---
master_file: "[[@AlisterMcGrathBevezetes]]"
---
# Index for Alister E. McGrath – Bevezetés a keresztény teológiába.pdf

ALISTER E. MCGRATH: BEVEZETÉS A KERESZTÉNY TEOLÓGIÁBA 1
ALISTER E. MCGRATH BEVEZETÉS A KERESZTÉNY TEOLÓGIÁBA
A fordítás alapjául szolgáló mű
Alister E. McGrath: Christian Theology. An Introduction Blackwell Publishers, Oxford, 1994
Fordította ZSENGELLÉR JÓZSEF
A fordítást ellenőrizte, a magyar kiadást szerkesztette SZABÓ ISTVÁN (c.i.) Osiris Kiadó, 1995



ALISTER E. MCGRATH: BEVEZETÉS A KERESZTÉNY TEOLÓGIÁBA 2
ELŐSZÓ
Karl Barth svájci teológus a keresztény teológia legszebb meghatározását kínálja számunkra. A teológia olyan – mondja –, mint a toscanai vagy umbriai táj, amely rabul ejt minket lélegzetelállító látványával. Még a látóhatár legtávolabbi pontjai is kristálytisztán látszanak. Barth, mint megannyi teológus, azt a hamisítatlan izgalmat hangsúlyozza, amit a keresztény teológia tanulmányozása okozhat. Ez a könyv azzal a meggyőződéssel készült, hogy a teológia az egyik legcsodálatosabb tárgy, amit az ember valaha is tanulhat. Ma, amikor a kereszténység terjedésének újabb szakaszába lép, különösen a Csendes-óceán körzetében, a keresztény teológia továbbra is kulcsszerepet tölt be a modern szellemi kultúrában. S jelentőségét azok sem kerülhetik meg, akiket az európai reformáció központi kérdéseinek, valamint az emberi történelem sok más időszakának a megértése érdekel. Mindemellett nemrégiben egy tekintélyes amerikai vallásos kiadvány arra hívta fel a figyelmet, hogy „a legtöbb lelkész felhagyott a teológia olvasásával, a laikusokról nem is beszélve”. Mint az Oxfordi Egyetem teológiatanára, fájdalommal veszem tudomásul, hogy az első sorokban említett lelkesedés és izgatottság igencsak ritka jelenség az egyetemek és szemináriumok1 teológus diákjai között. A diákokat rendszerint inkább felbosszantja és megtéveszti a keresztény teológia zavarba ejtően bonyolult szóhasználata, a szakterületen megjelent újabb publikációk érthetetlensége, valamint az a tény, hogy a teológia látszólag semmivel sem segíti a keresztény élet és szolgálat gyakorlati kérdéseiben való eligazodást. Mivel jómagam feltétlenül hiszek abban, hogy a keresztény teológia az egyik leghasznosabb, legtöbb örömöt adó és eredetien izgalmas tárgy, amit az ember valaha is tanulhat, gyakran lehangol ez a helyzet, és azon tűnődöm, vajon lehet-e még valamit tenni ezen a téren. Ez a könyv, mely az Oxfordi Egyetemen végzett évtizedes egyetemi és szemináriumi teológiaoktatáson alapszik, erre a kérdésre igyekszik választ adni. Teljesen nyilvánvaló, hogy szükség van egy alapszintű bevezetésre a keresztény teológiába. A gyakorlat azt mutatja, hogy számos bevezetésnek reménytelenül optimista feltevése van arról, hogy olvasói eleve milyen sok mindent tudnak. A jelenlegi helyzet azonban azt mutatja, hogy a nyugati kultúrában a vallás területén egy igen jelentős változás ment végbe. Számos diák, aki keresztény teológiát szeretne tanulni, újonnan megtért keresztény. A korábbi generációkban élt elődeikkel szemben szinte már alig van valami örökölt tudásuk a kereszténység természetéről, teológiai szakkifejezéseiről vagy gondolkodásának szerkezetéről. Gyakorlatilag mindent be kell mutatni és el kell magyarázni nekik. Ezért e kötet abból indul ki, hogy olvasói semmit sem tudnak a keresztény teológiáról, s emiatt mindent a lehető legegyszerűbben és legvilágosabban igyekszik kifejteni. Némely olvasóm bizonyára úgy találja majd, hogy munkámból hiányzik az elvontság és az eredetiség. De ezek a tulajdonságok, melyek más összefüggésben igen értékesek, egy ilyen könyvben nem helyénvalóak. Most elsősorban egyszerű kifejezésmódra és közérthető magyarázatra törekszünk. Másrészt az eredetiségnek is nyilván megvannak a maga érdemei, de egy ilyen műben gyakorlatilag terhet jelentene. Az eredetiség magában foglalja az újszerűséget és a továbblépést; e könyv megírásánál szándékosan kerültem, hogy saját gondolataimat úgy adjam elő, mint érdekes és megfontolásra méltó felismeréseket. Röviden, az oktatási megfontolások minden mással szemben elsőbbséget kaptak. Ez a megközelítési mód elkerülhetetlenül magával vonja, hogy a keresztény teológia számos fontos kérdését – különösen a módszertani kérdéseket – csak korlátozott terjedelemben tárgyaljuk meg. Ha előkészítő jegyzeteimből indulok ki, majdnem ötször ekkora kötet kellene
1 Felekezeti lelkészképző főiskolák - A szerkesztő



ALISTER E. MCGRATH: BEVEZETÉS A KERESZTÉNY TEOLÓGIÁBA 3
e komplex kérdések csak megközelítőleg is méltányos bemutatásához. Könyvem valóban nem egyéb, mint bevezetés, egyfajta térképvázlat, melynek segítségével az olvasó nagy vonalakban nyomon követheti ezeket a kérdéseket, és bepillantást nyerhet abba, hogy miről is van szó valójában. Saját tapasztalatom ugyanis azt sugallja, hogy a diákoknak sokkal jobb esélyük van a fő kérdések megértésére és a tisztánlátásra, ha valaki hajlandó venni a fáradságot, hogy elmagyarázza a különböző viták hátterét, a szóban forgó kérdéseket és az alkalmazott terminológiát. Abból indulok ki, hogy az olvasó nem ismer semmilyen más nyelvet, csak az anyanyelvét, ezért lefordítom és elmagyarázom azokat a latin, görög és modern idegen nyelvű szavakat és kifejezéseket is, melyek szerves részét alkotják a teológia szótárának. Tanulmányom nem hittankönyv, Nem kívánja megmondani az olvasónak, hogy mit kell hinnie, hanem azt szeretné elmagyarázni, hogy mások mit hittek. A cél az, hogy az olvasó segítséget kapjon saját gondolatai kibővítéséhez, hogy lássa a lehetséges alternatívákat és azok történeti eredetét, s hogy képes legyen megérteni e kérdések szilárd és gyenge pontjait. Sajnos nincs annyi helyünk, hogy minden teológiai fejleményt, irányzatot vagy szerzőt megtárgyaljunk, ami egy ilyen műtől egyébként elvárható lenne. A korlátozott terjedelem miatt kénytelen voltam kihagyni olyan témákat is, melyeket esetleg olvasóim szerint be kellett volna iktatnom. És bizonyára lesznek olyan témák is, melyeknek szerintük kevesebb figyelmet kellett volna szentelnem. Nem tehetek mást, mint hogy elnézést kérek ezekért a fogyatékosságokért, melyeknek én, nagyon is fájlalva, tudatában vagyok. A megtárgyalandó témák kiválogatása – és az a mód, ahogyan megtárgyaljuk őket – első kézből szerzett oktatási tapasztalatokon, valamint az angliai, egyesült államokbeli, kanadai és ausztráliai diákok véleményének alapos vizsgálatán alapszik. Ez utóbbit azért tartottam fontosnak, mert mindenképpen szerettem volna megtudni, hogy mi az, ami egy ilyen kötetben lényeges lehet a diákok számára, illetve mi az, amit ők nehezen értenek meg, és ezért bővebb magyarázatot igényel.



ALISTER E. MCGRATH: BEVEZETÉS A KERESZTÉNY TEOLÓGIÁBA 4
SZERKESZTŐI MEGJEGYZÉSEK A MAGYAR KIADÁSHOZ
A könyvben szereplő nevek és teológiai fogalmak átírásánál, illetve fordításánál az alábbi szempontokat vettük figyelembe. A görög nevek és fogalmak átírásakor a jelenleg érvényes akadémiai átírásmutatót követtük (pl. Arisztotelész, Órigenész stb.). A görög és latin egyházatyák és a középkori teológusok neveinél kettős szempontot kellett érvényesítenünk. A kevésbé ismert és használatos neveknél a fenti átírást követtük, az ismertebb és magyaros formát vett neveknél a kialakult hagyományhoz igazodtunk (így Markión és nem Marcion, Jusztinosz vértanú és nem Justin Martyr, de Aquinói Tamás és Rimini Gergely vagy William Ockham és Luther Márton). A modern teológusok esetében eltekintettünk a két világháború közötti névátírási divattól (így Karl Barth és nem Barth Károly stb.). A teológiai fogalmak fordításakor a mai magyar protestáns és római katolikus szóhasználat különbségeit figyelembe véve igyekeztünk a szerző kifejezési szándékához hűek maradni. A fontosabb teológiai fogalmak rövid magyarázata a könyv végén olvasható, ebben megjelöltük a magyar katolikus és protestáns variációkat is. A különböző magyar bibliafordítások és a bibliai könyvek eltérő megjelölései sok esetben adnak okot félreértésekre. Ezért az 1. számú táblázatban a szerző által bemutatott bibliai kánonnál a három legtöbbet használt magyar bibliafordítás (Károli-, új protestáns fordítás és római katolikus fordítás) név- és jelzethasználatát egyaránt feltüntettük. A könyvben szereplő bibliai idézeteknél a Károli-fordítást vettük figyelembe. A szerző által illusztrációként idézett angolszász egyházi énekek helyett, ahol lehetett, közismert magyar énekekből idéztünk A szerkesztő ezúton is szeretne köszönetet mondani Csepregi Zoltánnak, Donáth Lászlónak, Geréby Györgynek és Szücs Ferencnek, hogy értékes tanácsaikkal és javaslataikkal hozzájárultak a fenti szempontok kialakításához és a terminológiai problémák tisztázásához.



ALISTER E. MCGRATH: BEVEZETÉS A KERESZTÉNY TEOLÓGIÁBA 5
AZ OLVASÓHOZ: HOGYAN HASZNÁLJUK A KÖNYVET?
A keresztény teológia az egyik legizgalmasabb tárgy, amit tanulni lehet. Ez a könyv szeretné ezt a tanulást a lehető legegyszerűbbé és leghasznosabbá tenni. Azzal a feltételezéssel készült, hogy az olvasó nem tud semmit a keresztény teológiáról. Természetesen minél többet tud, annál könnyebben rá fog jönni, hogy hogyan kell forgatni ezt a kötetet. Mire elolvassa, eleget fog tudni ahhoz, hogy képes legyen követni a legtöbb teológiai szakmai vitát és érvelést, hogy haszna legyen a szakelőadásokból, és hogy a legtöbbet profitáljon további olvasmányaiból. Mivel ez a könyv áttekintő jellegű, sok mindent magában foglal – jóval több anyagot tartalmaz, mint a legtöbb hasonló jellegű bevezetés. Senkinek sem kell megrémülnie a kötet méretei miatt, nem szükséges az egészet elsajátítani. A jelentősebb gondolatok segítik az anyag legcélszerűbb elrendezését. A kötet egészen egyszerű szerkezetének megértése megkönnyíti használatát mind a diák, mind a tanár számára. A könyv három fő részre oszlik. Az első rész (1-4. fejezet), mely a „határkövek” elnevezést kapta, a keresztény teológia történeti fejlődésével foglalkozik. Ez a négy fejezet történelmi szempontból mutatja be azokat a kulcsfogalmakat és gondolatokat, melyek közül jó néhányat a későbbiekben már nem határozunk meg közelebbről. A könyv tehát az építkezés elvét követi. Ahhoz, hogy a későbbiek során előkerülő fontos teológiai problémákat megérthessük, már itt az első részben bemutatjuk történelmi hátterüket. Ugyanakkor szükséges megismernünk a keresztény teológia forrásait és módszereit is vagyis azt, hogy honnan erednek a keresztény gondolatok. A kötet második része (5-6. fejezet) ezeket a problémákat mutatja be, és felkészít a harmadik részben (7 -16. fejezet) található anyag feldolgozására, mely a keresztény teológia fő dogmatikai kérdéseivel foglalkozik. Az anyag tematikus elrendezése lehetővé teszi, hogy ki-ki könnyen megtalálja az őt érdeklő témát. Végső esetben (és végül), segítségül ott van a mutató. Nem szükséges minden fejezetet elolvasni, és a sorrend betartása sem kötelező. Az egyes fejezetek többé-kevésbé önálló egységként is felfoghatók. A könyvben számos visszautalás biztosítja, hogy az egymáshoz kapcsolódó témák nyomon követhetőek legyenek egy adott fejezetben, részben vagy akár az egész könyvön belül. Még egyszer szeretnénk hangsúlyozni, hogy senki se ijedjen meg a könyv terjedelmétől; nagy, mert átfogó, és hozzáférhetővé tesz minden olyan információt, amire az olvasónak szüksége lehet. Célom az, hogy munkám kézikönyvként is használható legyen, mely minden olyan témát felölel, amiről bárki megtudhat valamit. Aki a teológia önálló tanulmányozásához használja a könyvet, javaslom, mégis egymás után, sorrendben olvassa a fejezeteket. Ha viszont egy tematikus kurzus során akarja felhasználni, könnyen megtalálhatja azt a részt, amely az előadó által használt gondolatmenethez kapcsolódik. S végső esetben az oktató is eligazítást adhat. Az ismeretlen kifejezések megfejtéséhez a könyv végén található Teológiai kifejezések jegyzéke nyújt segítséget, amely röviden meghatározza az egyes kifejezéseket, és oldalszámmal utal a kérdés megvitatásának helyére. Végül, megnyugtatásként, a kötet teljes anyaga – beleértve a tartalomjegyzéket és az anyag elrendezését – ausztráliai, kanadai, angol és egyesült államokbeli diákok és olvasók ellenőrzése mellett készült. A könyv feltehetően pontosan olyan mértékben használható, amennyire kinek-kinek szüksége van rá. Mindazonáltal a szerző és a kiadó szívesen várja a tanárok és diákok véleményét, javaslataikat figyelembe vesszük a könyv későbbi kiadásaiban.



ALISTER E. MCGRATH: BEVEZETÉS A KERESZTÉNY TEOLÓGIÁBA 6
BEVEZETÉS
Ha valaki a keresztény teológia nagy kérdéseiről gondolkodik, bizonyosan hamar felfedezi, hogy szinte mindegyikkel foglalkoztak már korábban. A teológiát nemigen lehet úgy művelni, mintha ezt korábban még sohasem tették volna. A teológiában mindig a mások vállán ülve vizsgálódunk, mindig számításba kell vennünk, hogy a különböző kérdésekkel hogyan foglalkoztak a múltban, és milyen választ adtak rájuk. Amikor hagyományról beszélünk, részben azt a készséget fejezzük ki, hogy komolyan vesszük a múlt teológiai örökségét. Karl Barth így fogalmazza meg ezt a gondolatot:
Nem lehetünk az egyházban anélkül, hogy a múlt teológiájáért ne éreznénk legalább akkora felelősséget, mint a jelen teológiájáért Augustinus, Aquinói Tamás, Luther, Schleiermacher és a többiek nem halottak, hanem élők. Ma is szólnak hozzánk, és mint élő hangok azt követelik, hogy meghallgassuk őket, hiszen bizonyosan tudjuk, hogy ők és mi együvé tartozunk az egyházban.
Igen, valóban fontos, hogy az olvasó megismerkedjék a keresztény múlttal, mely eleven vonatkoztatási pontokkal szolgál a mai vitákhoz. E mű első része a keresztény teológia fejlődéséről igyekszik áttekintést adni, itt mutatjuk be azokat a főbb korszakokat, témákat és személyeket, amik és akik a fejlődés folyamatát alakították. Különös figyelmet fordítunk a reneszánsz utáni irányzatokra, mivel ezeknek volt a legnagyobb hatása a modern nyugati teológiára. Ugyanakkor a patrisztikus kor és a középkor során végbement teológiai fejlődést is bemutatjuk, legalábbis azokat az elemeket, melyek megértése alapvető háttér-információt szolgáltat a modern teológia elmélyült tanulmányozásához. Tehát a következőfontos kérdéseket igyekszünk most áttekinteni:
- a keresztény gondolkodás központjainak földrajzi elhelyezkedése, - vitatott teológiai témák, - teológiai témákhoz kapcsolódó gondolkodási iskolák, - az egyes korszakok vezető teológusai és fő témáik.
A keresztény teológia fejlődésének e rövid áttekintésében a következő meghatározó korszakokat mutatjuk be:
- patrisztikus kor, kb. 100-451 (1. fejezet), - középkor és reneszánsz, kb. 1000-1500 (2. felezet), - a reformáció és a reformáció utáni kor, kb. l500-1700 (3. fejezet), - modern kor, kb. 1700-tól napjainkig (4. fejezet).
Látható lesz majd, hogy elég nehéz határozott választóvonalakat húzni e korszakok közé; például a középkor, a reneszánsz és a reformáció közötti kapcsolatok ellentmondásosak, s emiatt néhány kutató a két utóbbit az első folytatásának tekinti, mások viszont teljesen önálló, független irányzatnak. Az olvasónak természetesen jogában áll, hogy ezt a korszakfelosztást önkényesnek ítélje.



ALISTER E. MCGRATH: BEVEZETÉS A KERESZTÉNY TEOLÓGIÁBA 7
I. A HATÁRKÖVEK



ALISTER E. MCGRATH: BEVEZETÉS A KERESZTÉNY TEOLÓGIÁBA 8
1. A PATRISZTIKUS KOR, KB. 100-451
A kereszténység Palesztinából ered – közelebbről Júdeából, még közelebbről Jeruzsálemből. A kereszténység eredetileg a judaizmus folytatásának és továbbfejlődésének tartotta magát, és kezdetben olyan területeken – főként Palesztinában virágzott, melyek tradicionálisan a zsidósághoz kapcsolódtak. Mindazonáltal rendkívül gyorsan elterjedt a környező területeken is, részben az olyan keresztény evangéliumhirdetők által, mint Pál apostol. Az I. század végére a kereszténység megvetette lábát a mediterrán világ keleti felében, sőt számottevően jelen van Rómában, a Római Birodalom fővárosában is. S ahogy az egyház Rómában mindinkább megerősödik, úgy erősödik a római és konstantinápolyi keresztények vezetői között a rivalizálás, mely előrevetíti a későbbi (1054-ben bekövetkezett) szakítást e két hatalmi központban koncentrálódó keleti és nyugati egyház között. A kereszténység terjedése során számos terület vált jelentós teológiai központtá. Közülük három játszott kiemelkedően fontos szerepet, kettő görög, a harmadik latin nyelvterületen található. 1. Alexandria (ma Egyiptom része) a keresztény teológiai oktatás központjaként emelkedett ki. A városban egészen sajátos stílusú teológia honosodott meg, elsősorban a platóni filozófiai hagyománnyal fenntartott bensőséges kapcsolat következtében. A későbbiekben számos alkalommal utalunk majd az „alexandriai iskolára”, főleg a krisztológia és a biblia-magyarázatkapcsán. A kifejezéssel azt a meghatározó jelentőségű keresztény stílust jelöljük, mely ehhez a vidékhez köthető. 2. Antiókhia városa és a várost környező terület, Kappadókia (ma Törökországrésze). A mediterrán világ északkeleti régiójában már a kereszténység korai szakaszában befolyásos keresztény közösség alakult ki. Már Pál apostol is komoly missziós munkát végzett ezen a vidéken, és Antiókhia – az Apostolok cselekedeteinek feljegyzései szerint – csakhamar több ízben is jelentős szerephez jutott az ősegyház történetében. Antiókhia nemsokára a keresztény gondolkodás egyik központjává vált. Alexandriához hasonlóan a krisztológiával és a biblia-magyarázattal kapcsolatos sajátos megközelítésekről vált ismertté. Az „antiókhiai iskola” meghatározás többnyire ennek a sajátos teológiai stílusnak a megjelölésére szolgál. Később a IV. században ugyanebben a térségben játszottak meghatározó szerepet az ún. „kappadókiai atyák”, akik elsősorban a szentháromságtan megreformálásában jeleskedtek. 3. Északnyugat-Afrika, főleg a mai Algériához tartozó területek. A késő klasszikus korban itt helyezkedett el Karthágó, a nagy mediterrán város, mely egy időben Rómával rivalizált a térség feletti uralomért. Mikor a kereszténység eljutott erre a vidékre, Karthágó már római provincia. A térség legjelentősebb keresztény írói: Tertullianus, a karthágói Cyprianus és a hippói Augustinus.
Ez a felsorolás természetesen korántsem azt jelenti, hogy a Mediterráneum más városai ne lettek volna fontosak. Róma, Konstantinápoly, Milánó és Jeruzsálem szintén a teológiai gondolkodás központjai voltak, még akkor is, ha abban az időben egyikük sem volt képes eme vetélytársai jelentőségét elérni.



ALISTER E. MCGRATH: BEVEZETÉS A KERESZTÉNY TEOLÓGIÁBA 9
Néhány fogalom tisztázása
A „patrisztikus” kifejezés a latin pater, „apa, atya” szóból származik, és egyrészt az egyházatyák időszakát jelöli, másrészt pedig azokat a sajátos gondolatokat, melyek ebben az időszakban bontakoztak ki. Az elnevezés nem átfogó; a szakirodalomban még nem született általánosan elfogadott átfogó kifejezés. Mivel néhány kapcsolódó kifejezés gyakran előfordul majd, érdemes megjegyezni őket.
- Patrisztikus kor. A korszak időhatárai meglehetősen képlékenyek, többnyire az Újszövetség könyveinek lezárásától (kb. 100) a Kalcedoni Zsinatig (451) terjedő időszakot jelölik vele. - Patrisztika. A kifejezés általában arra a teológiai tudományágra utal, mely az „atyák” (patresz) tanulmányozásával foglalkozik. - Patrológia: Szó szerint ez a kifejezés jelenti az „atyák tanulmányozását”, abban az értelemben, ahogy a „teológia” „Isten (theosz) tanulmányozását” jelenti. Újabban azonban a szó jelentése megváltozott. Most a patrisztikus irodalommal foglalkozó kézikönyvekre utal, melyek hasznos segítséget (bevezetést) adnak az olvasóknak a patrisztikus írók főbb gondolatai és a velük kapcsolatos értelmezési problémák tanulmányozásához.
A patrisztikus kor áttekintése
A patrisztikus kor a keresztény gondolkodás történetének egyik legizgalmasabb s egyben legtermékenyebb korszaka. Ez a termékenység önmagában is biztosítja, hogy a korszak még nagyon hosszú ideig kutatás tárgya marad. De teológiai szempontból is jelentős a korszak. A dogmák kialakulásának szempontjából minden meghatározó keresztény egyház – az anglikán, a keleti ortodox, az evangélikus, a református és a római katolikus egyaránt – határkőnek tekinti a patrisztikus kort. Ezek az egyházak (egyelőre külön-külön) úgy tekintenek önmagukra, mint az egyházatyák véleményének folytatójára, továbbfejlesztőjére és szükség esetén bírálójára. Például a XVII. század kiemelkedő anglikán írója, Lancelot Andrewes (1555-1626) kijelentette, hogy az „ortodox” (igazhitű) kereszténység két testamentumon, három hitvalláson, négy evangéliumon és az első őt évszázad kereszténységének történelmén alapul. A korszak különös jelentősége abból fakad, hogy ekkor került sor számos probléma tisztázására. Az elsőrendű feladat a zsidóság és kereszténység közötti kapcsolat rendezése volt. Az Újszövetségben már Pál levelei is jól bizonyítják, hogy mennyire fontos volt ez a probléma, az I század kereszténységének történetében. Pál tanbeli és gyakorlati kérdéseket tárgyal. Például körül kell-e metélkednie a pogány (azaz nem zsidó) keresztényeknek? S hogyan kell pontosan értelmezni az Ószövetséget? Csakhamar azonban más témák is feltűnnek. Ezek közül kimondottan meghatározó jelentőségű az apologetika (főleg a II. században), mely ésszerű érveléssel védte és igazolta a keresztény hitet annak bírálóival szemben. A kereszténységet történetének első szakaszában gyakran üldözte az ál|am. A túlélés tehát elsőrendű feladattá vált; a teológiai vitáknak igencsak korlátozott tere lehetett akkor, amikor a kereszténység fizikai léte forgott kockán. Ez a belátás segít annak megértésében, hogy miért volt olyan fontos a korai egyházban az apologetika például Jusztinosz vértanú (kb. 100-165) számára, aki egy ellenséges érzületű pogány közösség előtt igyekezett megmagyarázni és megvédeni a keresztény hitet és



ALISTER E. MCGRATH: BEVEZETÉS A KERESZTÉNY TEOLÓGIÁBA 10
életgyakorlatot. Bár ebben a korai időszakban is akadt néhány kivételes tehetségű teológus például Nyugaton a lyoni Irenaeus (kb. 130-200) vagy Keleten Órigenész (kb. 185-254) –, a komoly teológiai vita csak akkor kezdődhetett meg igazán, amikor az egyház megszabadult az üldözéstől. Ezek a feltételek a IV. század során alakultak ki Constantinus császár megtérésével. Constantinus uralkodása alatt (306-337) sikerült összebékíteni az egyházat és a birodalmat, melynek eredményeképpen feloldódott az egyház körüli ostromzár. Constantinus 321-ben birodalmi rendeletként hirdette ki, hogy azontúl a vasárnap lesz a hivatalos ünnepnap. Constantinus uralkodói tekintélye révén az alkotó teológiai viták nyilvános eseménnyé váltak. Eltekintve a Julianus Apostata (361-363) rövid uralkodása alatti átmeneti bizonytalanságtól, az egyház immár számíthatott az állam támogatására. Így a teológia az addig titkos (és tilos) egyházi összejövetelek világából hirtelen kiemelkedett, és a nyilvános érdeklődés homlokterébe került az egész Római Birodalomban. A dogmatikai viták egyre inkább politikai jellegűvé válnak, s teológiai jelentőségük háttérbe szorul. Mivel Constantinus egységes egyházat akart, az egységes birodalom elsőrendű feladatának tekintette, hogy részt vegyen a dogmatikai különbségek megvitatásában és e viták eldöntésében. Mindennek következtében a késő patrisztikus kor (kb. 310-451) a keresztény teológiatörténet egyik csúcspontjának tekinthető. A teológusok immár az üldözések veszélye nélkül, szabadon munkálkodhattak, és hozzákezdhettek az egyházon belüli teológiai egyetértés,(konszenzus) megerősítését szolgáló, elsődleges fontosságú témák megtárgyalásához. Az egyetértés megteremtésére tett kísérlet elhúzódó vitát és fájdalmas tanulási folyamatot vont maga után, melyben az egyház felismerte, hogy korábban számos olyan fogalmat vezettek be, melyek állandó vita és feszültség forrásai lesznek. Mindemellett egy alapszintű konszenzus mégis létrejött, és ezt azok az ökumenikus hitvallások őrzik, melyeket a dogmafejlődésnek ezekben az éveiben fogalmaztak meg. Bár a patrisztikus kornak egyértelműen fontos szerepe van a keresztény teológiában, a mai teológushallgatók közül sokan mégis igen nehéznek tartják. Négy pontban lehet megindokolni ezt a tapasztalatot. 1. Az egykori viták egy része reménytelenül semmitmondónak tűnik a mai világban. Bár akkoriban rendkívül fontosnak tartották őket, a modern olvasó gyakran igen nehezen tud azonosulni e problémákkal, s nehéz belátnia, hogy miért fektettek ezekre olyan nagy hangsúlyt. Érdemes ebből a szempontból szembeállítani a patrisztikus kort a reformáció korával. Az utóbbi során számos olyan kérdést tárgyaltak, melyeket a mai egyház is folyamatos érdeklődéssel figyel. Számos teológiatanár szerint a diákok jóval könnyebben értik meg e későbbi korszak kérdésfelvetéseit. 2. A patrisztikus viták legtöbbje filozófiai problémákhoz kapcsolódik, és csak akkor érthető, ha az olvasó járatos a korszak filozófiai vitáiban. S bár lehet, hogy a mai diákok járatosak például a Platón dialógusaiban felvetett gondolatokban, ezek a gondolatok a mediterrán világban a patrisztikus korban erős jelentésváltozásokon és újraértelmezéseken mentek keresztül. A közép-platonizmus és az újplatonizmus nemcsak egymástól, hanem Platón eredeti gondolataitól is nagymértékben különbözik. E korszak filozófiai eszméinek idegenszerűsége gyakorlatilag úttorlaszt jelent a tanulmányozás során, s rendkívül megnehezíti, hogy a teológiában kezdő diákok világosan felmérhessék, miről is folytak valójában a patrisztikus viták. 3. A patrisztikus kort elképesztő dogmatikai sokszínűség jellemzi. E képlékeny korszak során a határkövek és mértékek – ideértve az olyan konkordátumokat, mint a Niceai Hitvallás és Krisztus kettős természetéről szóló dogmák – csak fokozatosan alakultak ki. Azok a diákok, akik némileg ismerik a többi korszak viszonylagos dogmatikai kiegyensúlyozottságát (pl. a reformáció alatt Krisztus személyének kérdése nem játszott



ALISTER E. MCGRATH: BEVEZETÉS A KERESZTÉNY TEOLÓGIÁBA 11
központi szerepet), gyakran felettébb zavarónak találják a patrisztikus kornak ezt a jellegzetességét. 4. A korszakban komoly elkülönülés következett be mind politikai, mind nyelvi szempontból a görög nyelvű keleti és a latin nyelvű nyugati egyházak között. A legtöbb kutató szerint markáns eltérés mutatható ki a keleti, illetve nyugati teológusok teológiai temperamentuma között. A keletiek erősen hajlanak a filozofálásra, és gyakran teológiai spekulációkba bocsátkoznak, míg a nyugatiak ellenzik a filozófia bevonását a teológiába, és a teológiát a Szentírásban megfogalmazott tanítások feltárásának tekintik. Az egyik nyugati teológus, Tertullianus (kb. 160-225) híres szónoki kérdése – „Mi köze Athénnek Jeruzsálemhez? Vagy az Akadémiának az egyházhoz?” – jól tükrözi ezt a szemléletet.
Kiemelkedő teológusok
A kötetben számos alkalommal utalunk majd a patrisztikus kor teológusaira. Az alábbi hat szerző azonban olyan jelentős, hogy külön is foglalkoznunk kell velük.
JUSZTINOSZ VÉRTANÚ (KB. 100-165)
Jusztinosz talán a legnagyobb apologéta. Azokat a II. századi keresztény írókat nevezzük apologétáknak, akik a kereszténységet védelmezték a pogány bírálatokkal szemben. Első apológiájában Jusztinosz azzal érvel, hogy a keresztény igazság nyomai már a nagy pogány gondolkodók műveiben is fellelhetők. Alapvető tétele szerint a logosz szpermatikosz (Igemag vagy Ige-magvacska) mindenkiben megvan. Erre támaszkodva állította, hogy Isten Krisztusban adott végleges kijelentéséhez úgy készítette elő az utat, hogy már a klasszikus filozófiát is megajándékozta az igazság egy-egy töredékével. Jusztinosz az első, korai példája az olyan teológusoknak, akik megpróbálják összehangolni az evangéliumot a görög filozófia szemléletével. Ez az irányvonal speciálisan a keleti egyházhoz kapcsolódik.
LYONI IRENAEUS (KB. 130-200)
Irenaeus valószínűleg Szmirnában (ma Törökországhoz tartozik) született, bár később Rómában telepedett le. 178 körül lett Lyon püspöke, mely tisztséget két évtizedig, haláláig látta el. Irenaeus legjelentősebb tevékenysége a keresztény ortodoxia védelme volt a gnoszticizmus kihívásával szemben. Legfontosabb művében (Adversus omnes Haereses – Az összes eretnekség ellen) a megváltás keresztény értelmezését védelmezi, és kiáll a hagyomány mellett, mely hűséges maradt az apostoli bizonyságtételhez, szemben a nem keresztény magyarázókkal.
ÓRIGENÉSZ (KB. 185-254)
A III. században a kereszténység egyik legfontosabb védelmezője Órigenész volt, aki a keleti keresztény gondolkodás fejlődéséhez döntő ménékben járult hozzá. Két fő területen hatott igazán jelentősen a keresztény teológia fejlődésére. A bibliamagyarázat terén Órigenész fejlesztette tovább az ún. allegorikus értelmezést, mondván, hogy a Szentírás felszíni értelmét



ALISTER E. MCGRATH: BEVEZETÉS A KERESZTÉNY TEOLÓGIÁBA 12
meg kell különböztetni egy mélyebb, lelki értelemtó. A krisztológia területén Órigenész alapozta meg azt a felfogást, miszerint különbség van az Atya teljes istensége és a Fiú kevésbé teljes istensége között. Néhány kutató szerint ennek a megközelítésnek lett a természetes folytatása az arianizmus. Órigenész örömmel vette át az apokatasztaszisz gondolatát is, mely szerint minden teremtmény – az összes ember, de még a Sátán is üdvösségre jut.
TERTULLIANUS (KB. 160-225)
Tertullianus eredetileg észak-afrikai, karthágói pogány volt, aki harmincéves korában tért meg. Gyakran úgy emlegetik, mint a latin teológia atyját, s ezzel a nyugati egyházra gyakorolt jelentős hatására utalnak. Tertullianus vette védelmébe az Ó- és Újszövetség egységét, szemben Markionnal, aki azt állította, hogy azok különböző istenekhez tartoznak. Eközben lerakta a Szentháromság dogmájának alapjait is. Erőteljesen támadta azokat, akik a keresztény teológiát és apologetikát Biblián kívüli forrásokra alapozták. Tertullianus az egyik leghatásosabb képviselője annak a felfogásnak, mely a Szentírás kizárólagosságát hangsúlyozza, és kemény támadást intézett azok ellen, akik a világi filozófiához fordultak segítségért, hogy eljussanak Isten igazi megismeréséhez.
ATHANASZIOSZ (KB. 296-373)
Athanasziosz jelentősége elsősorban a krisztológiai kérdésekhez kapcsolódik, melyek a IV. század folyamán kerültek az érdeklődés középpontjába. Valószínűleg még húszas évei során írta meg értekezését De incarnatione (A testet öltésről) címmel, melyben annak a gondolatnak kel hatásosan védelmére, hogy Isten emberi természetet vett magára Jézus Krisztusban. Ez a téma az ariánus vitában központi jelentőségűnek bizonyult, s ehhez Athanasziosz is nagymértékben hozzájárult. Kimutatta, hogy ha Krisztus nem lenne teljesen Isten – ahogyan Ariosz érvelt –, az iszonyú következményekkel járna. Először is, Isten nem tudta volna megváltani az emberiséget, mivel semmilyen teremtmény nem képes megváltani egy másik teremtményt. Másodszor, így a keresztény egyház a bálványimádás bűnébe esett volna, hiszen a keresztények Krisztust tisztelték, és hozzá imádkoztak. Hiszen ha a „bálványimádást” úgy határozzuk meg, mint „emberi alkotások imádását”, akkor Krisztus tisztelete bálványimádás. A hosszú vitából Athanasziosz nézete került ki győztesen, s az arianizmust elvetették.
HIPPÓI AUGUSTINUS (354-430)
Amikor rátérünk Aurelius Augustinus bemutatására, akit általában Augustinusnak vagy csak egyszerűen Ágostonnak (illetve Szent Ágostonnak) neveznek, a keresztény egyház történetének feltehetően a legnagyobb és leghatásosabb gondolkodójával ismerkedhetünk meg. Augustinust először Milánó püspökének, Ambrosiusnak a prédikációi vonzották a keresztény hithez, majd drámai megtérésen ment keresztül. Harminckét éves korában, amikor még mindig nem jutott el az igazság megismeréséhez, Milánóban, egy kertben az emberi természet és a sors nagy kérdésein vívódott. Egy pillanatra úgy érezte, mintha egy éneklő gyermekhangot hallana a közelből: Tolle, lege (vedd és olvasd). Érezte, ez Isten vezetése, és olvasni kezdte az első keze ügyébe kerülő újszövetségi könyvet – Pál apostol Rómabeliekhez írt levelét – „öltözzétek fel az Úr Jézus Krisztust” (Róm 13,14). Ezek a sorsdöntő szavak adták meg Augustinus számára az utolsó lökést, pogánysága már korábban teljesen



ALISTER E. MCGRATH: BEVEZETÉS A KERESZTÉNY TEOLÓGIÁBA 13
elviselhetetlenné vált számára. Később így emlékszik vissza: „A, bizonyosság fénye áradt a szívembe, és eltűnt a kételkedés minden árnyéka.” Ettől a pillanattól kezdve Augustinus hatalmas szellemi képességeit a keresztény hit védelmezésére és megszilárdítására fordította. Stílusa szenvedélyes, de érthető, egyaránt szól a szívhez és az értelemhez. Valószínűleg asztmatikus betegség miatt elhagyja Itáliát, és visszatér Észak-Afrikába, ahol 395-ben Hippóban (a mai Algériában) püspökké választják. Életének hátralévő harmincöt évét olyan viták sorozata jellemzi, amelyeknek rendkívül nagy jelentősége lett a nyugati keresztény egyház jövője szempontjából, és Augustinus véleménye e kérdések megoldásában meghatározóvá vált. Az újtestamentumi könyvekhez, különösen a páli levelekhez fűzött magyarázatai mindmáig tartó megbecsülést szereztek neki, Hieronimus egyházatya egyenesen „a keresztény hit második alapítójá”-nak nevezte el. Amikor Nyugat-Európában véget ért a „sötétközépkor”, Augustinus teológiai írásai adták a teológiai megújulás és további fejlődés programjának alapját, s ezzel befolyása végleg meghatározó lett a nyugati egyházban. Augustinus egyik legfőbb érdeme abban van, hogy a teológiát mint tudományos diszciplínát fejtette ki. A korai egyházról nem igazán mondhatjuk, hogy ismerte volna a "rendszeres teológiát”. Az elsődleges cél a keresztény hit megvédelmezése volt a pogány bírálatokkal szemben (ld. például Jusztinosz vértanú apologetikus munkáit), valamint a központi gondolatok tisztázása a herezisekkel szemben (ld. például Irenaeus antignosztikus írásait), Ennek ellenére az első négy századsorán – ha lassan is – jelentős dogmafejlődés ment végbe, különösen a krisztológia és a szentháromságtan területén. Augustinus nagy vívmánya a keresztény gondolkodás szintézisének megteremtése volt, ami legteljesebben De civitate Dei (Isten országáról) című művében fejtett ki. Ahogyan Charles Dickens híres regénye, úgy Augustinus „Isten városa” is egy „mese”, amely két városról, a világ városáról és Isten városáról szól. A mű hangvétele apologetikus: Augustinus érzékenyen reagált arra a vádra, hogy Róma voltaképpen azért bukott el, mert elhagyta a klasszikus pogányságot, és ezzel párhuzamosan felvette a kereszténységet. Augustinus azonban nemcsak védelmébe vette a keresztyénséget ezekkel a vádakkal szemben, hanem a keresztény hit fő vonalait is rendszerbe foglalta és tételesen kifejtette. De úgy is fogalmazhatunk, hogy Augustinus a keresztény teológia három fontos területén játszott kulcsszerepet: az egyház és a szentségek dogmája terén, mely probléma a donatista vitából eredt; aztán az isteni kegyelem dogmájával kapcsolatosan, mely a pelagiánus vita során vált kérdéssé; és végül a szentháromság dogmája terén. Sajnos Augustinus sohasem fejtett ki valódi krisztológiát (azaz a Krisztus személyével kapcsolatos tant).
A teológiai fejlődés fő irányai
A következőkben tárgyalt teológiai területeket különös hangsúllyal vizsgálták a patrisztikus korszakban.
AZ ÚJSZÖVETSÉGI KÁNON MEGHATÁROZÁSA
A keresztény teológia kezdettől fogva a Szentírásra alapozott. Ugyanakkor bizonytalanság mutatkozott a tekintetben, hogy mit is jelent a „Szentírás” kifejezés. A patrisztikus korban ment végbe az a döntéshozatali folyamat, melynek során az kereteit behatárolták – ezt a folyamatot nevezzük a „kánon rögzítésének”. A görög „kanón” szó szabályt vagy rögzített hivatkozási pontot jelent. A „Szentírás kánonja” arra a körülhatárolt és meghatározott írásegyüttesre vonatkozik, amelyet a keresztény egyházban tekintélyként fogadtak el. A „kanonikus” meghatározást tehát azokra a szövegekre alkalmazták, melyeket a kánonhoz



ALISTER E. MCGRATH: BEVEZETÉS A KERESZTÉNY TEOLÓGIÁBA 14
tartozónak tartottak. Így például Lukács evangéliumát kanonikusként, míg Tamás evangéliumát nem kanonikusként (a szentírási kánonon kívül állóként) emlegették. Az Újszövetség írói számára a „Szentírás” elsősorban az Ószövetség iratait jelentette. Aztán egy rövid ideig bizonyos korai keresztény írók (pl. Jusztinosz vértanú) az ószövetséggel szemben az Újszövetséget nevezték Szentírásnak, és mindkettő számára azonos tekintélyt követeltek. Irenaeus korában már elfogadott nézetté vált, hogy négy evangélium van; s a II. századvégére kialakult konszenzus szerint az evangéliumok, az Apostolok cselekedetei és a levelek tartoztak az inspirált (ihletett) Szentíráshoz. Alexandriai Kelemen négy evangéliumot, az Apostolok cselekedeteit, tizennégy páli levelet (a Zsidókhoz írt levelet is Pálnak tulajdonították) és a Jelenések könyvét ismerte el, „kanonikusnak”. Tertullianus a „törvény és a próféták” mellett az „evangéliumokat és az apostoli iratokat” (evangelicae et apostolicae litterae) tartotta isteni tekintéllyel bíró írásoknak az egyházon belül. Láthatjuk tehát, az egyetértés csak fokozatosan alakult ki a tekintetben, hogy mely írások tartoznak az Istentől ihletett Szentíráshoz, és hogy azon belül mi a sorrendjük. Amikor azután 367-ben Athanasziosz szétküldte harminckilencedik ünnepi körlevelét, abban már az Újszövetség ma ismert 27 könyvét sorolja fel kanonikus iratként. Vita valójában csak néhány könyvről folyt. A nyugati egyházfenntartásokat hangoztatott a Zsidókhoz írt levél felvételével kapcsolatban, mondván, hogy nem kötődik egyik apostolhoz sem; a keleti egyháznak a Jelenések Könyvével kapcsolatban voltak kétségei. A kisebb írások közül négyet (Péter 2. levele, János 2. és 3. levele és Júdás levele) gyakran kihagytak az Újszövetség könyveit felsoroló korai listákból. Viszont néhány olyan írást, mely ma nem tartozik a kánonhoz, az egyház egy része különös becsben tartott, de ezeket végül a többségi vélemény alapján mégsem ismerték el kanonikusnak. Idetartozott például Kelemen 1. levele (Kelemen, Róma egyik korai püspöke írta 96 körül), valamint a Didakhé (A tizenkét apostol tanítása), egy korai keresztény erkölcsi kézikönyv és egyházi „rendtartás” is, mely valószínűleg a II. század első negyedében keletkezett. Az anyag elrendezése is jelentős változásokon ment keresztül. Már a legkorábbi időkben egyetértés volt abban, hogy az evangéliumok az őket megillető első helyet kapják, és utánuk az Apostolok cselekedetei következzen. A keleti egyház a hét „katolikus levelet” (Jakab 1-2. Péter 1-3. János és Júdás) a tizennégy páli levél (ideértve a Zsidókhoz írt levelet is) elé kívánta helyezni, míg a nyugati egyház Pál leveleit közvetlenül az Apostolok cselekedetei után helyezte el, és ezeket követték a katolikus levelek. Viszont mind Keleten, mind Nyugaton a Jelenések könyve zárta a kánont, jóllehet státusát a keleti egyház egy ideig vitatta. Milyen kritériumok alapján határozták meg a kánont? Úgy tűnik, a legfontosabb alapelv inkább a tekintély „felismerése” volt, mintsem a tekintély „átruházása”. Más szóval, a kérdéses szövegről elismerték, hogy eleve tekintélyt hordoz, nem pedig önkényesen tulajdonítottak neki autoritást. Irenaeus szerint az egyház nem megalkotja a kánont, hanem felismeri, megőrzi és elfogadja a kanonikus Szentírást a Szentírásban már benne rejlő tekintély alapján. Jól látható, hogy néhány korai keresztény számára az apostoli szerzőségnek volt döntő jelentősége; míg mások készek voltak elfogadni olyan könyveket is, amelyek nem bírtak apostoli tekintéllyel. Bár a kiválasztás folyamatának pontos részletei homályban maradtak, az bizonyos, hogy a kánont a nyugati egyházban az V. század elejére már lezárták. Ezután a kánon kérdése egészen a reformáció koráig nem vetődik fel.
A HAGYOMÁNY SZEREPE
A korai egyházat komoly kihívás érte a gnoszticizmusnak nevezett irányzat részéről. Az az igen változatos és összetett irányzat, mely igencsak hasonlít a modern New Age mozgalomhoz, meghatározó befolyásfa tett szert a késői Római Birodalomban. Ezen a ponton



ALISTER E. MCGRATH: BEVEZETÉS A KERESZTÉNY TEOLÓGIÁBA 15
nem szükséges a gnoszticizmus alapvető gondolatainak a bemutatása; most csak azt hangsúlyozzuk, hogy a gnoszticizmus több ponton is igen nagy hasonlóságot mutatott a kereszténységgel. Emiatt számos korai keresztény író – különösen is Irenaeus – komoly kísértésként számolt vele. Ugyancsak komoly aggodalmat váltott ki a keresztény vezetők körében a gnosztikus írók Újszövetség-értelmezése, és ez felvetette a Szentírás helyes értelmezésének általános kérdéseit. Ilyen körülmények között a hagyományra való hivatkozás alapvető fontosságúvá vált. A „hagyomány" szó szerinti értelme: „az, amit továbbadtak” – bár utalhat magára a „továbbadás cselekményére” is. Irenaeus azt hangsúlyozta, hogy a „hit szabályát” (regula fidei), mely a Szentírás kanonikus könyveiben jut kifejezésre, az apostoli egyház őrizte meg hűségesen. Az egyház, úgymond, az apostolok idejétől mind a mai napig hűségesen hirdeti ugyanazt az evangéliumot. A gnosztikusok viszont nem hivatkoznak arra, hogy ilyen folyamatos kapcsolatban állnának az első egyházzal. Egyszerűen csak előállnak a gondolataikkal, és az embereket megtévesztve azt állítják, hogy ezek a „keresztény” gondolatok. Irenaeus éppen ezért az egyház tanítói és prédikálói hivatalának, valamint tisztségviselőinek (különösen püspökeinek) a folyamatosságára teszi a hangsúlyt. A hagyomány a „Szentírás hagyomány szerinti magyarázatával” vált azonossá, vagy még inkább a „keresztény hit hagyományos bemutatásával”, úgy, ahogy az az egyházhitvallásaiban és nyilvános dogmatikai nyilatkozataiban kifejezésre jutott. A hitvallásoknak mint az egyházi tanítás nyilvános kifejezéseinek rögzítése – mint az alábbi szakaszban látni fogjuk – ugyancsak jelentős fejlemény volt. Hasonló megközelítéssel érvelt Tertullianus is. A Szentírás, mondta, világosan érthető, feltéve, ha mint egészet olvassuk. Ugyanakkor egyetértett azzal, hogy bizonyos szakaszok értelmezése kapcsán elkerülhetetlen a vita. Az eretnekek – fakad ki rosszkedvűen – úgy forgathatják a Szentírást, hogy abból mindig az jöjjön ki, ami szájuk íze szerint való. Az egyház hagyományának azért van meghatározó jelentősége, mert kijelöli azt a módszert, amellyel az egyház elfogadta és magyarázza a Szentírást. Tehát ott értelmezik helyesen a Szentírást, ahol megtartják az igazi keresztény hitet és tanítást. Hasonló nézetei vallott Athanasziosz is, aki szerint Ariosz krisztológiai tévedése sohasem született volna meg, ha hűséges marad a Szentírás egyházi értelmezéséhez. A hagyományt tehát az apostolok örökségének tekintették, amely az egyházat a Szentírás helyes értelmezése felé vezeti. Egyáltalán nem úgy tekintették, mint egy Szentírás melletti „titkos kijelentésforrást” ezt Irenaeus mint „gnosztikus”'gondolatot elvetette. Inkább olyan eszközként tartották számon, mely által az egyház hűséges maradhat az apostolok tanításához, szemben az eredetieskedő értelmezésekkel.
AZ EGYETEMES (ÖKUMENIKUS) HITVALLÁSOK RÖGZÍTÉSE
A magyar „hitvallás” szó latin megfelelője a credo = „(én) hiszek”. Ezzel a szóval kezdődik a legismertebb hitvallás, a Credo, vagyis más néven az Apostoli Hitvallás: Hiszek egy Istenben...” A kifejezés a meggyőződés megvallására, a keresztény hit legfőbb, minden keresztény számára ismeretes pontjainak összefoglalására utal. Emiatt a Hitvallás szót sohasem használjuk egy-egy felekezet hitvalló nyilatkozatainak megjelölésére. Ezeket hitvallási iratoknak nevezzük. A hitvallási irat egy adott felekezet sajátos hittételeit foglalja össze arra a felekezetre jellemző módon; a hitvallás viszont az egész egyház hittételeit foglalja magában mely tételek minden keresztény számára ismertek és elkötelező jellegűek. A hitvallás ilyenformán a keresztény hit tételeinek tömör, hivatalos és egyetemesen elfogadott



ALISTER E. MCGRATH: BEVEZETÉS A KERESZTÉNY TEOLÓGIÁBA 16
megfogalmazása.2 A patrisztikus korban két hitvallást kezeltek megbecsüléssel és tisztelettel az egész egyházban. Kialakulásuk ösztönzését szolgálhatta az a szükség, hogy elkészüljön a keresztény hit megfelelő összefoglalása, ami a közösségi alkalmakon is használható, melyek közül a legfontosabb a keresztelés volt. A korai egyház igyekezett a megtérteket Húsvétkor megkeresztelni, felhasználva a nagyböjtöt mint a hit és elkötelezettség közösségi megvallására való készülődés és tanítás időszakát. Elengedhetetlen követelmény volt, hogy mindenki, aki megtért és meg akart keresztelkedni, hitét nyilvánosan megvallja. Valószínű, hogy a hitvallások mint a hit egységes megvallásai azért keletkeztek, hogy ilyen alkalmakon a megtérők használhassák. A nyugati kereszténység körében alán az Apostoli Hitvallás a legismertebb hitvallásformula. Három fő részből áll, melyek Istenről, Jézus Krisztusról és a Szentlélekről szólnak. Emellett tartalmaz néhány utalást az egyházra, az utolsó ítéletre, valamint a feltámadásra. Ennél már némileg hosszabb formula a Niceai Hitvallás (vagy még pontosabban a „Niceokonstantinápolyi" Hitvallás), amelyben jelentős többlet található Krisztus személyére és a Szentlélek munkájára nézve. Ez a hitvallás – a Krisztus istenségével kapcsolatos vitákra válaszolva – két nyomatékos formulával erősíti meg Krisztus Istennel való egységét (Krisztus „Isten az Istenből”, és „az Atyával egylényegű”). A hitvallások fejlődése jelentős mértékben hozzájárult az egyház dogmatikai konszenzusának kialakításához. Ebben az időben a dogmatika egyik területén nagy viták zajlottak, és komoly fejlődés ment végbe. Ezek a viták Krisztus személyére vonatkoztak. A következőkben ezzel a kérdéssel foglalkozunk.
KRISZTUS KETTŐS TERMÉSZETE
A patrisztikus korszak kétséget kizáróan legfontosabb eredménye a Krisztus személyével és isteni természetével kapcsolatos két dogma (mint már említettük, ezt a teológiai területet általában „krisztológiának” nevezzük). A két dogma kialakulása szervesen kapcsolódik egymáshoz. 325-ben a korai egyház arra az eredményre jutott, hogy Jézus „egylényegű” (homo-usziosz) az Atyával. (A homo-usziosz kifejezést úgy is fordíthatjuk, hogy „egy a létezésben” vagy „egyként létező”.) Ennek a krisztológiai megállapításnak kettős hatása volt. Egyrészt Jézus Krisztus lelki jelentőségét intellektuális szinten is megszilárdította a keresztények számára. Másrészt viszont erőteljes kihívást jelentett az Istenről alkotott kezdetleges elképzelésekkel szemben. Ha Jézusról azt mondjuk, hogy Istennel „egylényegű”, akkor ennek a hitnek a fényében az egész Istenről szóló tanítást újra kell gondolni. Ez az oka annak, hogy történetileg miért csak a krisztológiai konszenzus kialakulása után beszélhetünk a szentháromságtan kialakulásáról. Az Isten természetéről való teológiai elmélkedés mindaddig nem kezdődhetett el, amíg Krisztus istensége nem vált általánosan elfogadott és meggyőző kiindulási ponttá. Jegyezzük meg, hogy a korai egyház krisztológiai vitáinak nagy része a mediterrán világ keleti felében zajlott, görög nyelven, és gyakran a nagy görög filozófiai iskolák előfeltételezéseinek fényében. Ez gyakorlatilag azt jelenti, hogy a korai egyház krisztológiai vitáinak központi kifejezései görög szavak, melyekhez gyakran kapcsolódnak a görög filozófiai tradícióban kialakult jelentésárnyalatok is. A patrisztikus krisztológia fő jellemzőiről részletesebb elemzés olvasható a későbbiekben. Itt most röviden két iskolát, két
2 A magyar olvasó számára zavaró lehet a hitvallás és a hitvallási irat ilyetén megkülönböztetése. Az angol terminológia azonban ezt lehetővé teszi. A hitvallás (creed) és a hitvallási irat (confession) megkülönböztetése régi és teológiailag is indokolt hagyomány, csak sajnálhatjuk, hogy nincs rá érzékletes és megfelelő fogalmunk A fordító.



ALISTER E. MCGRATH: BEVEZETÉS A KERESZTÉNY TEOLÓGIÁBA 17
vitát és két zsinatot említünk meg, mintegy tömören összefoglalva a patrisztikus kor krisztológiai vitájának fontosabb ismérveit.
1. Iskolák. Az alexandriai iskola elsősorban Krisztus istenségére fektetett hangsúlyt, és ezt az istenséget mint az Ige testet öltése (inkarnáció) fényében szemlélte. Az alexandriai iskola számára a János evangéliuma 1,14 bibliai szövege volt meghatározó jelentőségű: „Az Ige testté lett, és közöttünk lakozott.” A testet öltés gondolatának kiemelése miatt a karácsony különleges jelentőségű ünneppé vált. Ugyanakkor az antiókhiai iskola hasonló hangsúlyt helyezett Krisztus emberi természetére, és különleges fontosságot tulajdonított Krisztus erkölcsi példájának.
2. Viták. A IV. századi ariánus vitát a keresztény egyház egyik legjelentősebb polémiájának tartják. Ariosz (kb. 250-336) azt állította, hogy a Szentírás Krisztusra vonatkozó azon elnevezései, melyek látszólag arra utalnak, hogy Krisztusnak Istennel azonos státusa van, nem egyebek, mint udvariassági formulák. Krisztus teremtmény, bár kétségtelenül kiemelkedik a többi teremtmény közül. Ariosz tétele Athanaszioszt tiltakozó válasz megírására késztette, melyben úgy érvelt, hogy Krisztus istensége elengedhetetlen jelentőségű a megváltás keresztény értelmezésében (a megváltásról szóló teológiai témát szótériológiának nevezzük), Athanasziosz szerint Ariosz krisztológiája szótériológiai szempontból elégtelen. Ariosz Krisztusa nem lett volna képes megváltani az elbukott emberiséget. Végül az arianizmust (vagyis az Arioszt követő irányzatot) eretnekségnek nyilvánították. Ezt követte az ún. Appolinariosz-vita, melyben az ifjabb Appolinariosz (kb. 310-390) került a középpontba. Mint Ariosz nézeteinek ellenlábasa, Appolinariosz azt állította, hogy Krisztust nem lehet teljesen embernek tartani. Krisztus esetében az emberi lélek helyén az isteni logosz állt. Az eredmény: Krisztusnak nem volt teljes emberi természete. Ezt az álláspontot számos író, például Nazianzoszi Gergely, hibásnak tartotta, mivel ez azt jelentené, hogy Krisztus nem tudná teljesen megváltani az emberi természetet.
3. Zsinatok. A Niceai Zsinatot (325) Constantinus, az első keresztény császár hívta össze azzal a céllal, hogy megszüntesse a birodalmat destabilizáló krisztológiai nézeteltéréseket. Ez volt az első ökumenikus zsinat (vagyis az egész keresztény világból egybejött keresztények gyűlése, melynek döntése az összes egyházra nézve kötelező volt). Nicea (a mai Iznik városa Törökországban) lezárta az ariánus vitát, és megerősítette, hogy Jézus homo-usziosz („egylényegű”) az Atyával. Tehát Ariosz véleményét elvetette a Krisztus istenségének nyomatékos állítása javára. A Kalcedonban összegyűlt negyedik ökumenikus zsinat (451) megerősítette a niceai döntéseket, és válaszolt az újabb vitákra is, melyek Niceát követően alakultak ki Krisztus emberi természetével kapcsolatban,
A SZENTHÁROMSÁGTAN
Amikor a korai egyház krisztológiai vitái lezárultak, vizsgálni kezdték a zsinati döntések következményeit. A keresztény teológiának ebben az igen kreatív és érdekes időszakában jelent meg először felismerhető formában a Szentháromság dogmája. A dogma alapvető mondanivalója az, hogy Istenen belül három személy létezik – Atya, Fiú és Szentlélek –, és mindhárom egyenlő mértékben isteni, azonos a helyzetük is. Az Atya és Fiú egyenrangúságát a Niceái Zsinattal lezáruló krisztológiai vita során már megalapozták; a Lélek istenségét csak ezután, különösen is Athanasziosz és Cézareai Baziliosz írásai nyomán állapították meg.



ALISTER E. MCGRATH: BEVEZETÉS A KERESZTÉNY TEOLÓGIÁBA 18
A Szentháromságról szóló vita fő áramlata lényegében véve arra vonatkozott, hogy mi módon kell érteni a Szentháromságot, tehát nem arra, hogy van-e egyáltalán Szentháromság E vita során két egészen eltérő megközelítés alakult ki, az egyik a keleti, a másik a nyugati egyházban. A keleti álláspontot, amely mindmáig tovább él a görög és orosz ortodox egyházakban, három szerző dolgozta ki: Cézareai Baziliosz (Nagy Szent Vazul, kb. 330-379), Nazianzoszi Gergely (329-389) és Nüsszai Gergely (kb. 330-395), akiket kappadókiai atyáknak neveznek (Kappadókia a mai Törökország területén van). E csoport azzal kezdte a Szentháromságról szóló észrevételeit, hogy megállapították az Atya, Fiú és Lélek megismerésének különböző módjait. A nyugati álláspont főleg Augustinushoz kötődik, aki Isten egységéből indul ki, s csak azután fejti ki Isten szeretetének szerepét az istenség természetének megértésében. Ezeket az álláspontokat a könyv megfelelő helyén részletesen kifejtjük. A Szentháromság dogmája azon teológiai témák közétartozik, melyek mind a keleti, mind a nyugati egyházat érintik. Most figyelmünket két olyan teológiai vitára fordítjuk, melyek speciálisan a nyugati egyházban jelentkeztek, és mindkettő főleg Augustinushoz kapcsolódik.
AZ EGYHÁZRÓL SZÓLÓ DOGMA
A nyugati egyházban az egyik legmélyebb vita az egyház szentségének a kérdése köré sűrűsödött. A donatisták, egy afrikai keresztény csoport (főleg a mai Algéria területén működtek), rossz szemmel nézték, hogy a római egyház befolyása folyamatosan erősödik Észak-Afrikában. Azt tartották, hogy az egyház a szentek „teste”, amelyben a bűnösöknek nincs helyük. A téma akkor vált igazán égetővé, amikor Diocletianus császár alatt, 303-ban újra fellángoltak a keresztényüldözések, melyek egészen 313-ig, Constantinus megtéréséig tartottak. Az üldöztetések során, amikor az emberek Szentírást csak illegálisan tarthattak maguknál, sok keresztény beszolgáltatta a nála levő Szentírás-példányt a hatóságoknak. Ezt viszont azonnal elítélték azok, akik ellenálltak ennek a nyomásnak. Amikor az üldöztetés alábbhagyott, sok ilyen traditores – szó szerint: „aki átadta (Szentírását)” – visszatért az egyházba. A donatisták az ő kizárásukat követelték. Augustinus másképpen érvelt. Szerinte az egyház a szentek és a bűnösök „vegyes teste”, s ezzel elutasította azt, hogy kirekesszék azokat, akik elbuktak az üldöztetés vagy egyéb ok miatt. Az egyház szolgálatának és evangéliumhirdetésének érvényessége nem a szolgálattevők szentségén alapszik, hanem Jézus Krisztus személyén. Ha a szolgálattevő személye méltatlannak bizonyul, az még nem veszélyezteti a szentségek érvényességét. Ez a nézet, amely gyorsan általánossá vált az egyházban, nagymértékben befolyásolta az egyház természetével és szolgálattevőivel kapcsolatos későbbi keresztény gondolkodást. Először tehát a donatista vita – melyet másutt majd részletesen is bemutatunk – hozta felszínre az egyházról szóló tanítás kérdését (ezt nevezzük ekkléziológiának), és ehhez kapcsolva a szentségek hatékonyságának problémáját. A vitában felvetődött témák a reformáció korában ismét előkerültek, hiszen ekkor újra kiéleződtek az ekkléziológiai problémák. Ugyanez mondható el az isteni kegyelemről szóló tanításról is. Most térjünk rá erre.
AZ ISTENI KEGYELEMRŐL SZÓLÓ TANÍTÁS
Az isteni kegyelemről szóló tanítás a görög nyelvű keleti egyház teológiai fejlődésében nem játszott különösebb szerepet. Az V. század második évtizedében azonban heves vita robbant



ALISTER E. MCGRATH: BEVEZETÉS A KERESZTÉNY TEOLÓGIÁBA 19
ki a kérdésről. Pelagius, egy Rómában élő brit aszkéta szerzetes erőteljes érvekkel állt elő az ember erkölcsi felelősségének szükségessége mellett. Megriadva a római egyház bizonyos feslettségeitől, hangsúlyozni kezdte a folyamatos erkölcsi tökéletesedés szükségességét, az Ószövetség törvényének és Krisztus példájának fényében. Ellenfelei – akiknek vezetője Augustinus volt – úgy látták, hogy Pelagius tagadja, hogy az isteni kegyelemnek bármilyen szerepe lenne a keresztény élet kezdetén és folytatása során. A pelagianizmust az emberi öntörvényűség vallásának tekintették, amely, úgymond, azt állítja, hogy az ember képes kezdeményező szerepet betölteni saját üdvösségében. Augustinus igen szenvedélyesen utasította el a pelagianizmust, és azt hangsúlyozta, hogy Isten kegyelmének a keresztény élet minden szintjén kezdettől mindvégig elsőbbsége van. Augustinus szerint az ember nem rendelkezik a szükséges szabadsággal ahhoz, hogy megtegye a kezdő lépést az üdvössége felé. Az „akarat szabadságának” birtoklása helyett az ember akarat romlott, megfertőzve a bűn által, a rossz felé irányítja, eltávolítva őt az Istentől. Csak Isten kegyelme képes meggátolni és megfordítani a bűn eme befolyását. Augustinus olyan erőteljesen és hatásosan védte az isteni kegyelmet, hogy később a „kegyelem doktora” (doctor gratiae) néven is ismertté vált. Augustinus gondolkodásának egyik központi témája az emberi természet bukottsága. A bukás („bűneset”) ábrázolása a Mózes l. könyvének 3. fejezetéből származik, és azt a gondolatot fejezi ki, hogy az emberi természet „alábukott” eredeti ősi állapotából. Az emberi természet jelenlegi állapota tehát nem olyan, mint amilyennek Isten tervezte. A teremtés rendje immár nem felel meg eredeti, valóságos „jóságának”. Elbukott. Tönkrement vagy megrongálódott de nem jóvátehetetlenül, ahogyan azt a megváltás és a megigazulás tana is állítja. A „bűneset” képe azt a gondolatot közvetíti, hogy a teremtés most egy alacsonyabb szinten létezik, mint ahogyan azt Isten tervezte. Augustinus szerint ebből az következik, hogy az ember (minden ember) születése pillanatától kezdve fertőzött a bűnnel. Számos XX. századi egzisztencialista filozófussal (pl. Martin Heideggerrel) szemben, akik azt állítják, hogy „az elesettség” (Verfallenheit) tehetőség, amit mi választottunk (tehát nem nekünk választották), Augustinus úgy ábrázolja a bűnt, mint az emberi természet velejáróját A bűn szervesen kapcsolódik létünkhöz, és nem választható el attól. Ez a megállapítás, amely még sokkal keményebben szólal meg az eredendő bűnről szóló tanában, központi jelentőségű Augustinus bűn- és megváltástanában. Mindenki bűnös, mindenki várja a megváltást. Senki sem méltó Isten dicsőségére, mindenki várja, hogy megváltassék. Augustinus véleménye szerint az emberiség a maga sorsára és saját erejére hagyatva soha nem lenne képes kapcsolatba kerülni Istennel. Bármit is tegyen, az ember nem tud kitörni a bűn szorításából. Mai képpel élve, amivel Augustinusnak szerencsére nem volt alkalma találkozni, olyan ez, mint amikor egy narkomániás megpróbál megszabadulni a heroin vagy a kokain rabságából. A helyzetet nem lehet belülről átalakítani – ha tehát mégis változás következik be, az az ember helyzetén kívülről érkezik. Augustinus szerint Isten beavatkozik az ember kényszerű állapotába. Nem kellene így tennie, de a bukott emberiség iránt érzett szeretete miatt belép az ember helyzetébe, hogy Jézus Krisztus személyében megváltsa az embert. Augustinus a kegyelmet Isten érdemtelen vagy meg nem szolgált ajándékának tartotta, amivel Isten önként szétzúzza a bűn emberiség fölötti hatalmát. A megváltás csak mint isteni ajándék képzelhető el. A megváltást mi magunk nem valósíthatjuk meg, de értünk végbe lehet vinni. Augustinus azt hangsúlyozza, hogy a megváltás erőforrásai az emberiségen kívül helyezkednek el, magában Istenben. A megváltás folyamatát Isten indítja el, és nem az ember. Pelagius véleménye szerint a helyzet egészen más. Szerinte a megváltás erőforrásai az emberiségen belül vannak. Az ember képes arra, hogy megmentse magát. Nem ejtette rabságba a bűn, hanem képes megtenni mindazt, ami szükséges az üdvösséghez. Az üdvösséget jócselekedetek által lehet kiérdemelni, az üdvösség az Istentől az emberre kirótt



ALISTER E. MCGRATH: BEVEZETÉS A KERESZTÉNY TEOLÓGIÁBA 20
kötelességek függvénye. Pelagius mellékkérdésként kezeli a kegyelem gondolatát, a kegyelem nem egyéb, mint Isten hozzájárulása (ilyen például a Tízparancsolat vagy Krisztus erkölcsi példája) ahhoz, hogy az ember megvalósíthassa az üdvösséget. A pelagianizmus erkölcsi világképét így foglalhatjuk össze: „üdvösség érdemek alapján”, míg Augustinus gondolata így adható vissza röviden: „üdvösség kegyelemből”. Nyilvánvaló, hogy a két teológia különbsége az emberi természet eltérő felfogására megy vissza. Augustinus szerint az emberi természet esendő és erőtelen; Pelagius szerint öntörvényű és önmagában elégséges. Augustinus szerint az emberiség üdvössége teljes mértékben az Istentől függ; Pelagius szerint Isten csupán jelzi, hogy mit kell tennünk ahhoz, hogy elérjük az üdvösséget, majd hagyja, hogy az ember a maga erejéből tegyen eleget ezeknek a feltételeknek. Augustinus szerint a kegyelem érdem nélkül kapott (ingyen) ajándék; Pelagius szerint az üdvösség megszolgált jutalom. Augustinus kegyelemtanának egy sajátos pontja további magyarázatot igényel. Eszerint az ember képtelen magát üdvözíteni, és Isten a kegyelem ajándékát adja egyeseknek – de nem mindenkinek! Isten tehát „előre kiválasztotta” azokat, akiket meg fog váltani. Ennek a gondolatnak bizonyos képlékeny formái már az Újszövetségben is megtalálhatók. Ezekre alapozva dolgozta ki Augustinus a predesztináció tanát. A „predesztináció” szó Istennek arra az eredeti vagy örök döntésére utal, hogy egyeseket üdvözít, és másokat nem. Ez volt az az elem Augustinus gondolkodásában, amit már sok kortársa elfogadhatatlannak tartott, a későbbi nemzedékekről nem is beszélve. Hangsúlyosan ki kell jelentenünk, ennek a tételnek nincs ellenpárja Pelagius gondolatai között. A Karthágói Zsinat (418) elfogadta Augustinus véleményét a kegyelem és bűn kérdéséről, Pelagiust pedig kérlelhetetlen határozottsággal ítélte el. A pelagianizmus azonban különböző formákban még jó ideig nyugtalanító pont maradt. Amikor a patrisztikus kor lezárult, és Nyugat-Európában a „sötét évszázadok” következtek, sok kérdés maradt még megoldatlanul. Ezek aztán a középkor második felében és különösen is a reformáció korszakában újra előkerültek.
FONTOS NEVEK, SZAVAK ÉS KIFEJEZÉSEK
E fejezet végeztével felsoroljuk azokat a fontosabb kifejezéseket melyek a könyvben előfordulnak majd. Mindenki ellenőrizheti, hogy ismeri-e őket. A szövegben előforduló formájukat adtuk meg.
apollinarianizmus* kánonon kívüli arianizmus* kappadókiai atyák augustinianizmus krisztológia* donatista* ökumenikus zsinat donatizmus* patrisztikus ekkléziológia* patrológia ekkléziológiai* pelagiánus* hitvallás pelagianizmus* inkarnáció* Szentháromság* kánon szótériológia* kanonikus szentháromságtan*
*A csillaggal jelölt kifejezéseket később részletesen is kifejtjük.



ALISTER E. MCGRATH: BEVEZETÉS A KERESZTÉNY TEOLÓGIÁBA 21
2. A KÖZÉPKOR ÉS A RENESZÁNSZ KB. 1050-1500
A patrisztikus kor közege a mediterrán világ volt, melynek hatalmi központjai Róma és Konstantinápoly. Róma bukása, mely az északról beözönlő népek támadása során következett be, krízisbe sodorta a mediterrán világot. A bizonytalanság az egész régióra kiterjedt. Egyes történészek a Róma bukásától kb. 1000-ig tartó időszakot a „sötét évszázadok" névvel illetik, s ezzel arra utalnak, hogy a kultúra és a tudomány ezekben a bizonytalan és nem éppen biztonságos évszázadokban háttérbe szorult. A nyugati egyházban ugyan ebben az időszakban is folytatódott a teológiai vita, s ez arra utal, hogy azért nem csak túlélési hangulat uralkodott. Igaz, viszonylag csekély érdeklődés mutatkozott a teológiai viták iránt. Mikor aztán megindult az iszlám terjeszkedése, a mediterrán világ keleti részében is bizonytalanná vált a helyzet. Bár a kereszténység soha nem tűnt el teljesen, rövid időn belül a kisebbségi vallás helyzetében találta magát. Európa történelmének ebben a szakaszában a keresztény teológia művelése a mediterrán világból Nyugat-Európába került át. Alarik 410-ben elfoglalja Rómát. Ezt az eseményt gyakran a nyugat-európai „sötét kor” kiindulópontjának tartják. Az iszlám terjeszkedése a VII. században széles körű destabilizációhoz és gyökeres változásokhoz vezet az egész mediterrán világban. A XI. században bizonyos mértékű stabilizáció figyelhető meg ezen a területen; három jelentősebb hatalmi tömörülés jelentkezik, hogy átvegye a Római Birodalom korábbi helyét.
1. A Bizánci Birodalom Konstantinápoly székhellyel (ma Isztambul Törökországban). A kereszténység meghatározó formája ezen a területen görög nyelvű, és a mediterrán világ keleti részén működő patrisztikus tudósok írásaiban gyökerezett (pl. Athanasziosz, a kappadókiai atyák és Damaszkuszi János). A bizánci teológia részletes tárgyalása meghaladja e könyv kereteit, figyelmünk központjában a nyugati teológiai hagyomány áll.
2. Nyugat-Európa, azon belül is különösen a mai Franciaország, Németország, Németalföld és Észak-Itália. Itt Róma a dominánssá vált kereszténység központja, melynek püspökét pápának nevezték (érdemes megjegyezni, hogy az „avignoni fogságként” ismert időszakban két rivális irányzat harcolt a pápaság birtoklásáért, római, illetve avignoni központtal). A teológia művelése a nagy katedrálisokhoz és a párizsi egyetemhez kapcsolódott, és főként Augustinus, Ambrosius és Poitiers-i Hilarius latin nyelvű írásaiban gyökerezett.
3. A Kalifátus. Ez a muszlim terület magában foglalta a mediterrán világ keleti és déli vidékének legnagyobb részét. A rövid időre megtorpanó iszlám terjeszkedés 1453-ban Konstantinápoly elfoglalásával folytatódott, s ez rémületbe ejtette Európa nagy részét. A XV. század végére a muszlim jelenlét az európai kontinens két részén szilárdult meg: Hispániában kulturálisan, a Balkánon pedig politikailag. Terjeszkedése viszont Spanyolországban a XV. század végén a mórok vereségével, illetve Kelet-Európában a török seregek 1529-es bécsi vereségével megtorpant.
Ebben az időszakban következett be egy az egyház történetét alapvetően meghatározó esemény. A IX-X. század során a Konstantinápoly központú keleti egyház és a Róma központú nyugati egyház közötti kapcsolat különböző okok miatt egyre feszültebbé vált. A Niceai Hitvalláshoz utólag hozzákapcsolt filioque kiegészítés miatti nézetkülönbség jelentősen hozzájárult az egyre barátságtalanabb légkör teljes megromlásához.



ALISTER E. MCGRATH: BEVEZETÉS A KERESZTÉNY TEOLÓGIÁBA 22
Természetesen más tényezők is szerepet játszottak a folyamatban, például a latin nyelvű Róma és a görög nyelvű Konstantinápoly közötti politikai rivalizálás vagy a római pápa tekintélyének egyre erőszakosabb követelése. A katolikus Nyugat és az ortodox Kelet közti végső szakadást általában 1054-re datálják, bár ez az időmeghatározás némileg önkényes. A szétválás egyik eredménye az lett, hogy szinte teljesen elsorvadt a Kelet és Nyugat közti teológiai párbeszéd. Bár a nyugati teológusok, például Aquinói Tamás, gyakran hivatkoztak a görög atyák írásaira, ezek a munkák jórészt nem ebben az időszakban születtek. A későbbi ortodox teológusok munkái, például a híres Gregorisz Palamaszé, ugyancsak kevés figyelmet kapott a Nyugaton. Csak a XX. századról mondható el, hogy a nyugati teológusok hozzákezdtek a gazdag ortodox tradíció felfedezéséhez. A mi könyvünk témája elsősorban a nyugat-európai teológia, mely alapvetően meghatározta a modern keresztény gondolkodást. A „középkori teológia” elnevezést gyakran használják a tárgyalt korszak nyugati teológiájának megnevezéseként, míg a „bizánci teológia” meghatározást a keleti egyház teológiájára alkalmazzák, ugyanezen korszaknak Konstantinápoly 1453-ban bekövetkezett bukása előtti szakaszára utalva. Ebben a történelmi korszakban Nyugat-Európában a keresztény teológia központjai fokozatosan északra kerülnek, a mai Közép-Franciaország és Németország területére. Bár a térségben továbbra is Róma maradt a keresztény hatalom központja, a szellemi tevékenység lassan áttevődött olyan francia kolostorokba, mint Chartres, Reims és Bec. A középkori egyetemek megalapításával a teológia igen hamar az akadémiai tanulmányok központi tárgyává vált. Egy tipikus középkori egyetemen négy fakultás működött: egy alacsonyabb szintű, amely a ,,szabad tudományokat” (artes liberales) oktatta, és a három magas szintű fakultás: a teológiai, az orvostudományi és a jogi.
Fogalommeghatározás
A történelem korszakainak meghatározása közismerten nehéz. A probléma egyik része abban áll, hogy nincs általános egyetértés a korszakok alapvető jellemzőinek megítélésében. Ez különösen áll a középkorra, a reneszánszra és az újkorra. Szintén alapvető különbségek mutatkoznak a korszak szellemi irányzatainak meghatározásában, különösen a humanizmuséban. A fejezetben vizsgált időszakban lép fel a gondolkodástörténet legjelentősebb szellemi irányzatai közül a skolasztika és a humanizmus. A skolasztika és a humanizmus 1301-1500 között uralta a szellemi világot, beleértve a teológiát is. Jóllehet a skolasztika l500 körül már hanyatlóban volt, azért még mindig óriási hatást gyakorolt sok európai egyetemre, többek között a párizsira is. A két irányzat jellemzőinek ismerete elengedhetetlenül szükséges ahhoz, hogy jól értsük a korszak keresztény teológiai fejlődését, vagy hogy felismerjük azt a vallási és intellektuális nyomást, ami a reformációhoz vezetett. Sokak szerint a két irányzat úgy kapcsolódik egymáshoz, hogy az utóbbi az előbbi kulturális nyomorúságára, és teológiai túlfinomultságára adott választ. A következőkben igyekszünk tisztázni néhány olyan fogalmat, melyek az erre a korszakra vonatkozó szakirodalomban fontos szerepet játszanak.
A KÖZÉPKOR
A „középkor" kifejezést a reneszánsz írók vezették be, és úgy tűnik, hogy használata a XVI. század végére általánossá vált. A reneszánsz írók igyekeztek a lehető legrosszabb fényben feltüntetni a dicsőséges klasszikus ókor és a saját koruk közé beékelődött időszakot. Ezért vezették be a „középkor” elnevezést, mellyel egy úgymond érdektelen és terméketlen



ALISTER E. MCGRATH: BEVEZETÉS A KERESZTÉNY TEOLÓGIÁBA 23
szakaszra utaltak, mely elválaszt két fontos és termékeny időszakot. A „középkori” jelző a „középkorhoz tartozót” jelenti. A „középkori teológia” elnevezés is általánossá vált, és úgy értelmezhető, mint „a sötét kor vége és a XVI. század közötti időszak nyugat-európai teológiája”. Ugyanakkor tisztában kell lennünk azzal, hogy a fogalom nem szabatos, sokan vitatják, illetve eltérő meghatározásokat kapcsolnak hozzá. Amikor az ún. „sötét kor” végül is átadta helyét a középkornak, Nyugat-Európában gyakorlatilag minden területen újra kellett kezdeni a tudományos munkát. A politikai helyzet viszonylagos stabilizálódása a XI. század végén elősegítette a párizsi egyetem megindítását, melyet nemsokára Európa szellemi központjaként tartottak számon. Számos teológiai „iskola” alakult meg a Szajna bal partján és az Île de la Cité-en, a párizsi Notre-Dame új épületének árnyékában. Az egyik iskola a Collège de la Sorbonne volt, mely olyan hírnévre tett szert, hogy „a Sorbonne”elnevezés tulajdonképpen az egész párizsi egyetemet jelentette. A XVI. században már egyöntetűen Párizst tartották a teológiai és filozófiai tudományok vezető központjának, ahol olyan neves személyiségek tanultak, mint Rotterdami Erasmus és Kálvin János. De hamarosan hasonló központok alakultak szerte Európában. A teológiai fejlődésben új szakasz kezdődik, mely a keresztény egyház életének szellemi, jogi és lelki aspektusait igyekezett megszilárdítani. A középkor korai szakaszát a francia irányzatok uralták. A kolostorok kiváló keresztény írókat és gondolkodókat képeztek, közéjük tartozik a normandiai Bec kolostora, ahol Lanfranc (kb. 1010-1089) és Anselmus (kb. 1033-1109) működött. A párizsi egyetem kiváló tudósai révén – például Petrus Abelardus (1079-1142), Albertus Magnus (kb. 1200-1280), Aquinói Tamás (kb. 1225-1274) és Bonaventura (kb.1217-1274) - csakhamar a teológiai gondolkodás vezető központjává nőtte ki magát. A XIV-XV. században egész Nyugat-Európában megerősödik és elterjed az egyetemi rendszer, jelentős új egyetemek alakulnak a mai Németország területén és másutt. A teológia iránti új középkori érdeklődés kiindulópontja szintén Párizs. Nem sokkal 1140 előtt érkezik ide Petrus Lombardus, hogy az egyetemen tanítson. Legfőbb céljai közé tartozott, hogy a diákokat a teológia bonyolult kérdéseivel való megbirkózásra ösztönözze. Erre a célra egy szöveggyűjteményt állított össze, amely talán az egyik legunalmasabb könyv, amit valaha is írtak. A Sententiarum libri quattor, azaz A különböző tételek négyes könyve a Szentírás és a patrisztikus írók idézeteinek gyűjteménye, tematikus elrendezésben. Lombardus azt az egyszerű feladatot adta diákjainak, hogy értelmezzék az idézeteket. Könyve igen jelentős hozzájárulás az augustinusi örökség továbbfejlesztéséhez, mivel a diákokat arra késztette, hogy foglalkozzanak Augustinus gondolataival, és hozzanak összhangba látszólag ellentétes jelentésű szövegeket a különbségek megfelelő teológiai magyarázatainak megfogalmazásával. Voltak, akik a könyv betiltását szorgalmazták, mondván, hogy helyenként óvatlan állításokat tartalmaz (például hogy Krisztus nem létezett mint személy – ez a nézet később „krisztológiai nihilizmus”-ként vált ismertté). A könyv mindazonáltal 1215-re egyértelműen a kor legfontosabb szöveggyűjteményének számított. A teológusok számára kötelező volt Lombardus munkájának kommentálása. Az ebből származó írások Kommentárok a Tételekhez néven lettek ismertté, és a középkor legkedveltebb teológiai műfajává váltak. Legnagyszerűbb példái Aquinói Tamás, Bonaventura és Duns Scotus ilyen jellegű írásai.
A RENESZÁNSZ



ALISTER E. MCGRATH: BEVEZETÉS A KERESZTÉNY TEOLÓGIÁBA 24
A francia „renaissance" kifejezést ma az irodalom és művészet XIV-XV. századi itáliai újjászületésének megjelölésére használjuk. 1546-ban Paolo Giovio - mintegy megelőlegezve az elnevezést - úgy emlékezik meg a XIV. századról, mint „az a boldog század, melyben a latin irodalom újjászületett” (renatae). Vannak történészek, köztük a legjelentősebb Jacob Burckhardt, akik szerint a reneszánsszal születik meg az újkor. Ez az a kor, mondja Burckhardt, amikor az emberek először tekintenek úgy magukra, mint egyénekre. Burckhardt felfogása sok szempontból nagyon is kérdéses, mert ő a reneszánszot pusztán individualista terminusokban határozza meg. De egy ponton feltétlenül igaza van: valami újszerű és izgalmas történik a reneszánsz Itáliában, ami képes volt generációk gondolkodóit bűvöletben tartani. Nem egészen világos, hogy miért éppen Itália vált az emberi gondolkodástörténet e nagyszerű új irányának bölcsőjévé. Számos mozzanat hozható összefüggésbe ezzel a kérdéssel.
1. A középkor vezető szellemi iránya, a skolasztika nem volt különösebb hatással Itáliára. Bár sok itáliai vált híres teológussá (pl. Aquinói Tamás és Rimini Gergely), ők általában Észak-Európában éltek és dolgoztak. Így Itáliában szellemi vákuum alakult ki a XIV. századra. A vákuumnak szívóhatása van, és ebben a sajátos vonzásban jelent meg a reneszánsz humanizmus. 2. Itália telve volt az ókor nagyságának látható és tapintható emlékével. Az ókori Róma épületeinek és szobrainak romjai szerte az országban láthatóak voltak, és felkeltették az ókori Róma civilizációja iránti érdeklődést a reneszánsz korában. Arra ösztönözték a gondolkodóikat, hogy forduljanak újra a klasszikus római kultúra életerejéhez egy olyan korban, amikor kulturális pangás és terméketlenség uralkodik. 3. A Bizánci Birodalom felmorzsolódásával – Konstantinápoly végül 1453-ban elesik megkezdődött a görög nyelvű értelmiség Nyugatra vándorlása. Itália elérhető közelségben volt Konstantinápolyhoz, s ennek eredményeképpen számos emigráns telepedett le az itáliai városokban. A görög nyelv újjáéledése felkeltette a klasszikus görögség iránti érdeklődést is.
Nyilvánvaló, hogy az itáliai reneszánsz egyik központi összetevője az antikvitás kulturális dicsőségéhez való visszatérés és a középkori szellemi áramlatok kiszorítása. A reneszánsz szerzők ritkán utalnak az utóbbiakra, mivel az antikvitás nagy irányzatai kötik le őket. Ami általánosan igaz a kultúrára, az igaz a teológiára is: úgy tartották, hogy a korábbi klasszikus korszak tartalmilag és stílusában egyaránt messze meghaladja a középkort. Igen, a reneszánsz részben úgy is felfogható, mint tiltakozás a nyugat-európai egyetemek teológiai és művészeti fakultásainak munkamódszere ellen. A skolasztikusok nyelvezete és meddő vitáinak technikai jellege zavarta a reneszánsz írókat, s ezért gyakorlatilag tudomást sem vettek róla. A keresztény teológia szempontjából a jövő kulcsát a Szentírás szövegével és a patrisztikus kor írásaival való közvetlen megismerkedés jelentette. Erről még később lesz szó.
SKOLASZTIKA
A skolasztika az emberiség történetének talán az egyik legellentmondásosabban megítélt szellemi irányzata. Az angol „dunce” (bolond) szó Duns Scotus, az egyik legnagyobb skolasztikus író nevéből származik. A skolasztikus gondolkodókat – az „iskolamestereket” gyakran ábrázolják úgy, mint akik halálosan komolyan, de öncélúan vitatkoznak azon, hogy hány angyal tudna táncolni egy tű hegyén. Bár ez a vita a valóságban sosem zajlott le – az eredménye feltétlenül érdekes lett volna! –, nagyon jól jelzi, miképp vélekedett a skolasztikáról az emberek többsége, és főleg a XVI. század eleji humanisták: haszontalan,



ALISTER E. MCGRATH: BEVEZETÉS A KERESZTÉNY TEOLÓGIÁBA 25
száraz, intellektuális elménckedés jelentéktelen dolgokon. Rotterdami Erasmus, akiről nemsokára részletesebben is szó esik, a XV. század végén néhány szemesztert töltött a skolasztika egyik fellegvárában, a párizsi egyetemen. Később hosszasan részletezi azokat a dolgokat, amiket ki nem állhatott Párizsban: a tetveket, a sovány ételeket, a büdös latrinákat és az iskolamesterek unalmas vitáit. Uborkaként is testet ölthetett volna-e Isten? Megváltoztathatja-e Isten a múltat azzal, hogy egy prostituáltat visszaváltoztat szűzzé? Bár e kérdések mélyén valójában komoly problémák húzódtak meg, Erasmus csípős megjegyzései a figyelmet az igazi kérdésekről azok megvitatásának frivol és nevetséges módjára irányítják. Maga a „skolasztika” szó valószínűleg a humanista írók szüleménye, akik nem titkoltan ezzel is rontani akarták az ily módon megjelölt irányzat hitelét. Már szó volt arról, hogy a „középkor” elnevezés az egyik legjellegzetesebb humanista találmány, melyet XVI. századi humanista írók alkottak, becsmérlően utalva vele arra az általuk érdektelennek és stagnálónak tartott időszakra, mert az antikvitás (a klasszikus korszak) és a modern kor (reneszánsz) közé esik. Számukra a „középkor” alig több egy intermezzónál az antikvitás kulturális pompája és annak reneszánsz kori újjáéledése között. Ehhez hasonlóan a „skolasztikusok” (scolastici) kifejezést is a humanisták használták, s a középkor gondolatait becsmérelték vele. Miközben a humanisták igyekeztek lejáratni a középkor eszméit, hogy ezzel is kiemeljék a klasszikus kor varázsát, semmiféle különbséget nem tettek a „skolasztikusok” egyes típusai, például a tomisták vagy a szkotisták között. A „skolasztika” szó tehát pejoratív és egyúttal pontatlan is – de alkalmazását a történész mégsem kerülheti el. Hányféle skolasztikát lehet hát meghatározni? Mint annyi más kulturális fogalom esetében például a humanizmus vagy a felvilágosodás –, itt is nehéz pontos definíciót találni, amely egyformán érvényes lehet a középkor valamennyi, de egymástól olyannyira eltérő iskolájára. Talán a következő gyakorlati meghatározás segíthet: skolasztikának nevezzük azt a középkori irányzatot, mely 1200 és 1500 között virágzott, és a vallásos hit racionális igazolására, valamint ennek a hitnek a rendszeres bemutatására törekedett. A „skolasztika” megnevezés tehát nem egy speciális hitrendszerre utal, hanem a teológia felépítésének sajátos módjára ami magában foglalja az anyag bemutatásának részletesen kidolgozott módszerét, az árnyalatnyi különbségtételek, valamint a teológia átfogó képének kialakítására tett kísérletet, Talán érthető, hogy a humanista kritikusok miért érezték úgy, hogy a skolasztika nem volt más, mint szőrszálhasogató okoskodás. Mégis mondhatjuk, hogy a skolasztika rendkívül jelentős műveket alkotott a keresztény teológia számos kulcsfontosságú területén, különösen is az értelem és a logika teológiában betöltött szerepével kapcsolatosan. Aquinói Tamás, Duns Scotus és William Ockham írásai akiket gyakran a három legnagyobb hatású skolasztikus szerzőként emlegetnek – jelentősen gazdagították a teológiának ezt a területét. Munkásságuk mindmáig jelentős mérföldkőnek számít. Milyen volt a skolasztika? Olyan, mint a „humanizmus”: a „skolasztika” kifejezés egy megközelítést, módszert jelez, s nem speciális dogmagyűjteményt, ami majd csak e módszer alkalmazásának az eredménye lehet. Tehát többféle skolasztika létezik. A most következő szakasz röviden bemutatja a főbb típusokat vagy „iskolákat”, különös figyelmet szentelve azoknak, melyek meghatározzák a teológia középkori fejlődését. A „realizmus” és „nominalizmus” különbségének bemutatásával kezdjük. Ez a két, igen eltérő elmélet egyaránt komoly hatással volt a skolasztika fejlődésére.
REALIZMUS ÉS NOMINALIZMUS – A „realizmus” és a „nominalizmus” közötti különbségtétel igen fontos a középkori teológia megértéséhez, s ez arra kötelez minket, hogy egy kissé részletesebben foglalkozzunk vele. A skolasztikus időszak korai szakaszát (kb. 1200-1350) a realizmus uralta, míg a késői szakaszát (kb. 1350-1500) a nominalizmus. A két



ALISTER E. MCGRATH: BEVEZETÉS A KERESZTÉNY TEOLÓGIÁBA 26
rendszer közötti különbség a következőképpen írható le. Vegyünk például két fehér követ. A realizmus azt állítja, hogy létezik a „fehérség” egyetemes eszméje, amit ez a két kő megtestesít. Ezek az egyedi kövek magukban hordozzák a „fehérség” egyetemes jellemzőit. Míg a fehér kövek térben és időben léteznek, addig a „fehérség” egyetemessége egy másik, metafizikai síkon. A nominalizmus ugyanakkor azt állítja, hogy a „fehérség” egyetemes eszméje szükségtelen, és helyette az egyedire kell koncentrálnunk. Itt előttünk ez a két kő van, minek hát az „egyetemes fehérség eszméjéről” beszélni? Az „egyetemesség” gondolata itt meghatározás nélkül szerepelt, de szükséges azt is értelmezni. Vegyük például Szókratészt. Szókratész ember, és az emberiség egyik egyede. Most gondoljunk Platónra és Arisztotelészre. Ők is emberek, és az emberiség egyedei. Így folytathatnánk a sort egy ideig, s megnevezhetünk annyi személyt, amennyit akarunk, mégis mindig ugyanaz az eredmény: a személyesen megnevezett emberek az emberiség egyedei. A realizmus úgy érvel, hogy az „emberiség” elvont fogalma önmagában létező valóság. Ez az „egyetemes”. Az egyes ember, mint Szókratész, Platón és Arisztotelész, személyes példái ennek az egyetemesnek. Az emberiség közös jellemvonása, mely ezt a három embert egyesíti, önmagában létező valóság. Két nagy „iskola” határozta meg a kora középkort uraló realizmust. A tomizmus és a skotizmus, melyek Aquinói Tamás, illetve Duns Scotus műveiből táplálkoztak. A késői skolasztikát azonban két másik iskola jellemezte, ezek már a realizmus helyett a nominalizmus mellett kötelezték el magukat. Ezeket általában úgy ismerik, mint a „modern út” (via moderna) és a „modern augustinusi iskola” (scola Augustiniana moderna) irányzatait,
A MODERN ÚT – A via moderna – „a modern (vagy mai, új) út” – elnevezést ma már többnyire mindenütt elfogadják, mint a legmegfelelőbb utalást annak az irányzatnak a megjelölésére, melyet valaha „nominalizmusnak” neveztek, s XIV. és XV. századi követői közé tartoztak többek között William Ockham, Pierre d'Ailly, Robert Holcot és Gabriel Biel. A XV. századsorán a „modern út” jelentős befolyásra tett szert számos nyugat-európai egyetemen – többek között a párizsin, a heidelbergin és az erfurtin. Az irányzat a filozófiai nominalizmust egy olyan megigazulástannal egészítette ki, melyet számos kritikusa „pelagiánusnak” bélyegzett. E háttér ellen lépett fel a lutheri teológia.
A MODERN ÁGOSTONI ISKOLA – A „modern út” egyik korai XIV. századi fellegvára az oxfordi egyetem. De itt született meg az irányzat első negatív értékelése is. E kritika megfogalmazója Thomas Bradwardine, aki később Canterbury érseke lett. Bradwardine dühödt hangon támadta az oxfordi „modern út” gondolatait The Case of God against Pelagius (Isten pere Pelagius ellen) című munkájában. Ebben a könyvben egy olyan megigazulástant fejt ki, mely gyakorlatilag visszatérés az Augustinus antipelagiánus írásaiban olvasható nézeteihez. Bár Oxford fontos teológiai központ volt, a százéves háború (1337-1453) során fokozatosan elszigetelődött az európai kontinenstől. Bradwardine gondolatait Angliában John Wycliffe fejlesztette tovább, a kontinensen pedig Rimini Gergely képviselte őket a párizsi egyetemen. Rimini Gergely egy szempontból igen jelentős előnyben volt Bradwardine-nel szemben: tagja volt egy vallási rendnek (az ágostonos remeterendnek, melyet általában Ágoston-rendnek neveznek). És ahogyan a dominikánusok Aquinói Tamás, a ferencesek Duns Scotus nézeteit hirdették, úgy az Ágoston-rendiek Rimini Gergely gondolatait támogatták. Az augustinusi tradíciónak ezt az Ágoston-renden belüli – Rimini Gergely kezdeményezte hagyományozódását kezdték schola Augustiniana modernának – a „modern augustinusi iskolának” – nevezni. Mik voltak ezek a nézetek? Először is Rimini Gergely átvette az egyetemességre vonatkozó nominalista nézetet. Mint korának megannyi gondolkodója, ő sem alkalmazta Aquinói Tamás és Duns Scotus



ALISTER E. MCGRATH: BEVEZETÉS A KERESZTÉNY TEOLÓGIÁBA 27
realizmusát. Ebből a szempontból közel áll a „modern út” egyéb gondolkodóihoz, például Robert Holcothoz vagy Gabriel Bielhez. Másodszor, Rimini Gergely szótériológiája, vagyis megváltástana Augustinus hatását tükrözi. A hangsúly az isteni kegyelem szükségességére, az emberiség bukott és bűnös voltára, az Isten megigazító kezdeményezésére, az isteni eleve elrendelésre esik. Az üdvözítés teljes mértékben – kezdettől végig – isteni cselekvés. Míg a „modern út” képviselői úgy tartották, hogy az ember kezdeményezheti saját megigazulását, ha megtesz mindent, „ami tőle telik”, addig Rimini Gergely kitartott amellett, hogy csak Isten kezdeményezheti a megigazulást. A „modern út” azt állította, hogy az üdvösség legtöbb (de nem minden) erőforrása megvan az emberi természetben. Krisztus érdeme az emberi erőforrásokon kívül eső forrásra utal. Például Biel számára a bűn elhagyásának és az igazsághoz fordulásnak a képessége azt példázza, hogy az emberben jelen van egy döntőfontosságú szótériológiai erőfonás. Ezzel szemben Rimini Gergely amellett érvelt, hogy ezek az erőforrások kizárólag az emberi természeten kívül léteznek. Pontosan a bűn elhagyása és az igazsághoz fordulás az, ami az Isten és nem az ember cselekvése által következik be. Nyilvánvaló, hogy ez a két álláspont két, homlokegyenest ellenkező felfogást képvisel a tekintetben, hogy Isten milyen szerepet tölt be az ember megigazulásában. Bár Rimini Gergely tudományos augustianizmusa főleg az Ágoston-rendhez kapcsolódik, úgy tűnik, nem minden Ágoston-rendi kolostor vagy egyetem vette át nézeteit. Mindazonáltal elmondhatjuk, hogy a középkorban a reformáció hajnalán egy erőteljesen augustinusi beállítottságú iskola is működött. Az a tény, hogy a wittenbergi reformátorok különös hangsúlyt fektettek Augustinus antipelagiánus írásaira, sok tekintetben arra utal, hogy felfedezték és újraélesztették ezt a tradíciót.
HUMANIZMUS
A „humanizmus” elnevezéssel manapság azt a világnézetet jelölik, mely tagadja Isten létét és jelentőségét, vagy amely a kizárólagos szekuláris szemléletmódnak kötelezi el magát. A reneszánsz korában azonban más volt a szójelentése. A korszak legtöbb humanistája vallásos, és a kereszténység megtisztításán, megújításán fáradozik, nem pedig annak megszüntetésén. A „humanizmus” kifejezés meghatározása igen nehéz. A közelmúltig a mozgalmat két fő megközelítés alapján értelmezték. Az első szerint a humanizmus mozgalma a klasszikus nyelvek és irodalom tanulmányozásának szentelte a figyelmet, míg a másik szerint a humanizmus alapvetően egy olyan gondolatkör, mely magában foglalja a reneszánsz új filozófiáját. Ennek a két magyarázatnak komoly hiányosságai vannak. Például kétségtelen, hogy a reneszánszban előtérbe került a klasszikusok kutatása. Egyre többen kezdték eredeti nyelven tanulmányozni a görög és latin klasszikusokat. Ez alapján úgy tűnhet, hogy a humanizmus végső soron nem egyéb, mint egy klasszikus korral foglalkozó tudományos irányzat. Ezzel viszont még nem feleltünk arra a kérdésre, hogy miért is akarták a humanisták elsősorban a klasszikusokat tanulmányozni. A rendelkezésre álló bizonyítékok egyértelműen azt mutatják, hogy ezeket a tanulmányokat nem öncélnak, hanem egy cél eléréséhez szükséges eszköznek tekintették. A cél a korabeli írott és beszélt „szépnyelv” továbbfejlesztése. Más szóval a humanisták azért tanulmányozták a klasszikusok műveit az emelkedett nyelv modelljeiként, hogy inspirációt és útmutatást nyerjenek. A klasszikus műveltség és a filológiai hozzáértés csak eszközök voltak ahhoz, hogy az antikvitás erőforrásait felfedezhessék. Már gyakran bebizonyították, hogy a humanistáknak az írott vagy szóbeli nyelvhasználat továbbfejlesztését



ALISTER E. MCGRATH: BEVEZETÉS A KERESZTÉNY TEOLÓGIÁBA 28
szolgáló munkái sokkal jelentősebbek, mint azok, melyeket a klasszikus tudomány vagy filozófia vizsgálatának szenteltek. Némely mai kutató szerint a humanizmus testesítette meg a reneszánsz új filozófiáját is, mely eredetileg visszahatás volt a skolasztikára. Szerintük a reneszánsz a platonizmus korszaka volt, míg a skolasztika az arisztotelianizmus időszaka. Mások szerint a reneszánsz lényegében véve vallásellenes jelenség, mely előrevetíti a XVIII. századi felvilágosodás szekularizmusát.
Ebben az inkább becsvágyó meghatározásban két súlyos probléma ütközik össze. Először is, mint már láttuk, a humanisták elsősorban a nyelvhasználat megjavításával foglalkoztak. Bár nem lenne igaz, ha azt mondanánk, hogy a humanisták semmivel sem járultak hozzá a filozófiához, tény, hogy elsődlegesen az irodalom világa foglalkoztatta őket. Tehát a szépnyelv területén született műveikkel összehasonlítva a humanisták feltűnően kevés munkát szenteltek a filozófiának, és általában ezek is – mondhatni – kissé kezdetlegesek. Másrészt a humanista írások alapos tanulmányozása arra a nyugtalanító tényre derít fényt, hogy a „humanizmus” igencsak sokrétű volt. Például valóban igaz, hogy számos humanista szerző a platonizmust részesítette előnyben, mások viszont az arisztotelianizmust követték. Igaz, volt néhány itáliai humanista, akiknek megnyilatkozásai vallásellenesnek tűnnek, de a legtöbb itáliai humanista mélységesen vallásos volt. Voltak ugyan republikánus humanisták de a többiek más politikai nézeteket vallottak. A legújabb kutatások felhívják a figyelmet a humanizmus kevésbé vonzó oldalára is, ti. néhány humanista a mágia és babona megszállottja volt, amit nehéz összhangba hozni a mozgalomról kialakult szokványos képpel. Röviden, egyre inkább nyilvánvalóvá válik, hogy a humanizmusnak nincs egységes filozófiája. A mozgalmat sohasem csak egyetlenegy önálló filozófiai vagy politikai eszme határozta meg vagy jellemezte. Sokan emiatt úgy vélik, hogy törölni kell a „humanizmus" elnevezést a történészek szótárából, mivel nincs igazi jelentéstartalma. Ha egy írót „humanistának” nevezünk, szinte alig adtunk információt filozófiai, politikai vagy vallási nézeteiről. Sokkal tárgyszerűbb az a megközelítés, mely már nagymértékben elfogadottá vált tudományos körökben is, és amely szerint a humanizmus kulturális és művelődési mozgalom volt, s elsőrendű céljának a nyelvhasználat különböző formáinak továbbfejlesztését tekintette. Az erkölcs, a filozófia és a politika iránti érdeklődése csak másodlagos. Aki humanista volt, azt elsőrendűen és leginkább a szépnyelv érdekelte, a többi csak alkalmanként. A humanizmus lényegében véve egy kulturális program, amely a klasszikus antikvitást tekintette a szépnyelv modelljének. A művészetben, az építészetben valamint az írott és beszélt nyelv területén egyaránt az antikvitást tekintették a kultúra forrásának; a reneszánsz ebből akart meríteni. A humanizmust tehát jobban érdekelte az eszmék megközelítésének és kifejezésének mikéntje, mintsem ezen eszmék valódi lényege.
A humanista, lett légyen platonista vagy arisztoteliánus, az antikvitásból vette át a felhasznált eszméket. A humanista, lett légyen vallásos vagy hitetlen, az antikvitás alapján védte álláspontját.
AZ ÉSZAK-EURÓPAI HUMANIZMUS – A teológia szempontjából a humanizmus legérdekesebb változata nem az itáliai, hanem az észak-európai. Vizsgáljuk hát meg az északeurópai humanizmus jellemzőit. Ma már egyre világosabb, hogy az észak-európai humanizmus kialakulására minden fázisban döntő hatással volt az itáliai humanizmus. Eddigi ismereteink szerint, az itáliai reneszánszmódszerei és eszméi három fő csatornán át áramlottak Észak-Európába:
1. Észak-európai tudósok délre, Itáliába utaztak, vagy azért, hogy az itáliai egyetemeken tanuljanak, vagy azért, mert diplomáciai tevékenységük így kívánta. Hazájukba visszatérve magukkal vitték a reneszánsz lelkületét.



ALISTER E. MCGRATH: BEVEZETÉS A KERESZTÉNY TEOLÓGIÁBA 29
2. Itáliai humanisták külföldiekkel folytatott levelezése nyomán. A humanizmus az írott nyelv fejlesztésével foglalkozott, és a levélírást a reneszánsz eszmények egyik megtestesülésének és kiváló elterjesztőjének tekintették. Az itáliai humanisták külföldi levelezése szinte egész Nyugat-Európára kiterjedt. 3. Nyomtatott könyvek révén, melyek olyan forrásokból származtak, mint például a velencei Aldine nyomda. Ezeket a munkákat gyakran újranyomták az észak-európai nyomdák, leginkább a svájci Bázelban lévő. Az itáliai humanisták gyakran ajánlották műveiket nyugat-európai patrónusoknak, biztosítva ezzel hírnevüket a lehetséges befolyásos körökben.
Bár az észak-európai humanizmuson belül számos változat élt egymás mellett, két eszmét az egész mozgalom egyöntetűen a magáénak vallott. Először, a klasszikus kor divatja nyomán ugyanúgy kialakul a filológia iránti érdeklődés, mint az itáliai reneszánszban. Másodszor, program születik a keresztény egyház átfogó megújításáért. A latin Christianismus renascens (az újjászületett kereszténység) foglalja össze e program céljait, és jól mutatja, hogy a program összefüggésben állt az irodalom reneszánsz kori újjászületésével. Mivel az európai reformáció szempontjából a humanizmus rendkívül jelentős szerepet játszik, számba vesszük annak különböző helyi, elsősorban svájci, francia és angol változatait is.
A SVÁJCI HUMNIZMUS – Talán földrajzi fekvésének köszönhetően, Svájc rendkívül készségesen fogadta az itáliai reneszánszot. A bécsi egyetem nagy számban vonzotta a svájci diákokat. A szabad tudományok fakultásán kirobbantott „palotaforradalom”, mely mögött Konrad Celtis állt, a XV. század utolsó éveiben a humanista tanulmányok egyik jelentős központjává tette Bécset, és olyan nagy humanista írókat vonzott oda, mint Joachim von Watt, alias Vadian. Vadian, miután minden lehetséges tudományos elismerést megszerzett Bécsben, visszatért szülővárosába St. Gallenbe, melynek „vezető polgárává” (polgármester) lett l529ben. Az 1510-es évekre a bázeli egyetem is hasonló tekintélyre tett szert, ahol kialakult a „testvéri szövetség” néven ismert humanista kör, élén a kiemelkedő egyéniséggel, Thomas Wyttenbachhal. A svájci humanizmus már hosszú ideje alapos kutatások tárgya, és erkölcsi világképét is sikerült nagyjából feltárni. Vezető képviselői számára a kereszténység elsősorban életformát jelentett, nem pedig dogmatikai rendszert. Reformra persze szükség volt, de ez a reform elsősorban az egyház erkölcsi életének és az egyes hívők erkölcsének megújítását célozta. Az egyházi tanok megreformálását egyáltalán nem erőltették. A svájci humanisták erkölcsi világképe erősen moralizáló jellegű, alapja a Szentírás, melyről azt tartották, hogy sokkal inkább a helyes erkölcsi magatartást közli a keresztények számára, mintsem Isten ígéreteit. Említsük meg ennek az erkölcsi világképnek néhány fontos következményét, különösen is a megigazulástannal kapcsolatban. Először is azok a kérdések, melyek Luthert a megigazulástanhoz űzték, teljes egészében hiányoztak a svájci vonalból. A megigazulás valahogy szóba se jött. Másodszor, amikor az 1520-as években Luther megigazulástana nagy téma lett a német területeken, a svájci humanisták körében bizonyos nyugtalanság ütötte fel a fejét. A svájci humanisták úgy látták, hogy Luther gondolatai súlyos veszélyt jelentenek az erkölcsre nézve, és így az ő mozgalmuk erkölcsi világképére is. Ezeknek a megfigyeléseknek akkor értjük meg a jelentőségét, amikor Zwingli Ulrik kerül a képbe. Zwingli a bécsi egyetemen (1498-1502), majd Bázelban (1502-1506) tanult. Zwingli reformprogramja, melyet 1519-ben vezetett be Zürichben, magán viseli a svájci humanizmus moralizmusának ismertetőjegyeit. Augustinus, a „kegyelem doktora” egészen az 1520-as évekig nem játszik fontos szerepet Zwingli gondolkozásában (és azután is inkább Zwingli úrvacsora tanára van hatással). Zwingli végül is szakított a svájci humanizmus moralizmusával (talán 1523 körül, de 1525-re már biztosan), de addig reformprogramja a



ALISTER E. MCGRATH: BEVEZETÉS A KERESZTÉNY TEOLÓGIÁBA 30
moralista oktatási szemléleten alapult, mely ebben az időszakban oly jellemző a svájci humanisták kegyességére.
A FRANCIA HUMANIZMUS – A korai XVI. századi Franciaországban a jogtudomány gyökeres változáson ment keresztül. A francia abszolutista monarchia – a közigazgatást centralizáló I. Ferenccel az élén – létfontosságúnak tartotta a jogi reformokat Franciaország modernizálása érdekében. A reformfolyamat végcélja egy egész Franciaországra kiterjedő egységes jogi rendszer megalkotása volt. A folyamat felgyorsítása érdekében a bourges-i és orléans-i egyetemek köré csoportosuló tudósok különleges támogatásban részesültek, mert ők vállalkoztak arra, hogy kidolgozzák ennek az átfogó törvénykönyvnek az egyetemes elveken alapuló elméleti szempontjait. Ennek a munkának az egyik úttörője Guillaume Budé volt, aki a római joghoz való teljes visszatérés mellett szállt síkra, lévén hogy az mind nyelvileg, mind tartalmilag kielégíti Franciaország új jogi szükségletét. Az itáliai gyakorlattal szemben (mos italicus), amely a jogi szövegeket a középkori jogászok magyarázatai és kommentárjai fényében olvasta, a franciák módszere (mos gallicus) az lett, hogy közvetlenül a klasszikus jogi forrásokhoz fordultak, azok eredeti nyelvét használva. A francia humanisták programjának, az ad fontesnek (a forrásokhoz való visszatérésnek) az egyik következménye a magyarázatokkal (az eredeti szöveghez fűzött jegyzetekkel) és kommentárokkal szembeni türelmetlenség. Nemhogy hasznos kutatási eszközöknek nem tartották ezeket, hanem egyre inkább úgy tekintettek rájuk, mint az eredeti szöveggel való foglalatoskodás akadályaira. A klasszikus római jogi szövegekhez írt magyarázatokat, például Bartholus és Accursius munkáit, semmitmondónak tartották. Szerintük ezek a művek nem egyebek, mint az olvasó és a szöveg közé helyezett zavaró szűrők. Ahogy a humanista tudósok egyre biztosabbak lettek a saját állításaik felől, úgy vált egyre kétségesebbé Accursius és mások megbízhatósága. A nagy spanyol tudós, Antonio Nebrija kiadta az Accursiusnál talált hibák részletes jegyzéket, ugyanakkor Rabelais megvetően írt „Accursius ostoba vélekedései”-ről. A reformáció szempontjából sem volt jelentéktelen ez a fejlemény. A francia jogi humanizmus virágkorában diákoskodott a bourges-i és orléans-i egyetemen a későbbi egyházreformer, Kálvin János, aki valószínűleg 1528-ban érkezett Orléans-ba. Orléans-i és bourges-i jogi tanulmányai alatt Kálvin közvetlen kapcsolatba került a humanista mozgalom eme fő vonulatával. E találkozás révén Kálvin képzett jogásszá vált: s amikor később felkérést kapott, hogy segédkezzen Genf „törvényeinek és rendeleteinek” jogi megfogalmazásában, a corpus iuris civilisből szerzett korábbi ismereteit remekül fel tudta használni kidolgozandó szerződésjogi, vagyonjogi és peres eljárások mintájaként. De Kálvin ennél sokkal többet tanult a francia humanizmusból. Állíthatjuk, hogy Kálvinnak, mint kora talán legnagyobb bibliamagyarázójának és prédikátorának módszere Orléans és Bourges haladó légkörében folytatott tanulmányaiban gyökerezik. Minden jel arra mutat, hogy Kálvin Budétől tanulta meg a nyelvészet megbecsülését, hogy egy adott szöveget közvetlenül kell megközelíteni, hogy a szöveget a saját kontextusának nyelvészeti és történeti adottságain belül kell magyarázni, és hogy saját korának körülményeire kell alkalmazni. Kálvin Szentírás-értelmezését pontosan ez a hozzáállás jellemzi, különösen is prédikációiban, melyekben igyekszik a Biblia horizontját összekapcsolni a hallgatóság horizontjával. Kálvinnak a francia humanizmus nemcsak ösztönzést adott, hanem hozzáférhetővé tette számára azokat az eszközöket is, melyek által a régi korok dokumentumait össze tudta kapcsolni az 1550-es évek genfi helyzetével.
AZ ANGOL HUMANIZMUS – A korai XVI. századi angol humanizmus egyik, s talán legjelentősebb központja a cambridge-i egyetem, bár Oxford és London fontosságát sem lehet



ALISTER E. MCGRATH: BEVEZETÉS A KERESZTÉNY TEOLÓGIÁBA 31
elvitatni. Cambridge volt a korai angol reformáció otthona, azon belül is a „White Horse Circle” („Fehér ló-kör”, amit a Queen's College közelében lévő, ma már nem létező kocsmáról neveztek el), ahol az l520-as évek során olyan személyek találkoztak, mint Roger Barnes, hogy mohón olvassák és megvitassák Luther Márton legutóbbi írásait. Mint az várható volt, a kocsmát hamarosan „Kis Németország”-nak „keresztelték át”, éppen úgy, ahogyan később a King Street környékét – mely valaha a cambridge-i kommunista pártnak adott otthont – „Kis Moszkva”-ként tartották számon az 1930-as években.
Kiemelkedő teológusok
Ebben a rendkívül termékeny időszakban számos kiváló teológus működött, közülük néhány megkülönböztetett figyelmet érdemel.
CANTERBURYI ANSELMUS (KB. 1033-1109)
Anselmus Észak-Itáliában született, de már korán Franciaországba került, mely akkor kezdett a tudomány központjává válni. Rövid idő alatt a logika és a grammatika mestere lett, és a normandiai Bec apátság tanáraként óriási tekintélyre tett szert. A XII. század teológiai reneszánszának hajnalán Anselmus két téma kapcsán fejtett ki meghatározó nézeteket nevezetesen Isten létének bizonyítása, illetve Krisztus kereszthalálának ésszerű magyarázata kapcsán. A Proslogiont 1079 körül írta. E jelentős munkájában Anselmus arra a feladatra vállalkozik, hogy olyan érvelést fogalmazzon meg, mely által hihetővé válik Istennek, mint legfőbb jónak a léte és személye. A végső analízis, melyet általában mint „ontológiai bizonyítékot” ismerünk Isten létét abból az állításból vezeti le, hogy „Isten az, kinél nagyobbat nem lehet elgondolni.” Bár az érvelést születése pillanatától kezdve vitatják, a filozófiai teológia egyik legvonzóbb eleme maradt egészen a mai napig. A Proslogion azért is fontos, mivel hatása nyilvánvaló a teológiai tárgyú érvelésekre és a logika szerepének megfelelő értékelésére. A könyv sok tekintetben megelőlegezi a skolasztikus teológia legjobb felismeréseit. Anselmus híres kifejezése: fides quaerens intellectum (a megértést kereső hit) szinte már szállóigévé vált. Anglia normann megszállását követően (1066) Anselmust 1093-ban meghívták Canterbury érsekének, hogy ezáltal is biztosítsák a normann befolyás megszilárdulását az angol egyházban. Nyilván nem ez volt életének legboldogabb időszaka, mert az egyház heves (és olykor erőszakba torkolló) vitákba keveredett a monarchiával a földbirtokok jogállása miatt. Angliától egy rövid időre megválva Itáliában dolgozott, és ekkor írta legfontosabb művét: Cur Deus homo (Miért lett Isten emberré). Ebben az írásban Anselmus racionális módon igyekszik bebizonyítani Isten emberré lételének szükségességét, majd azt elemzi, hogy milyen haszon származott az emberiségre Isten fia testet öltéséből és engedelmességéből. Anselmus érvelése, melyet a későbbiekben még bővebben tárgyalunk, mindmáig meghatározó jelentőségű a „váltságelméletek”-ről szóló vitákban, melyek Krisztus halálának és feltámadásának jelentését és az emberiség számára való jelentőségét próbálják megérteni. Összefoglalva: a mű a legjobb értelemben magán viseli a skolasztika ismertetőjegyeit: az okok keresése, a logikus érvek felsorakoztatása, a különböző felvetések következményeinek kitartó feltárása és az az alapvető meggyőződés, hogy a keresztény evangélium lényegében véve racionális, és lehetséges is bizonyítani eme racionalitását.



ALISTER E. MCGRATH: BEVEZETÉS A KERESZTÉNY TEOLÓGIÁBA 32
AQUINÓI TAMÁS (KB. 1225-1274)
Aquinói Tamás Roccasecca kastélyában született Itáliában, mint gróf Aquinói Landulf legifjabb gyermeke. Becenevéről ítélve – „a néma ökör” - nem volt igazán méltóságteljes jelenség. l244-ben – még húszéves sem volt – úgy döntött, hogy beáll a dominikánus rendbe, közismert nevén a „prédikátorok rendjébe”. Szülei ellenségesen fogadták elhatározását, mert inkább azt szerették volna, hogy bencés legyen, aki majd esetleg Monte Cassino apátjává válik, ami az egyik legtekintélyesebb pozíció volt a középkori egyházban. Bátyjai erőszakosan bezárták egy évre a család egyik kastélyába, remélve, hogy talán meggondolja magát. Családja heves ellenállása ellenére Tamás a maga útján ment tovább, és a középkor egyik legfontosabb vallási gondolkodója lett. Egyik tanára így nyilatkozott róla: „Annak az ökörnek a bőgését az egész világon hallani fogják.” Tanulmányait Párizsban kezdte, ezután Kölnbe ment 1248-ban. 1252-ben visszatért Párizsba, hogy teológiát hallgasson. Négy évvel később engedélyt kapott arra, hogy tanítson az egyetemen. Az elkövetkező három évben Máté evangéliumáról tartott előadásokat, és elkezdte a Summa contra gentiles (A pogányok ellen) című könyvének megírását. Jelentős művében Aquinói Tamás fontos érveket hoz fel a keresztény hit mellett, hogy ezeket a mohamedánok és zsidók között dolgozó misszionáriusok felhasználhassák. 1266-ban hozzálátott számos munkája közül a leghíresebb megírásához, amit leginkább latin címén szoktak emlegetni: Summa theologiae. Tamás ebben az írásában bemutatja és elemzi a keresztény teológia legfőbb problémáit (pl. az értelem és hit szerepe), és részletesen tárgyalja a fő dogmatikai kérdéseket (pl. Krisztus istensége). Könyvét három részre osztotta, s az első kettőt még két kisebb egységre bontotta fel. Az első rész főleg Istennel, mint teremtővel foglalkozik; a második rész az emberiségnek Istenhez történő visszatérését tárgyalja; a harmadik pedig azt taglalja, hogy Krisztus személye és munkája miképpen szerez üdvösséget az emberiségnek. 1273. december 6-án Tamás bejelenti, hogy ezután nem ír semmit. „Minden, amit írtam, semminek tűnik nekem” – mondta. Lehetséges, hogy valamiféle idegösszeomlást kapott, talán a túlfeszített munkától. 1274. március 7-én halt meg. Aquinói Tamás teológiai gondolatai közül az alábbiaknak van különös jelentősége, ezekkel még külön foglalkozunk: - Az „öt út” (Istenérvek) - Az analógia elve, amely teológiai alapot ad annak, hogy Isten megismerhető a teremtésből. - Az értelem és hit kapcsolata.
DUNS SCOTUS (KB. 1265-1308)
Scotus vitán fölül a középkor egyik legkiválóbb elméje. Rövid élete során Cambridge-ben, Oxfordban és Párizsban tanított, és elkészítette a Szentenciakommentár című munkája három változatát. Doctor subtilisként (éles elméjű doktor) emlegették, mert rendkívül finom megkülönböztetéseket tett az egyes kifejezések lehetséges jelentései között. Jelentősen hozzájárult a keresztény teológia meghatározó kérdéseinek továbbfejlesztéséhez. Itt most csak hármat említünk meg. 1. Scotus az arisztotelészi ismeretelméletet képviselte. A középkor korai időszakában azonban másfajta ismeretelmélet uralkodott, mely Augustinusra nyúlt vissza, és illuminacionalizmus néven volt ismeretes. Eszerint az ismeret az emberi értelem Isten általi



ALISTER E. MCGRATH: BEVEZETÉS A KERESZTÉNY TEOLÓGIÁBA 33
megvilágosítása. Ezt az elméletet, mely mellett olyan írók szálltak síkra, mint Ghenti Henrik, Scotus megsemmisítő kritikával illette. 2. Scotus azt tanította, hogy az isteni akarat megelőzi az isteni értelmet. Ezt a tanítást voluntarizmusként szokták emlegetni. Aquinói Tamás az isteni értelem elsősége mellett érvelt; Scotus az isteni akarat elsőségét hangsúlyozva utat nyitott újfajta teológiai megközelítések előtt. Egy példa segítségével jól érzékeltethető a kérdés. Vegyük az érdem fogalmát – vagyis azt, hogy az ember erkölcsi tetteit Isten jutalomra méltónak ítéli. Mi az alapja ennek a döntésnek? Aquinói Tamás úgy érvel, hogy az isteni értelem felismerte az emberi tettben rejlő erkölcsi értéket. Azután értesítette az akaratot, hogy ennek megfelelően jutalmazzon, Scotus teljesen más módon érvel. Az erkölcsi tettet jutalmazni szándékozó isteni akarat megelőzi a tettben rejlő érték bárminemű értékelését Ez a megközelítés meghatározó jelentőségű a megigazulás és az eleve elrendelés dogmáival kapcsolatban, és a későbbiekben még visszatérünk rá. 3. Scotus Szűz Mária, Jézus anyja szeplőtelen fogantatásának tanát (immaculata conceptio) képviselte. Aquinói Tamás azt tanította, hogy Mária részese volt az emberiség egyetemes bűnös állapotának. A bűn (macula) által ő is ugyanolyan romlott volt, mint bárki más, kivéve Krisztust. Scotus azonban azt állította, hogy Krisztus a megváltás tökéletes munkájának nyomán képes volt Máriát az eredendő bűntő mentesen megtartani. Scotus hatására az „immaculata állapot” (a latin immacula - bűnmentes - szóból) a középkor végére meghatározóvá vált.
WILLIAM OCKHAM (KB. 1285-1347)
William Ockham számos vonatkozásban fejlesztette tovább a Scotus által képviselt érvelési vonalat. Különösen fontos tevékenysége a voluntarista álláspont következetes megvédése, miszerint az isteni akarat megelőzi az isteni értelmet. Mindazonáltal a keresztény teológia történetében saját filozófiai álláspontja okán van állandó helye. Ennek a tanításnak két fő elemét említhetjük meg.
1. „Ockham borotvája”, amit gyakran „a takarékosság elvének” hívnak. Ockham kitartott amellett, hogy az egyszerűség mind teológiai, mind filozófia erény. „Borotvája” eltávolított minden olyan hipotézist, ami nem volt teljesen nélkülözhetetlen. Ennek fontos kihatása volt a megigazulástannal kapcsolatos teológiájára. A korábbi középkori teológusok (ideértve Aquinói Tamást is) úgy érveltek, hogy Istennek egy „teremtett kegyelmi állapot” segítségével kellett megigazítani a bűnös emberiséget, más szóval, Isten egy természetfölötti közvetítő lényeget töltött az emberi lélekbe, ami lehetővé tette, hogy a bűnöst igaznak jelentse ki. Ockham fölösleges és érvénytelen gondolatnak ítélte ezt az elképzelést, és kijelentette, hogy a megigazulás nem egyéb, mint hogy Isten közvetlenül elfogadja a bűnös embert. Ezzel megnyílt az út a megigazulás személyesebb felfogása előtt, és ez már a korai reformációhoz kapcsolódik. 2. Ockham a nominalizmus erőteljes védelmezője. Ez részben „borotvájának” használatából adódott: kijelentette, hogy az „önállóan létező univerzálék” fogalma teljesen szükségtelen hipotézis, és ezért elhagyta. A via moderna jórészt neki köszönheti nyugateurópai térnyerését. Ockham gondolkodásának egyik aspektusa később különösen fontossá vált: ez az „Isten két hatalma közötti dialektika”. Ockham ezen elgondolása alapján állította szembe azt, ahogyan a dolgok vannak, azzal, ahogyan a dolgoknak lenniük kellene. Ezt az elméletet is később fejtjük ki részletesen, itt most elég annyit megjegyezni, hogy Ockham döntő hatást gyakorolt az Isten mindenhatóságáról folyó, mindmáig nagy fontosságú vitákra.



ALISTER E. MCGRATH: BEVEZETÉS A KERESZTÉNY TEOLÓGIÁBA 34
ROTTERDAMI ERASMUS (KB. 1469-1536)
Desiderius Erasmust általában úgy tartják számon, mint a reneszánsz legjelentősebb humanista íróját, akinek döntő hatása volt a keresztény teológiára a XVI. század első felében. Bár Erasmus a szó semmiféle értelmében nem nevezhető protestánsnak, sok szempontból a reformáció egyik intellektuális előkészítőjének számít, nem utolsósorban széles körű kiadói tevékenysége révén, ideértve az első nyomtatott görög Újszövetség kiadását. Enchiridion militis Christiani (A keresztény katona kézikönyve) című munkája mérföldkő a keresztény könyvkiadásban. Bár a könyvet l503-ban adta ki először, és 1509-ben újra megjelent, igazi hatása csak az 1515-ös harmadik kiadás után érezhető. A könyvet ettől a pillanattól kezdve kultikus tiszteletövezi, és 23 kiadást ér meg az elkövetkező 6 év alatt. A könyv a művelt laikus rétegeket akarta megszólítani, akiket Erasmus az egyház legjelentősebb bázisának tartott. 15l5 utáni elképesztő népszerűsége alapján feltételezhető, hogy radikális változást okozott a világiak felfogásában – és azt sem szabad elfelejteni, hogy Zürichben és Wittenbergben a reformációs fölbuzdulás nem sokkal az Enchiridion népszerűvé válása után kezdődik. Az Enchiridion azt a forradalmi tézist fejti ki, hogy az akkori egyház megújulhat, ha visszatér az atyák írásaihoz és a Bibliához. Az új laikus kulcsa a Biblia rendszeres olvasása, erre alapozva megújulhat, megreformálódhat az egyház. Erasmus azzal a céllal írta a könyvet, hogy vezérfonalat adjon a laikusok kezébe a Biblia olvasásához, hogy egyszerű, ám mégis tudós leírását adjon „Krisztus filozófiájáról”. Ez a „filozófia” valójában gyakorlati erkölcsösség, nem pedig tudományos filozófia: az Újszövetség a jó és rossz ismeretével foglalkozik, hogy olvasói elkerülhessék a rosszat, és szerethessék a jót. Az Újszövetség a lex Christi, „a Krisztus törvénye”, ezt kell a keresztényeknek követniük. Krisztus a példa, őt kell a keresztényeknek utánozniuk. Természetesen Erasmus a kereszténységet nemcsak az erkölcsi szabályok külsőleges megtartásának fogta fel. A humanizmusra oly jellemző belső vallásos igény sarkallja annak kimondására, hogy a Biblia olvasása átformálja olvasóit, mert új meg új ösztönzést ad nekik Isten és felebarátaik szeretetéhez. A könyv néhány sajátossága különösen is fontos. Először, Erasmus szerint a kereszténység jövőbeli életerejének letéteményese nem a papság, hanem a laikusság. A papok voltaképpen tanítók, akiknek lehetővé kell tenniük, hogy a laikusok is ugyanúgy megérthessék a dolgokat, ahogy ők. Nincs helye semmiféle babonának, mely eddig fölényt biztosított a papságnak a laikusokkal szemben. Másodszor, Erasmus nyomatékosan hangsúlyozza a „belső vallásosságot”, s ezzel szükségtelenné teszi, hogy a kereszténység az egyházra – annak szertartásaira, papjaira vagy intézményeire – hivatkozzon. Miért bajlódunk azzal, hogy egy másik embernek valljuk meg a bűneinket? – kérdezi Erasmus. – Csak azért, mert pap, ahelyett hogy közvetlenül Istennek vallanánk meg? Radikális javaslatai mellett Erasmus kiterjedt tudományos munkát is végzett. Ezek közül kettőnek különleges jelentősége van a keresztény teológia fejlődése szempontjából:
1. Az első görög Újszövetség kiadása. Ahogyan már korábban említettük, ez lehetővé tette a teológusoknak, hogy az Újszövetség eredeti görög szövegével közvetlenül foglalkozzanak, ami robbanásszerű eredményre vezetett. 2. A patrisztikus munkák, köztük Augustinus munkáinak megbízható kiadása. A teológusok közvetlenül hozzáférhettek ezeknek az írásoknak a teljes szövegéhez, s nem kellett már a kontextusukból kiragadott, másodkézből vett idézetekre támaszkodniuk. Ennek eredményeként Augustinus teológiáját újra méltányolni kezdték, s ennek jelentős kihatása volt a kor teológiájának fejleményeire.



ALISTER E. MCGRATH: BEVEZETÉS A KERESZTÉNY TEOLÓGIÁBA 35
A teológiai fejlődés fő irányai
A tárgyalt időszakban végbement teológiai reneszánsz számos problémával foglalkozott, melyek közül az alábbiak a legjelentősebbek. Itt csak egyszerűen megemlítjük őket, a részletesebb elemzéseket a könyv későbbi részeiben végezzük el. Az első hat fejlemény a skolasztikához, az utolsó kettő a humanizmushoz kapcsolódik.
A PATRISZTIKUS ÖRÖKSÉG MEGSZILÁRDULÁSA
A „sötét évszázadok” elmúltával a keresztény teológusok ott folytatták, ahol a nagy patrisztikus írók abbahagyták. Mivel a nyugati egyház nyelve a latin, természetes, hogy teológusai az Augustinus műveit bemutató gyűjteményekhez fordultak, és ezeket a saját teológiai elmélkedésük kiindulópontjaként használták. Petrus Lombardus Sententiae című munkája gyakorlatilag nem más, mint olyan idézetek („tételek”) kritikai kiadása, melyek többsége Augustinus munkáiból származik, és amelyeket aztán a középkori teológusoknak magyarázniuk kellett.
AZ „ÉSZ” FELFEDEZÉSE A TEOLÓGIÁBAN
A skolasztika központi és meghatározó jellemvonása az az új vállalkozás, mely a keresztény teológiát abszolút megbízható alapokra akarja állítani. Ez a törekvés vezetett el annak elemzéséhez, hogy milyen szerepet játszik a teológiában az „ész”. A korai teológiai reneszánsz előrehaladtával két téma vált dominánssá a teológiai vitákban: a keresztény teológia rendszerezésének, illetve kiszélesítésének kérdése; és a teológia belső racionalitásának igazolása. Bár a kora középkori teológiák jó része nem volt sokkal több, mint Augustinus véleményének elismétlése, egyre nagyobb igény mutatkozott arra, hogy Augustinus gondolatait rendszerezzék és továbbfejlesszék. De mi módon? Égető szükség támadt egy „elvi módszertan” kidolgozására. S azután, melyik filozófiai rendszer alapján igazolható a keresztény teológia racionalitása? Canterburyi Anselmus (XI. század) két tömör kifejezéssel juttatta kifejezésre a keresztény hit racionalitásába vetett meggyőződését, a kifejezések azóta is az ő nevéhez kötődnek: fides quaerens intellectum (a megértést kereső hit) és credo ut intellegam (hiszek, hogy értsek). Anselmus alapvető felismerése az volt, hogy bár a hit megelőzi a megértést, a hit tartalma mégis racionális. Ezek a tézisek alapozták meg a hit elsőségét az értelemmel szemben, de pontosan azáltal, hogy a hit teljes ésszerűségét állították. Monologion című munkájának előszavában Anselmus határozottan leszögezi, hogy kizárólag a Biblia alapján egyetlen bibliai igazság sem fogalmazható meg; amit állít, azt „racionális bizonyítékok alapján és az igazság természetes fényében” teszi. Anselmus azonban nem racionalista; az értelemnek megvannak a határai! A XI-XII. század során egyre erősebbé vált az a meggyőződés, hogy a filozófia két szinten is felbecsülhetetlen jelentőségű a keresztény teológia számára. Egyrészt bizonyíthatja a hit ésszerűségét, és így lehetővé teszi annak megvédését a nem keresztény kritikával szemben. Másrészt a hit tételeinek rendszerezett kifejtéséhez és elrendezéséhez olyan módszereket biztosít, melyek által azok érthetőbbé válnak. De melyik ez a filozófia? A választ erre a kérdésre Arisztotelész írásainak újrafelfedezése adta meg a XII. század végén, a XIII. század



ALISTER E. MCGRATH: BEVEZETÉS A KERESZTÉNY TEOLÓGIÁBA 36
elején. 1270 körül Arisztotelész lett „a Filozófus”. Eszméi – dacára a konzervatív szemléletű csoportok heves tiltakozásának – uralkodóvá váltak a teológiai gondolkodásban. Aquinói Tamás és Duns Scotus hatására Arisztotelész eszméit a keresztény teológia megszilárdításának és fejlődésének legjobb eszközeiként tartották számon. A keresztény teológia gondolatait immár Arisztotelész feltevései alapján rendezték el és állították szisztematikus összefüggésbe. Ugyanígy, a keresztény hit racionalitását is az arisztotelészi eszmék alapján bizonyították. Így például Aquinói Tamás híres „istenbizonyítékainak” némelyike valójában az arisztotelészi fizika alapelveire támaszkodik, nem pedig valamely sajátos keresztény felismerésre. Kezdetben sokan üdvözölték ezt a fejleményt, főleg azok, akik úgy látták, hogy a módszer jelentősen hozzájárul a keresztény hit racionalitásának megvédelmezéséhez – ez a tudomány ettől kezdve „apologetikaként” vált ismertté (görögül apológia = védelem, védőbeszéd), Aquinói Tamás Summa contra gentiles című írása kiváló példa az arisztotelianizmusra épülő teológiai művekre. Bizonyos pontokon az érvelés nagyjából a következő: Ha egyetértesz Arisztotelész gondolataival, melyek ebben a könyvben találhatók, akkor kereszténnyé kell lenned. Arisztotelészt a korszak számos muzulmán tudósa is nagyra tartotta, Tamás pedig remekül kihasználja a filozófus apologetikus lehetőségeit. Ezt a fejlődési irányt néhány későbbi középkori szerző (pl. Orvietói Hugolino) meglehetős aggodalommal szemlélte. Szerintük számos keresztény felismerés elsikkadt, mivel egyre inkább egy pogány filozófus módszerére és eszméire támaszkodtak. Különösen a megigazulástan sorsa aggasztotta őket. Sokan ugyanis „Isten igazságosságának” eszméjét az arisztotelészi „eseti igazság” értelmében tárgyalták. Az „igazságosságot” (iustitia) úgy határozták meg, hogy „megadni azt, amire jogosult valaki”. Innen már csak egy lépés az érdemek szerinti megigazulás tana. Más szóval, a megigazulás nem kegyelem, hanem jogosultság alapján történik. Minden nehézség nélkül kimutatható, hogy Luther Márton emiatt fordult szembe Arisztotelésszel és szakított végképp a skolasztikus megigazulástannal.
TEOLÓGIAI RENDSZEREK FEJLŐDÉSE
Már említettük, hogy ebben a korban égető kérdéssé vált a patrisztikus és különösen is az ágostoni örökség megszilárdítása. A rendszeralkotási kényszer, mely a skolasztika szerves része, kifinomult teológiai rendszerek fölépítéséhez vezetett, melyeket Etienne Gilson, a korszak neves kutatója az „ész katedrálisaiként” jellemzett. E fejlemény legszebb példája Aquinói Tamás Summa theologiae című műve, mely a keresztény teológia eme mindent átfogó, mindenre kiterjedő, tételes felépítésének talán a legerőteljesebb változata.
A SZENTSÉGI TEOLÓGIA FEJLŐDÉSE
A korai egyház igazából véve sohasem jutott dűlőre a szentségekről folyó vitában. Nem alakult ki általános egyetértés, hogy miképpen határozzák meg a szentséget, vagy mit kell a szentségek sorába felvenni. A keresztséget és az úrvacsorát mindenki szentségnek tartotta; a többi kérdést illetően csekély volt az egyetértés. A középkori egyház azonban – a teológiai reneszánsszal párhuzamosan – egyre fontosabb szerephez jutott a társadalomban. Újra feltámadt hát az igény, hogy az egyház helyezze szilárd intellektuális alapra a közös vallásgyakorlat cselekményeit, és rögzítse az istentisztelet elméleti aspektusait. Ennek eredményeképpen a szentségteológia jelentős fejlődésen ment keresztül ebben az időszakban. Egyetértésre jutottak a szentség meghatározásában, a szentségek számában és pontos mibenlétük kérdésében.



ALISTER E. MCGRATH: BEVEZETÉS A KERESZTÉNY TEOLÓGIÁBA 37
A KEGYELEM TEOLÓGIÁJÁNAK FEJLŐDÉSE
Az augustinusi örökség központi eleme a kegyelemteológia, bár Augustinus kegyelemtana polemikus kontextusban fogalmazódott meg. Más szóval, Augustinus heves vitában fogalmazta meg kegyelemtanát, tételei gyakran feleletek ellenfelei kihívásaira. Nem csoda, ha a témához kapcsolódó írásai rendszertelenek. Augustinus sokszor a pillanatnyi szükségszerűséghez igazította a meghatározásokat, és elmulasztotta megfelelő teológiai megalapozásukat. A középkor teológusai úgy vélték, az ő feladatuk Augustinus kegyelemteológiájának megszilárdítása, a megbízható teológiai alapok megteremtése és a konzekvenciák levonása. Ennek eredményeként a kegyelem és a megigazulás dogmái jelentős fejlődésen mentek keresztül ebben a korszakban, megalapozva a reformáció idevonatkozó vitáit is.
MÁRIA SZEREPE AZ ÜDVÖZÍTÉSBEN
A kegyelem és megigazulás iránti érdeklődés vezetett el ahhoz az új elmélethez, mely Máriának, Jézus Krisztus anyjának sajátos szerepet tulajdonít az üdvözítésben. A növekvő Mária- tisztelet, kiegészülve az eredendő bűn és váltság kérdésével kapcsolatos erős teológiai spekulációkkal, új elképzeléseket vetett fel Máriával kapcsolatban. Nagy részük Duns Scotus nevéhez fűződik, aki a mariológiát (a teológia Máriával foglalkozó ága) a korábbinál lényegesen fejlettebb alapokra helyezte. Heves vita dúlt a „makulisták” (akik szerint Mária is részese az eredendő bűnnek, mint bárki más) és az „immakulisták” között (akik szerint Mária mentes volt az eredeti bűntől) Szintén komoly vita folyt arról, hogy Mária „társmegváltónak” – co-redemptrix – tartható-e (vagyis hogy Jézus Krisztushoz hasonlóan őt is megváltó alaknak kell-e tartani).
KÖZVETLEN VISSZATÉRÉS A KERESZTÉNY TEOLÓGIA FORRÁSAIHOZ
A humanisták célkitűzéseinek egyik központi eleme: visszatérés a nyugat-európai kultúra klasszikus római és görög fonásaihoz. Ennek teológiai párja a keresztény teológia alapvető forrásaihoz, mindenekelőtt az Újszövetséghez való közvetlen visszatérés. Ez a törekvés rendkívül jelentőssé vált a későbbiek során, ahogy majd látni fogjuk. Az egyik legfontosabb eredménye az lett, hogy a Szentírást újra elsődleges teológiai forrásként becsülték meg. Ahogy növekedett a Biblia iránti érdeklődés, úgy vált egyre nyilvánvalóbbá, hogy latin fordításai nem kielégítőek. A Biblia latin fordításai közül a Vulgata volt a legfontosabb, melyet széles körben használtak a középkorban. Amint sor került a fordítások revíziójára, különösen is a Vulgatáéra, világossá vált, hogy a teológiai revízió is elodázhatatlan. A humanizmus nyelvészeti módszerei rendkívül alkalmasnak bizonyultak a Vulgata és az eredeti szöveg közötti kínos ellentmondások felfedésére – ennek eredményeként megnyílt az út a dogmatikai reform előtt is. Ezért van meghatározó jelentősége a humanizmusnak a középkori teológia fejlődésében: a humanizmus bebizonyította, hogy a Biblia latin fordításai megbízhatatlanok – tehát feltehetően megbízhatatlanok a rájuk épülő teológiák is. Minél több hibát fedezett fel a humanizmus a fordításokban, annál inkább megrendülni látszott a skolasztika bibliai alapja. Ezt a kérdést most tovább boncolgatjuk, hiszen kétségtelenül ez volt a korszak keresztény teológiájának egyik legfontosabb fejleménye.



ALISTER E. MCGRATH: BEVEZETÉS A KERESZTÉNY TEOLÓGIÁBA 38
A VULGATA BIBLIAFORDÍTÁS KRITIKÁJA
A humanizmus irodalmi és kulturális programja ebben a jelszóban foglalható össze: ad fontes – „(vissza) a forrásokhoz”. A középkori kommentárok „szűrőjét” – legyen az jogi vagy bibliai szöveg – elhagyták, és közvetlenül az eredeti szövegekkel foglalkoztak. A keresztény egyház esetében az ad fontes jelszó a kereszténység alapirataihoz, a patrisztikus írókhoz és elsődlegesen a Bibliához való közvetlen visszatérést, azok eredeti nyelven történő tanulmányozását jelenti. Ez tette szükségessé, hogy közvetlenül hozzáférjenek az Újszövetség görög szövegéhez. Az Újszövetség első nyomtatott szövegét Erasmus adta ki 1516-ban. Erasmus szövege nem volt annyira megbízható, mint kellett volna: Erasmus az Újszövetség szövegének túlnyomó hányadához csak négy kéziratos másolatot vett figyelembe, az utolsó részhez, a Jelenések Könyvéhez pedig mindössze egyet. Mivel ebből a kéziratból öt vers hiányzott, Erasmus a Vulgata alapján latinból visszafordította görögre. A kiadvány mégis mérföldkő az irodalomban. Első alkalommal vált lehetségessé a teológusok számára, hogy összevessék az Újszövetség eredeti görög szövegét a Vulgata későbbi latin fordításával. Az itáliai Lorenzo Valla korábbi munkájára támaszkodva Erasmus kimutatta, hogy a Vulgata fordítás számos fontos újszövetségi szöveg esetében pontatlan. Mivel a középkori egyház számos gyakorlata és hittétele ezeken a szövegeken alapult, Erasmus állításait nagy megrökönyödéssel fogadták a konzervatív katolikusok (akik ezeket a gyakorlatokat és hittételeket meg akarták tartani), de ugyanilyen örömmel vették a reformerek (akik meg akarták szüntetni azokat). Vegyünk most példának három klasszikus fordítási hibát, ezek szépen igazolják Erasmus bibliai kutatómunkájának fontosságát.
1. Sok középkori teológus azzal az újszövetségi szövegrészlettel igazolta a házasság felvételét a szentségek közé, ahol - legalábbis a Vulgata fordítása szerint - a házasság sacramentum (Ef 5,31-32). Erasmus kimutatta, hogy az itt szentségnek fordított görög szó (müszterion) egyszerűen „titkot” jelent. A szöveg nem utal arra, hogy a házasság „szentség” lenne. A középkori teológusok eme klasszikus bizonyító textusát, mely alapján a házasságot a szentségek közé számlálták, Erasmus tisztázó megjegyzése alkalmatlanná tette az effajta érvelésre. 2. A Vulgata így fordítja Jézus szavait, melyeket nyilvános működésének kezdetén mondott (Mt 4,17), „Vezekeljetek, mert a mennyek országa közel van." Ez a fordítás azt sugallja, hogy a mennyek országának eljövetele közvetlen kapcsolatban áll a bűnbánat (gyónás) szentségével. Erasmus Valla nyomán ismét kimutatta, hogy a görög szöveget a következőképpen kellene fordítani: Térjetek meg, mert a mennyeknek országa már közel van" Más szavakkal, ahol a Vulgata egy külsőgyakorlatra utal (a gyónás szentségére), ott Erasmus azt hangsúlyozza, hogy az utalás egy belső lelki magatartásra vonatkozik – „bűnbánónak lenni”. Ezzel a középkori egyház szentségrendszerének újabb fontos igazolását kérdőjelezte meg. 3. A Vulgata szerint Gábriel Máriát így üdvözölte: „kegyelemmel teljes” (gratia plena, Lk 1,28), ezzel egy kegyelemmel teli tartály képét rajzolja meg, amit szükség esetén használni lehet. Erasmus azonban kimutatta, hogy a görög kifejezés egyszerűen azt jelenti, hogy „a kedvelt” vagy „aki kegyelmet talált”. A humanista Újszövetség-kutatás itt is a középkori teológia egyik fontos sajátosságát cáfolja meg.
Ezek a mozzanatok aláásták a Vulgata fordítás hitelességét, és megnyitották az utat a bibliai szöveg pontosabb megértésén alapuló teológiai revízió előtt. Ugyanakkor megmutatták, hogy



ALISTER E. MCGRATH: BEVEZETÉS A KERESZTÉNY TEOLÓGIÁBA 39
mennyire fontosak a bibliai tudományok a teológia számára. A teológia nem alapozhat fordítási hibákra! Az a felismerés tehát, hogy a bibliai tudományoknak életbevágóan fontos szerepük van a keresztény teológiában, a XVI. század második évtizedéből származik. Ez vezet át a reformáció teológiai kérdéseihez is, melyekkel ezután foglalkozunk.
FONTOS NEVEK, SZAVAK ÉS KIFEJEZÉSEK
A fejezet végeztével felsoroljuk a fontos kifejezéseket, melyek közül némelyik a könyvben később még többször előfordul. Mindenki ellenőrizheti, hogy ismeri-e őket. A szövegben előforduló formájukat adtuk meg.
ad fontes ontológiai magyarázat* apologéták* „öt út”* humanizmus reneszánsz immaculata conceptio skolasztika középkor voluntarizmus* középkori Vulgata
*A csillaggal jelölt kifejezéseket később részletesen is kifejtjük.



ALISTER E. MCGRATH: BEVEZETÉS A KERESZTÉNY TEOLÓGIÁBA 40
3. A REFORMÁCIÓ ÉS A REFORMÁCIÓ UTÁNI KOR, KB. 1500-1700
A „reformáció” elnevezéssel a történészek és teológusok azt a nyugat-európai irányzatot jelölik, mely olyan egyéniségek körül szerveződött, mint Luther Márton, Zwingli Ulrik és Kálvin János, és a keresztény egyház erkölcsi, teológiai és szervezeti reformját űzte ki célul. Kezdetben, kb. 1526-ig, a reformációt Luther Márton és a wittenbergi egyetem körül – a mai Németország északkeleti részén – kialakult irányzattal azonosíthatjuk, bár a mozgalom már az 1520-as évek kezdetén önállósodott, elsőként Zürich városában. A zürichi reformáció aztán bonyolult fejlődésen, különböző politikai és teológiai változásokon ment keresztül, míg végül a ma Svájchoz tartozó, akkor még önálló városállam, Genf és Kálvin János nevéhez kapcsolódott. A reformáció összetett és többrétű irányzat, célkitűzései messze túlmutattak az egyházi tanítás megreformálásán. Figyelmet fordított az alapvető szociális, politikai és gazdasági kérdésekre is, melyek részletes bemutatása szétfeszítené e könyv kereteit. A reformáció konkrét céljai országról országra változtak, s ez vonatkozik a teológiára is, amely az egyik országban fontos szerepet játszott (pl. Németország), másutt viszont csekély jelentőséggel bírt (pl. Anglia). A reformációra válaszolva a katolikus egyház igyekezett rendet tenni saját háza táján. Bár a Franciaország és Németország közötti feszültség következtében kialakult európai instabilitás sokáig megakadályozta a zsinat összehívását, III. Pál pápának végül sikerült összehívatnia az ún. Tridenti Zsinatot (1545). A zsinat a katolikus eszmék és gyakorlat tisztázását tűzte ki célul, illetve ezek megvédelmezését a „protestáns” ellenfelekkel szemben. Maga a reformáció nyugat-európai jelenség, mely a térség középső és nyugati felén sűrűsödött, bár a kálvinizmus keleten egészen Magyarországig eljutott. Az Észak-Amerikába meginduló kivándorlás, mely 1600-tól egyre jelentősebb tömegeket mozgat meg, lehetővé tette a reformáció utáni protestáns és katolikus teológiák exportját ebbe a térségbe is. Ilyen korai teológiai központ volt például New Englandben a Harvard College. A jezsuita rend (Jézus Társaság) kiterjedt missziós tevékenységet folytatott a Távol-Keleten, Indiában, Kínában és Japánban. A keresztény teológia lassan túllépett nyugat-európai határain, és globális jelenséggé vált – olyan irányzattá, mely a mai modern korban nyerte el végső formáit; erről nemsokára szó lesz. Most fordítsuk figyelmünket a reformáció és a reformáció utáni kor terminológiájának meghatározására.
Fogalommeghatározás
Mivel a „reformáció” kifejezés sokféle értelemben használatos, nem haszontalan a megkülönböztetésük. Négy irányvonalat kapcsolhatunk be a meghatározásba, később mindegyiket külön is ismertetjük: lutheranizmus; a református egyház, amit általában „kálvinizmusként”emlegetnek; a „radikális reformáció” amit általában „anabaptizmusnak” neveznek; és az ellenreformáció vagy „katolikus reformáció”. Tág értelemben véve a „reformáció” elnevezés, mind a négy irányzatra utal. Szorosabb értelemben véve a „protestáns reformációt” jelenti, kizárva belőle a katolikus reformációt. Ily módon a három fent nevezett protestáns irányzatra utal. A legtöbb tudományos munkában azonban a „reformáció" kifejezést „magiszteriális reformáció” vagy „központi reformáció” értelemben használják,



ALISTER E. MCGRATH: BEVEZETÉS A KERESZTÉNY TEOLÓGIÁBA 41
vagyis arra utalnak vele, ami a lutheránus és a református egyházakhoz kapcsolódik (az anglikanizmussal együtt), az anabaptizmus nélkül. A „magiszteriális reformáció” szokatlan kifejezés, ezért némi magyarázatra szorul. Az elnevezés arra utal, hogy a vezető reformátorok miképpen viszonyultak a világi hatóságokhoz, például a választófejedelmekhez, a magisztrátusokhoz (= elöljárók) vagy a városi tanácshoz. Míg a radikális reformátorok szerint ezeknek a hatóságoknak nincsenek jogaik az egyházon belül, a vezető reformátorok amellett érveltek, hogy az egyház bizonyos mértékig a világi kormányzás fennhatósága alá tartozik. Az elöljáróságnak hatalma volt az egyházon belül, miképpen az egyház is igénybe vehette az elöljáróság hatalmát a tanok érvényre juttatásában, a tévelygések elnyomásában vagy a rend fenntartásában. A „magiszteriális reformáció” elnevezés tehát arra utal, hogy szoros kapcsolat volt az elöljáróság és az egyház között, mely kapcsolat központi helyet foglalt el például Luther Márton vagy Martin Bucer reformátori programjában. A „reformáció” szónak mindhárom értelme előkerül a keresztény teológiával foglalkozó írásokban. A „magiszteriális reformáció” kifejezést egyre gyakrabban alkalmazzák az első két esetre (azaz a lutheranizmusra és a református egyházra), míg a szó harmadik jelentését a „radikális reformációra" vonatkoztatják. A „protestáns” szó is magyarázatot kíván. A kifejezés a speyeri birodalmi gyűlés (1529 február) után terjedt el, ahol a németországi rendek megvonták a toleranciát a lutheránusoktól. Ugyanezen év áprilisában 6 német herceg és 14 város tiltakozott (protestált) az elnyomó intézkedések ellen, és ezzel megvédték a lelkiismereti szabadságot és a vallási kisebbségek jogait. A protestáns szó ebből a tiltakozásból (protestálás) ered. Emiatt nem teljesen helytálló a „protestáns” jelző alkalmazása 1529 április előtt fellépő személyekre, mint ahogy az is félrevezető, ha az 1529 előtti eseményekről „protestáns reformációként” beszélünk. Az 1529 előtt működő wittenbergi vagy egyéb (francia, svájci) reformátori körökre általában az „evangéliumi” jelzőt használják. Természetesen gyakran a „protestáns” elnevezést is alkalmazzák e korai időszakra, de ez szigorú értelemben véve anakronizmus.
A LUTHERI REFORMÁCIÓ
A lutheri reformáció elsősorban a német területekhez kapcsolódik, és egy karizmatikus személy, Luther Márton ellenállhatatlan személyes hatásához. Luther elsődlegesen a megigazulás tanával foglalkozott, mely központi helyet foglalt el vallásos gondolkodásában. A lutheri reformáció kezdetben akadémiai mozgalom, mely a wittenbergi egyetem teológiai oktatását kívánta megreformálni. Wittenberg jelentéktelen egyetem lévén, a Luther és kollégái által bevezetett oktatási reformok nem váltottak ki túlzott érdeklődést. Viszont Luther személyes ténykedése – mint például a híressé vált 95 tétel kifüggesztése (1517. október 31én) – már jelentős figyelmet keltett, és ez a Wittenbergben már jól ismert gondolatokat a szélesebb közönséghez is eljuttatta. A 95 tétel a búcsúcédulák árusítása ellen tiltakozott, melyeket a római Szent Péter-bazilika felújításához szükséges pénz előteremtése érdekében árultak. A búcsúcédulák árusítását alátámasztó elmélet zavaros, bár úgy tűnik, hogy a bűnös bűnbocsánatért való hálájának elvén alapult. A bűnösöket biztosították arról, hogy bűneiket az egyház Krisztus nevében megbocsátotta, amiért ők természetesen kifejezhették hálájukat valamilyen pozitív módon. A jótékony adakozást, beleértve az egyházi célokat szolgáló adományokat is, egyre inkább úgy tekintették, mint a bűnbocsánatért való hála szokványos kifejezését. Meg kell jegyeznünk azonban, hogy ezen nem azt értették, a bűnös megvette a bűnbocsánatot. A pénzadomány a bűnbocsánatnak a hatása volt, nem pedig az előfeltétele. Luther idejére azonban már félremagyarázták és félreértelmezték ezt. Az emberek azt hitték, hogy a búcsúcédula a bűnbocsánat megvásárlásának gyors és kényelmes módja. Luther tiltakozott ez ellen. A



ALISTER E. MCGRATH: BEVEZETÉS A KERESZTÉNY TEOLÓGIÁBA 42
bűnbocsánat a bűnös ember és az Isten közötti viszony megváltozásának függvénye, nem pedig egy pénzügyi tranzakció kérdése. A kegyelmi bűnbocsánat gondolata megromlott, és Isten jóindulatának a megvásárlásává züllött. Szigorú értelemben a lutheri reformáció csak 1522-ben kezdődött3, amikor Luther kényszerű wartburgi tartózkodásából visszatért Wittenbergbe. Luthert a wormsi birodalmi gyűlés (1521) „hamis tanok” hirdetése miatt elítélte. Életét megóvandó néhány tekintélyes támogatója titokban wartburgi várkastélyába vitte őt arra az időre, amíg elmúlik a biztonságát fenyegető veszély. Távollétében Andraes Bodenstein von Karlstadt, Luther egyik wittenbergi egyetemi kollégája reformprogramot indított el Wittenbergben, amely azonban káoszba fulladt. Miután Luther megbizonyosodott arról, hogy személyes jelenléte nélkül a reformáció nem fogja túlélni Karlstadt balfogását, előjött rejtekhelyéről, és visszatért Wittenbergbe. Luther egyetemi reformprogramja ekkor alakul át egyházi és társadalmi reformprogrammá. Immár nem az egyetem intellektuális világa Luther cselekvésének színtere; ráébred, hogy az emberek egy vallási, társadalmi és politikai reformmozgalom vezetőjeként tekintenek rá, mely mozgalom – néhány kortársa szerint – utat nyithat egy új európai társadalmi és vallási rend felé. Luther reformprogramja valójában sokkal konzervatívabb volt, mint például református kollégájáé, Zwingli Ulriké. Azután lényegesen kevesebb sikert ért el, mint azt egyesek remélték. A mozgalom gyakorlatilag nem lépett túl a német területeken, és – Skandináviát kivéve – sohasem nyerte meg a külföldi hatalmi köröket, melyekről korábban úgy tűnt, hogy érett gyümölcsként fognak az ölébe hullani. Luthernek az „istenes fejedelemről” szóló tanítása (mely lehetővé tette az uralkodó befolyását az egyház fölött) nem aratott olyan sikert, mint az várható lett volna, különösen nem az olyan köztudottan köztársasági érzelmű református gondolkodók szemében, mint Kálvin. Anglia esete önmagáért beszél: itt, miként Németalföldön is (ma jórészt Hollandia), a protestáns teológiának inkább a református, mintsem a lutheránus ága nyert teret.
A KÁLVINI REFORMÁCIÓ
A kálvini reformáció eredete, mely a református egyházakat életre hívta, a Svájci Kantonszövetségen belül végbement változásokon alapszik. Míg a lutheri reformáció egyetemi környezetből indul, a református egyház eredete az egyház erkölcsének és Istentiszteletének (de nem szükségszerűen dogmáinak) biblikus alapú megújítására tett kísérletek sorozatában gyökerezik. Hangsúlyoznunk kell, hogy bár ennek a reformációnak Kálvin adta meg a végső formáját, eredete korábbi reformátorokhoz, Zwingli Ulrikhoz és Heinrich Bullingerhez nyúlik vissza, akik a legfontosabb svájci városban, Zürichben működtek. Bár a legtöbb korai református teológusnak, így például Zwinglinek, egyetemi képzettsége volt, reformprogramjuk mégsem egyetemi jellegű. A cél az egyház megújítása, mégpedig helyben, a svájci városokban: Zürichben, Bernben és Bázelban. Míg Luther meg volt győződve arról, hogy a megigazulástan központi szerepet játszik az ő társadalmi és vallási reformprogramjában, addig a korai református gondolkodók viszonylag kevés figyelmet szenteltek a tanoknak, és nem koncentráltak egy-egy speciális dogmára. Reformprogramjuk szervezeti, társadalmi és etikai jellegű, sok tekintetben hasonló azokhoz a reformigényekhez, melyeket a humanista mozgalom hangoztatott. A református egyház megerősödése – általános vélemény szerint – a zürichi reformáció megszilárdulásával kezdődött, Zwingli csatatéren bekövetkezett halála után (1531), utóda,
3 A reformáció 1517. október 31-én kezdődött. McGrath ezzel a megjegyzésével arra utal, hogy az újabb kutatások az ún. „magiszteriális reformáció” kezdetét teszik 1522-re. - A szerk.



ALISTER E. MCGRATH: BEVEZETÉS A KERESZTÉNY TEOLÓGIÁBA 43
Heinrich Bullinger alatt, és az 1550-es években teljesedik ki, amikor Genf lesz a reformátusság központi bázisa, és Kálvin János a vezető szószólója. A református egyházon belüli fokozatos hatalmi váltás (kezdetben Zürichből Bernbe, majd azt követően Bernből Genfbe) az 1520 és 1560 közötti időszakban megy végbe, mely végül Genf városát, annak politikai rendszerét (köztársaság) és vallási gondolkodóit (először Kálvint, majd halála után Béza Tódort) meghatározó szerephez juttatja a református egyházon belül. Ez a fejlődési folyamat további lendületet vett a Genfi Akadémia megalapításával (1559), ahol református lelkészeket képeztek. A „kálvinizmus” meghatározással gyakran a református egyház vallásos gondolataira utalnak. Bár ez a gyakorlat a reformációval foglalkozó irodalomban még széles körben megtalálható, ma már egyöntetűen elvetendő. Egyre világosabbá válik, hogy a XVI. század végének református teológiája nem magára Kálvinra, hanem más forrásokra támaszkodik. Ha a XVI. század végi és a XVII. századi református gondolatokra a „kálvinista” jelzővel utalunk, az azt jelezné, mintha ezek alapjában véve Kálvin gondolatai lennének, pedig ma már általános egyetértés van a tekintetben, hogy Kálvin gondolatait követői számos ponton finomították. Ugyancsak a „református” kifejezést használjuk, amikor bizonyos egyházakra (leginkább Svájcban, Hollandiában és Németországban) vagy vallási gondolkodókra (pl. Béza Tódor, William Perkins vagy John Owen) utalunk, akik Kálvin híres könyvére – A keresztény vallás rendszere (Institutio) – vagy az arra alapozó egyházi dokumentumokra (pl. a híres Heidelbergi Káté) támaszkodtak.
A protestáns reformáció három alkotóeleme közül – lutheránus, református (vagy kálvinista) és anabaptista – a református szárny az, mely az angol nyelvterületen különös jelentőségre tett szert. A puritanizmus, mely igen meghatározóan alakította a XVII. századi angol történelmet, és alapvető befolyása volt a XVII. és az azt követő századok vallási és politikai nézeteire New Englandben, a református kereszténység speciális formája. Ahhoz, hogy megértsük New England vallás- és politikatörténetét, vagy például olyan írók gondolatait, mint Jonathan Edwards, meg kell ismerkednünk a puritanizmusnak legalább néhány teológiai jellemzőjével és vallási nézetével, melyek szociális és politikai felfogásának alapjául szolgálnak.
A RADIKÁLIS REFORMÁCIÓ (ANABAPTIZMUS)
Az „anabaptizmus” kifejezés szó szerint azt jelenti, hogy „újrakeresztelő”, és az anabaptista gyakorlat legsajátosabb vonására utal: az anabaptisták ragaszkodnak ahhoz, hogy csak azokat lehet megkeresztelni, akik nyilvánosan személyes hitvallást tettek. Az anabaptizmus először Zürich környékén bukkan fel az l520-as évek elején, Zwingli reformjait követően. A mozgalom egy olyan csoport körül alakul ki (közülük Konrad Grebelt név szerint is meg kell említenünk), akik szerint Zwingli nem volt hűséges saját reformátori elveihez. Nem azt tette, amit prédikált. Bár Zwingli vallotta a sola scriptura (egyedül a Szentírás) elvét, Grebel szerint mégis megtartott számos olyan gyakorlatot – köztük a gyermekkeresztséget, az egyház és magisztrátus közötti szoros kapcsolatot és a keresztények háborús részvételét –, melyeket a Biblia nem szentesített vagy nem rendelt el. A Grebel-féle gondolkodók körében egyre radikálisabbá vált a sola scriptura elv: református kereszténynek csak azt szabad hinnie és tennie, amit a Szentírás határozottan tanít. Zwinglit megriasztotta a mozgalom, mert destabilizáló tényezőt látott benne, mely azzal a veszéllyel fenyegetett, hogy a zürichi református egyházat elvágja történelmi gyökereitől és a történelmi kereszténység hagyományának folyamatosságától. Számos közös elem figyelhető meg az anabaptista irányzat különböző ágaiban: általános bizalmatlanság a hatóságokkal; a gyermekkeresztség visszautasítása és a felnőttkeresztség



ALISTER E. MCGRATH: BEVEZETÉS A KERESZTÉNY TEOLÓGIÁBA 44
gyakorlata; közösségi tulajdonforma, pacifizmus és az ellenállás elutasítása. Emeljük most ki a harmadik pontot a felsoroltak közül: 1527-ben a zürichi, berni és St. Gallen-i kormány megvádolta az anabaptistákat, hogy abban hisznek, hogy „az igazi keresztény nem fizethet vagy kérhet kamatot kölcsönre; hogy minden mulandó vagyon szabad és közös, s mindenki teljes joggal használhatja azt". Emiatt nevezik gyakran az anabaptizmust a reformáció balszárnyának (Roland H. Bainton) vagy radikális reformációnak (Georg Hunston Williams). Williams szerint a radikális reformáció szemben állt a magiszteriális reformációval, melyet ő tág értelemben véve azonosít a lutheránus és református mozgalommal. Ezeket a kifejezéseket fokozatosan elfogadják a református tudományos kutatásban, és az olvasó is találkozhat velük, ha a témával foglalkozó legújabb munkákat kezébe veszi.
KATOLIKUS REFORMÁCIÓ
A kifejezés a római katolicizmusban a Tridenti Zsinat (1545) megnyitását követően végbement megújulást jelöli. A régebbi tudományos munkák gyakran „ellenreformációnak” nevezik ezt a mozgalmat, mert – ahogy a kifejezés is sugallja – a római katolikus egyház új eszközöket talált a protestáns reformáció elleni küzdelemben, befolyásának megállításában. Ma már egyre világosabb, hogy a római katolikus egyház részben úgy is küzdött a reformáció ellen, hogy belülről próbálta megreformálni önmagát, hogy megszüntesse a protestáns kritika tárgyait. Ebben az értelemben ez a mozgalom legalább annyira a római katolikus egyház reformációja, mint a protestáns reformáció elleni válasz. A katolikus egyház megújulásához, különösen is Spanyolországban és Itáliában, pontosan ugyanazok a kérdések vezettek el, mint amelyek az észak-európai protestáns reformációt elindították. A Tridenti zsinat, mint a katolikus reformáció elsőrendű tényezője, jó néhány zavaros kérdésben tisztázta a katolikus tanítást, és számos rendkívül égető változtatást foganatosított a papság életvitelével, az egyházfegyelemmel, a vallásoktatással és a missziós tevékenységgel kapcsolatban. Ezt a belső egyházi reformmozgalmat nagyban elősegítette a régi szerzetesrendek megreformálása és új rendek alapítása (pl. a jezsuitáké). A katolikus reformáció sajátosan teológiai szempontjait majd akkor említjük meg, amikor a Biblia és a hagyomány, a hitből való megigazulás és a szentségek kérdéséről kifejtett tanításokkal foglalkozunk. A katolikus reformáció számos olyan túlkapást megszüntetett, melyek eredetileg a humanista és protestáns reformtörekvések indítóokai voltak.
Kiemelkedő teológusok
Általános a megegyezés, hogy a reformáció kora volt a keresztény teológia egyik legtermékenyebb időszaka, Három meghatározó jelentőségű teológust szoktak kiemelni: Luther Mártont, Kálvin Jánost és Zwingli Ulrikot. Az első kettő kiemelkedően fontos. Bár a maga módján Zwingli is főszereplő, de Luther és Kálvin alkotóképességéhez és teológiai hatásához mérten háttérbe szorul.
LUTHER MÁRTON (1483-1546)
Luther Márton eredetileg az erfurti egyetem bölcsészettudományi karán folytatta tanulmányait, mielőtt elkezdett teológiát tanulni a helyi ágostonos kolostorban. 1512-ben



ALISTER E. MCGRATH: BEVEZETÉS A KERESZTÉNY TEOLÓGIÁBA 45
kapott kinevezést a wittenbergi egyetemre, mint a bibliai tudományok professzora, ahol a Zsoltárok könyvéről (1513-1515), a Római levélről (1515-1516), a Galata-levélről (15161517), valamint a Zsidókhoz írt levélről (l517-1518) tartott előadásokat. Ebben az időszakban Luther teológiája többszörös fejlődésen ment keresztül, különösen is a megigazulástan kérdésével kapcsolatban. Az eredeti bibliai szöveggel való közvetlen foglalkozása nyomán egyre kevésbé volt megelégedve a via moderna idevonatkozó álláspontjával. Luther először 1517-ben jelenik meg nagyközönség előtt, a búcsúcédulákról írt 95 tételének közrebocsátásával. Ezt követte a Lipcsei Disputa (l519. június-július), ahol Luther joggal vívta ki magának a „skolasztika radikális kritikusa” címet. 1520-ban adta ki azt a három tanulmányát, melyek megerősítették a róla kialakuló képet („teológiai reformátor”). A Német nemzet keresztény nemességéhez című írásában Luther szenvedélyesen érvel az egyház megújításának szükségessége mellett: a korai XVI. századi egyház mind tanításában, mind gyakorlatában távol áll az Újszövetségtől. Tömör és szellemes németsége óriási népszerűséget kölcsönzött néhány igen komoly teológiai gondolatnak. E munka sikerén felbuzdulva Luther A keresztény egyház babiloni fogságáról című írásával folytatta. Ebben az erőteljes hangvételű írásműben azt fejti ki, hogy az evangélium a szervezett egyház fogságába esett. A középkori egyház – mondja – bebörtönözte az evangéliumot a papság és a szentségek bonyolult rendszerébe. Az egyház vált az evangélium urává, noha a szolgájává kellett volna lennie. Ezt a tételt vitte tovább A keresztény ember szabadsága című gyönyörű írásában, melyben azt elemzi, hogy a hit általi megigazulás hogyan hat ki a keresztény életre. Luther az egyik legtermékenyebb író a reformátorok között. Ám teológiai hatását nem tudjuk valamely sajátos teológiai írásában megjelölni. Írásainak többsége polemikus feleletként készült. Csak két katekizmusa, valamint a Schmalkaldeni cikkek tekinthetők a keresztény hitelvek rendszeres kifejtésének. Luther teológiája mély nyomokat hagyott a nyugati kereszténység gondolkodásában. Például „keresztteológiája”, melyet egy 1518-ban készült rövid írásában (a Heildelbergi Disputa téziseiben) fejt ki, rendkívüli hatást gyakorolt a XX. századi teológiára; jó példa erre Jürgen Moltmann A megfeszített Isten (1972) című munkája.
KÁLVIN JÁNOS (1509-1564)
Kálvin a Párizstól északkeletre fekvő Noyonban született 1509-ben. A skolasztikus irányú párizsi egyetemen folytatott tanulmányokat, majd azt követően a humanistább orléans-i egyetemre ment át, ahol polgári jogot tanult. Bár eredetileg tudományos pályára készült, húszas éveinek derekán megtér, aminek eredményeként egyre erősebb szálakkal kapcsolódik a párizsi reformmozgalmakhoz, és végül Bázelba kerül száműzetésbe. A reformátorok második generációja már sokkal inkább tudatában volt a rendszeres teológiai munkák szükségességének, mint az első. Kálvin, a reformáció második szakaszának fő alakja felismerte, hogy szükség van egy olyan műre, amely világosan kifejti az evangéliumi teológia alapvető gondolatait, igazolja azokat a Biblia alapján, és megvédi a katolikus kritikával szemben. 1536-ban A keresztény vallás rendszere címmel egy kis könyvet adott ki, ami csupán hat fejezetből állt. Az elkövetkező negyed évszázad során Kálvin folyamatosan ezen a könyvön dolgozott, új fejezetekkel egészítette ki, és újrarendezte az anyagot. Végső kiadásakor (1559) a mű nyolcvan fejezetet tartalmazott, amit négy könyvre osztott fel. Az első könyv a teremtő Istennel foglalkozik, illetve Isten teremtés fölötti uralmával. A második könyv témája az ember megváltásának szükségessége, illetve hogy ez a megváltás a közbenjáró, Krisztus által megtörtént. A harmadik könyv arról szól, hogy mi módon részesedik az ember ebben a megváltásban, míg az utolsó az egyházról és annak a társadalomhoz fűződő viszonyáról, beszél. Bár gyakran mondják, hogy Kálvin rendszerének



ALISTER E. MCGRATH: BEVEZETÉS A KERESZTÉNY TEOLÓGIÁBA 46
középpontjában a predesztináció áll, ez egyáltalán nem így van. Az egyetlen alapelv, mely Kálvin teológiai rendszerének elrendezését uralja, a Szentíráshoz való hűség. Ezt egészíti ki a lehető legvilágosabb kifejtésre való törekvés. 1536 elején Kálvin felszámolta noyoni kapcsolatait, és elhatározta, hogy egy nagyobb városban, nevezetesen Strasbourgban telepszik le, hogy ott magántanulmányokat folytasson. Noyonból nem lehetett egyenesen Strasbourgba menni, mivel kitört a háború I. Ferenc francia és V. Károly spanyol között. Kálvinnak nagy kitérőt kellett tennie, Genf városának érintésével, mely nem sokkal korábban nyerte el függetlenségét a szomszédos Savoye tartománytól. Genfben akkoriban zavaros állapotok uralkodtak; éppen kilakoltatták a helyi püspököt, és egy ellentmondásos reformprogramba kezdtek a francia Guillaume Farel és Pierre Viret vezetésével. Miután meghallották, hogy Kálvin a városban van, követelték, hogy maradjon ott, és segítse a reformáció ügyét. Jó tanárra volt szükségük. Kálvin vonakodva bár, de engedett a kérésnek. Törekvése, hogy a genfi egyházat szilárd tan- és egyházfegyelmi alapra helyezze, erős ellenállásba ütközött. Sorozatos viták után a helyzet 1538 húsvétjára végleg elmérgesedett, és Kálvint elzavarták a városból, aki Strasbourgba menekült. Strasbourgba érkezve – pontosan két évvel később, mint ahogyan eredetileg tervezte – Kálvin hozzálátott az elvesztegetett idő pótlásához. Gyors egymásutánban fontos teológiai munkák sorát készítette el. A legjelentősebb az 1539-es Institutio átdolgozása és kibővítése, valamint az első francia nyelvű változata (1541). Mint a város francia nyelvű gyülekezetének lelkésze, bőséges tapasztalatot szerezhetett azokról a gyakorlati problémákról, amelyekkel egy református lelkésznek meg kell birkóznia. A strasbourgi reformátor, Martin Bucer barátsága révén Kálvin további szempontokat kapott a város és az egyház kapcsolatáról. Kálvin távolléte alatt Genfben megromlott a vallási és politikai helyzet. l54l szeptemberében a város arra kéri, hogy térjen vissza, és állítsa helyre a rendet és a nyugalmat. A Genfbe visszatérő Kálvin már bölcsebb és tapasztaltabb, sokkal jobban felkészült a rá váró feladatokra, mint három évvel korábban. Strasbourgi tapasztalatai új alapokat adtak az egyház természetéről alkotott elméleti téziseihez; a témában készült későbbi munkái egyértelműen bizonyítják ezt. Halálakor, 1564-ben Genf már egy nemzetközi mozgalom központja, mely Kálvin nevét viseli. A kálvinizmust ma is az emberiség történetének egyik legerősebb és legjelentősebb intellektuális irányzataként tartják számon.
ZWINGLI ULRIK (1484-1531)
A svájci reformátor, Zwingli Ulrik bécsi és bázeli egyetemeken tanult, mielőtt lelkészi szolgálatba lépett Svájc keleti részén. Rendkívül lelkesedik a keresztény humanizmus célkitűzéseiért, különösen Erasmus műveiért, és elkötelezett híve a korabeli egyház megreformálásának. 1519-ben foglalja el a zürichi lelkipásztori állást, és a „vezető lelkész” szószékét a város főtemplomában a reformprogram hirdetésére használja. A program eleinte az egyház erkölcsének megreformálására koncentrált, bár hamar kiszélesedett, és magában foglalta az egyház teológiájának kritikáját is, különösen a szentségteológiát. A „zwingliánus” kifejezést a speciálisan Zwinglihez kapcsolódó hittételekre utalva használjuk, aki szerint Krisztus nincs jelen az úrvacsorában; az úrvacsora Krisztus halálának emlékezete. Zwinglinek óriási befolyása volt a reformáció elterjesztésének korai időszakában, elsősorban Svájc keleti felén. Általános hatása viszont soha nem ért fel Lutheréval vagy Kálvinéval, mivel hiányzott belőle az előbbi cselekvőképessége és az utóbbi rendszerező képessége. Zwingli keresztnevét az olvasó különféle változatokban ismerheti: „Huldrych” és „Huldreich”, vagy „Ulrich” és Ulrik.



ALISTER E. MCGRATH: BEVEZETÉS A KERESZTÉNY TEOLÓGIÁBA 47
A teológiai fejlődés fő irányai
A reformáció összetett mozgalom, szerteágazó programokkal. A viták részben a keresztény teológia forrásaira összpontosultak, részben azokra a dogmákra, melyek ezeknek a forrásoknak a felhasználásával jöttek létre. Most egyenként megvizsgáljuk ezeket a kérdéseket.
A TEOLÓGIA FORRÁSAI
A reformáció fő vonala nem egy új keresztény tradíció kialakításán, hanem egy meglévő hagyomány megújításán és megjavításán fáradozott. Amikor a reformátorok, például Luther és Kálvin, azt hangoztatták, hogy a teológiának kizárólag a Biblián kell alapulnia, akkor a Szentíráshoz, mint a keresztény teológia elsődleges és kritikai forrásához való visszatérés szükségességét hangsúlyozták. Az „egyedül a Szentírás” (sola Scriptura) jelszó a reformátoroknak azt a meggyőződését fejezi ki, hogy a Biblia az egyedüli szükséges és elégséges forrása a keresztény teológiának, bár, amint ma látni fogjuk, ez nem jelenti azt, hogy tagadták volna a hagyomány jelentőségét. A Szentírásnak ez az új hangsúlyozása számos közvetlen következménnyel járt, melyek közül az alábbiak különlegesen fontosak:
1. Azokat a hittételeket, melyekről nem lehetett bebizonyítani, hogy a Szentíráson alapulnak, vagy elvetették, vagy kinyilvánították róluk, hogy nem kötelező érvényűek. Például a reformátorok gyakorlatilag szóba se hozták a szeplőtelen fogantatás (immaculata conceptio) dogmáját (mely szerint Mária, Jézus anyja mentes volt a bűn minden formájától). Arra a megállapításra jutottak, hogy nincs bibliai alapja, s így elvetették. 2. Hangsúlyossá vált a Bibliának az egyházon belüli, közösségi szerepe. A magyarázatos (bibliaértelmező) istentiszteleti prédikáció, a bibliakommentár és a bibliateológiai munkák (pl. Kálvin Institutioja) a reformáció jellegzetességeivé váltak.
A KEGYELEMTAN
A reformáció első szakaszában Luther Márton személyes gondolatai domináltak. Mivel Luther meg volt győződve arról, hogy az egyház egyfajta akaratlan pelagianizmusba esett, mindenkinek, aki csak meghallgatta, hirdetni kezdte a hitből való megigazulást. A kérdés: „Hogyan találom meg a kegyelmes Istent?” és az „egyedül hit által” (sola fide) jelmondat visszhangzott Nyugat-Európa nagy részében, és az egyház jelentős tömegei figyeltek fel rá. Az e kérdéshez tartozó problémák igen összetettek, és később majd részletesen is megtárgyaljuk őket. A hit általi megigazulás tana speciálisan a lutheri reformációhoz kapcsolódik. Kálvin, bár tiszteletben tartotta ezt a dogmát, új irányt vezetett be – mely a későbbi református teológiában egyre jelentősebbé vált: a kegyelemtant nem annyira a megigazulás kérdésével, mint inkább az eleve elrendelés tanával kapcsolta össze. A református teológusok szerint „Isten kegyelmének” végső kijelentése nem abban nyilvánul meg, hogy Isten megigazítja a bűnösöket, hanem abban, hogy Isten kiválasztja az embereket, tekintet nélkül azok előre látott



ALISTER E. MCGRATH: BEVEZETÉS A KERESZTÉNY TEOLÓGIÁBA 48
érdemeire és tetteire. A „feltétel nélküli kiválasztás” dogmáját úgy tekintették, mint a kiérdemelhetetlen kegyelem tömör összefoglalása.
A SZENTSÉGTAN
Az 1520-as évekre a reformátori körökben megszilárdult az a nézet, hogy a szentségek Isten láthatatlan kegyelmének külső jelei. A szentségeknek és a megigazulástannak ez az összekapcsolása (mely kifejezetten Luther és wittenbergi kollégája, Philip Melanchthon nevéhez fűződik) megújította a szentségteológia iránti érdeklődést. Nem sokkal később a teológiának ez a területe már jelentős vita tárgya. A reformátorok nem értettek egyet katolikus ellenfeleikkel a szentségek számát és természetét illetően, ám Luther és Zwingli is ádáz vitát folytatott arról, hogy Krisztus vajon valóságosan jelen van-e az úrvacsorában.
AZ EGYHÁZTAN
Míg a reformátorok első generációja elsősorban a kegyelemtannal foglalkozott, a második generáció az egyház kérdésének problematikája felé fordult. Miután a kegyelemtan kérdésében szakítottak a katolikus egyház fő irányvonalával, a reformátorokra egyre nagyobb súlyként nehezedett egy olyan egységes egyházkép kifejtése, mely képes igazolni a szakítást, és egyben alapot ad a nyugat-európai városokban alakuló új evangéliumi egyházaknak. Míg Luther elsősorban a kegyelemtannal volt elfoglalva, addig Martin Bucer és Kálvin János a protestáns egyháztan kialakulásához járultak hozzá döntő mértékben. Nézeteik azóta egyre fontosabbá váltak a világkereszténység számára is; erre a későbbiek során még részletesen visszatérünk.
A reformáció utáni mozgalom: konfesszionalizmus és skolasztika
A történelem általános szabályának tűnik, hogy a rendkívül termékeny időszakokat pangás követi. A reformáció sem kivétel ez alól. Talán a reformáció lényegének megőrzése érdekében, a reformáció utáni korszakban a teológia erőteljesen skolasztikus jellegű irányban fejlődik tovább, kialakul a „konfesszionalizmus” jelensége, melyet a dogmatikus pontosságra való törekvés jellemzett. A hangsúly a hitvallási iratokra (confessio) került, melyek gyakorlatilag felekezeti jellegű hitvallások, ilyen például a lutheránus „Ágostai Hitvallás” 1530-ból. Új feszültségek is támadnak a protestantizmuson belül, különösen Luther és Kálvin követői között, mivel mindkét csoport igyekezett a maga eltérő álláspontját igazolni. A „hit” immár nem annyira az „Istenbe vetett személyes bizodalmat” jelenti, hanem a „hittételek sorát”. Az a veszély fenyegetett, hogy egy halott ortodoxia váltja fel a reformátorok dinamikus hitét. A reformátorok felismeréseit tételekbe foglalták, majd a keresztény teológia rendszeres előadásának továbbfejlesztése révén véglegesítették is. Kálvin halálát követően újfajta érdeklődés támad a módszeresség iránt, ennek lényege a gondolatok rendszeres elrendezése és összefüggő levezetése. A református teológusok mind lutheránus, mind a római katolikus ellenfelekkel szemben kénytelenek megvédeni saját gondolataikat. Az arisztotelianizmus, melyet Kálvin még gyanakodva szemlélt, most szövetségessé vált. Egyre fontosabbá válik a kálvinizmus belső következetességének és egységének bizonyítása. Emiatt számos kálvinista szerző az arisztotelianizmushoz fordul,



ALISTER E. MCGRATH: BEVEZETÉS A KERESZTÉNY TEOLÓGIÁBA 49
annak reményében, hogy módszertana segítséget nyújthat a kálvinista teológia szilárd, ésszerű alapokra állításában. Az eredmények közül most említsünk meg négy jellegzetességet: 1. Az emberi értelem fontos szerephez jut a keresztény teológia feltárásában és megvédésében. 2. A keresztény teológia, mint logikusan összefüggő és ésszerűen megvédelmezhető rendszer jelenik meg, mely jól ismert axiómákon alapuló szillogisztikus következtetésekből vezethető le. Más szóval, a teológia úgynevezett alapelvekből indul ki, és azokból vezeti le további tantételeit. 3. A teológiát úgy tekintették, mint ami az arisztotelészi filozófián alapszik, főleg a módszerre vonatkozó arisztotelészi elképzeléseken. A későbbi református szerzőket sokkal inkább filozófusoknak kellene neveznünk, mintsem biblikus teológusoknak. 4. A teológia metafizikai és spekulatív kérdések felé fordul, főleg az Isten természetével, az emberre és a teremtésre vonatkozó isteni üdvtervvel és mindenekelőtt a predesztinációval foglalkozó tantételekhez.
A teológia kiindulási pontjai tehát az általános alapelvek lettek, nem pedig egy speciális történelmi esemény. Az ellentét Kálvinnal világos, Kálvin számára a teológia Jézus Krisztusnak a Bibliában leírt történetére összpontosított, és abból vezethető le. De a későbbi kálvinizmus számára az eddig Krisztusnak fenntartott központi helyet az általános alapelvek veszik át. Meg kell említenünk egy fontos mozzanatot is, mely a XVI. század utolsó felének európai politikai helyzetével, azon belül is a németországi helyzettel van összefüggésben. Az 1550-es évekre mind a lutheranizmus, mind a római katolicizmus erős pozíciókra tett szert Németország különböző vidékein, Vallási patthelyzet alakult ki, a lutheranizmus további terjedése a római katolikus vidékeken már nem volt lehetséges. Ezért a lutheránus szerzők a lutheranizmus tudományos szintű megvédésére koncentráltak, melyben bemutatták annak belső következetességét és a Bibliához való hűségét. Úgy gondolták, ha a lutheranizmust intellektuálisan elfogadható mozgalomként mutatják be, vonzóvá teszik a saját hitrendszerükből kiábrándult római katolikusok számára. Ám mégsem ez lett az eredmény. A római katolikus írók egyre kifinomultabb rendszeres teológiai munkákkal válaszoltak, melyek Aquinói Tamás munkáin alapultak. Az 1534-ben alapított jezsuita rend rendkívül gyorsan a római katolikus egyház intellektuális vezető erejévé vált. Legkiemelkedőbb teológusai, Robert Bellarmin és Francisco Suarez nagyban hozzájárultak a katolikus egyház szellemi védelméhez. Az 1560-as, 1570-es években a németországi helyzet egyre bonyolultabbá vált, mivel a kálvinizmus jelentős mértékben elterjedt a korábban lutheránus területeken. Három nagy keresztény felekezet – lutheranizmus, kálvinizmus és római katolicizmus – vetette meg a lábát ugyanazon a területen. Mindháromra roppant súlyként nehezedett az önmeghatározás szükségessége. A lutheránusok kénytelenek voltat kifejteni, hogy miben különböznek egyrészt a kálvinistáktól, másrészt a római katolikusoktól. Úgy tűnt, a meghatározás és magyarázat legbiztosabb útja a dogma: „Mi ezt hisszük, ők viszont azt hiszik.”. A dogma túlsúlyával fémjelzett, 1559-tól 1622-igterjedő időszakot általában az „ortodoxia korszakának” nevezik. Újfajta skolasztika alakul ki mind a protestáns, mind a katolikus teológiai körökben, hiszen mindnyájan saját rendszertik ésszerűséget és természetességét kívánták bebizonyítani. A lutheranizmus és a kálvinizmus sok tekintetben nagyon hasonló egymáshoz. Mindketten evangéliuminak tartották magukat4, és nagyjából ugyanazokat az aspektusokat utasították el a
4 Vö. az evangélikus (=lutheránus) és evangéliumi református magyar elnevezéseket.



ALISTER E. MCGRATH: BEVEZETÉS A KERESZTÉNY TEOLÓGIÁBA 50
középkori római katolicizmusból. Mégis szükséges volt a megkülönböztetés. Bár a lutheranizmus és a kálvinizmus a legtöbb dogmatikai kérdésben megegyezett, egy kérdésben határozottan eltérő nézetet vallottak: az eleve elrendelés kérdésében. Az a tény, hogy az 15591662 közötti időszakban a kálvinisták előtérbe állították az eleve elrendelés dogmáját, részben arra mutat, hogy ez a dogma különböztette meg őket legjobban lutheránus kollégáiktól. E kérdés fontossága könnyen belátható, ha összevetjük a németországi és az angliai helyzetet. A XVI. századi angol reformáció VIII. Henrik (1509-1547) uralkodása alatt vajmi kevés kapcsolatot mutat német megfelelőjével. Németországban a lutheránusok és a római katolikusok hosszú küzdelmet vívtak egy-egy adott terület feletti befolyás megszerzéséért, Angliában viszont VIII. Henrik egyszerűen kihirdette, hogy birodalmán belül csak egyetlen nemzeti egyház létezik. A királyi rendelkezés folytán csupán egyetlen keresztény közösség létezett Angliában. Az angol református egyház nem kényszerült arra, hogy meghatározza önmagát egy vele azonos területen létező, másik keresztény közösséggel szemben. Az a mód, ahogyan az angol reformáció elindult, nem igényelt dogmatikai önmeghatározást, így Angliában az egyházak társadalmi jellegét a reformáció után is ugyanúgy értelmezték, mint előtte, bármilyen politikai változások következtek is be. Ez nem jelenti azt, hogy Angliában ne lettek volna teológiai viták a reformáció korában, de megjegyzendő, hogy nem volt döntőjelentőségük. Az angol teológiai viták nem hovatartozásról folytak. Németországban a lutheránus egyháznak azért kellett dogmákkal is meghatároznia és megvédenie a saját létét és határait, mert elszakadt a középkori katolikus egyháztól. A római egyház viszont továbbra is létezett a lutheránus területek közé ékelődve, és ez arra kényszerítette a lutheranizmust, hogy folyamatosan igazolja a maga létezését, Ugyanakkor Angliában Henrik egyháza a középkori egyház folytatójának tartotta magát. Az angol egyházat társadalmi egységként értelmezték, minek következtében nem volt szükség további dogmatikai meghatározásra. Angliában I. Erzsébet alatt is nagyjából változatlan maradt a helyzet. Az „Erzsébet-féle rendezés” (Elizabethan Settlement - 1559) kikötötte, hogy Angliában csak egy keresztény egyház létezhet: az anglikán egyház (Church of England), mely megőrizte a reformáció előtti egyház monopóliumát, ugyanakkor a pápai tekintélyt felcserélte az uralkodó (király) tekintélyére. A római katolicizmus, a lutheranizmus és a kálvinizmus egyházait, melyek az európai kontinensen hatalmi harcot vívtak, Angliában nem tűrték Tehát semmi különösebb oka nem volt az anglikán egyháznak arra, hogy dogmatikai kérdésekkel bajlódjon. Erzsébet biztosította, hogy Angliában ne léphessenek fel riválisok. A dogmák egyik célja, hogy elválasszanak – az anglikán egyháznak viszont nem volt mitől elválasztania magát. Anglia teljes elszigeteltségben élt azoktól a tényezőktől, melyek a dogmákat olyan fontossá tették az európai kontinensen, a reformáció idején és az azt követő időszakokban. Az alábbi két fejlemény igen jelentős ebből a korszakból.
l. A módszer ismét fontossá válik. A reformátorok, Luther és Kálvin viszonylag csekély érdeklődést tanúsítottak a módszerek iránt. Számukra a teológia mindenekelőtt a Szentírás magyarázását jelentette. Kálvin Institutiója úgy is felfogható, mint „bibliai teológiai” munka, mely rendszerezett formában adja elő a Szentírás alapvető gondolatait. Ám Béza Tódor írásaiban, aki a Genfi Akadémia (kálvinista lelkészképző intézet) igazgatójaként Kálvin utóda, már igencsak fontos helyre kerül a módszer problémája. Központi kérdéssé válik az anyag logikus elrendezése, illetve a meghatározó alapelvekre való visszavezetése. E változás hatása a legnyilvánvalóbban abban mutatkozik meg, ahogyan Béza a predesztináció kérdését tárgyalja. Ezt később részletezzük. 2. A rendszeres teológiai munkák fejlődése. A skolasztika előretörése a lutheránus, kálvinista és római katolikus teológiai körökben hatalmas rendszeres teológiai művek megjelenését eredményezte, melyek sok mindenben összevethetők Aquinói Tamás Summa



ALISTER E. MCGRATH: BEVEZETÉS A KERESZTÉNY TEOLÓGIÁBA 51
theologiájával. Ezek az írások a keresztény teológia kifinomult és átfogó bemutatását kívánták előadni, kiemelve saját pozíciójuk erősségét és ellenfeleinek gyengeségét.
Az alábbi szerzők különösen fontosak ebből a korból.
1. Béza Tódor (1519-1605), kálvinista író, a Genfi Akadémián teológiaprofesszorként működött 1559 és 1599 között. Tractationes theologicae (Teológiai értekezések, 1570-1582) című háromkötetes műve a református teológia fő részeinek ésszerűen összefüggő magyarázatát adja, az arisztotelészi logika felhasználásával. Az eredmény Kálvin teológiájának tömören érvelő, ésszerűen megvédhető bemutatása és e teológia néhány megoldatlan kérdésének (főként az eleve elrendelés és a megengesztelés dogmáinak) tisztázása. Némelyek szerint Béza törekvése a logikai tisztaságra néhány ponton Kálvin félreértelmezéséhez vezetett. Mások szerint Béza csupán korszerűsítette Kálvin teológiáját, elvarrva a szabadon maradt szálakat. 2. Johann Gerhard (1582-1637), lutheránus író, akit l6l6-ban neveztek ki teológiaprofesszorrá Jénában, ahol tanítói pályafutásának végéig működött. Gerhard felismerte, hogy az erős kálvinista polémia miatt szükség van a lutheránus teológia rendszeres feldolgozására. A lutheránus rendszeres teológiai munkák alapvető formája már 1521-ben megszületett, amikor Philip Melanchthon kiadta a Loci communest (Közös helyek), melyben a kérdéseket nem szisztematikusan, hanem esetlegesen tárgyalja. Gerhard folytatja ezt a hagyományt, de ugyanakkor lehetségesnek tartja az arisztotelészi logika felhasználását is. Az ő Loci communes theologici (Teológiai közös helyek 1610-1622) című könyve hosszú ideig a lutheránus teológia klasszikus alkotása marad. 3. Robert Bellarmin (1542-1621), római katolikus író, 1560-ban lép be a jezsuita rendbe, majd 1576-ban Rómában a polemikus teológia professzora lesz. 1599-ig marad ezen a poszton, amikor is bíborossá választják. Legfontosabb művének általában Disputationes de controversiis Christianae fidei (A keresztény hit ellentmondásainak megvitatása, 1586-1593) címűt tartják, melyben erős érveket hoz fel a katolikus teológia ésszerűsége mellett a protestáns (lutheránus és kálvinista) kritikusokkal szemben.
Az egyház református szárnyának egyik meghatározó eleme további figyelmet érdemel. Ezt a mozgalmat puritanizmusként ismerjük, eredetileg a XVI. századvégi, XVII. század eleji Angliában gyökerezik, és kizárólag Kálvin és Béza örökségére épít, ugyanakkor határozott pasztorális érdeklődési és elkötelezettséget mutat. A „puritán” elnevezés hamar sértővé vált, a mozgalmat még többnyire ma is a zord és sivár moralizmussal azonosítják. Ez az általánosítás azonban egyre kevésbé tartható, a történettudomány azt bizonyítja, hogy a mozgalomnak igen jelentős volt a vallási dinamizmusa és tömegbefolyása, különösen a XVII. századi ÉszakAmerikában. A mozgalom vezető angol képviselői között található Richard Baxter (16151691) és John Owen (1616-1683). Írásaik élénken foglalkoznak a hit és a személyes tapasztalat kapcsolatával – megelőlegezve a későbbi pietizmus néhány jellemvonását, de főleg a keresztény élet lelkigondozói szempontjait. Baxter Reformed pastor (Református lelkész, 1656) című írása ma is klasszikusnak számít a maga területén.
A pietizmus
Minél befolyásosabb lett az ortodoxia a protestantizmus fő vonalán belül, annál nyilvánvalóbbá lettek hibái. Legjobb esetben a keresztény igazság ésszerű védelmezésével és a dogmák pontosításával foglalkozott. Ám túl gyakran fajult logikai szőrszálhasogatássá,



ALISTER E. MCGRATH: BEVEZETÉS A KERESZTÉNY TEOLÓGIÁBA 52
ahelyett hogy a teológiát a mindennapi élet kérdéseivel kapcsolta volna össze. A „pietizmus” kifejezés a latin pietas (kegyesség) szóból származik, és eredetileg a mozgalom gúnyneve; főleg ellenfelei használták, akik ezzel is jelezni akarták, hogy a keresztény dogmák elengedhetetlenül fontosak a mindennapi keresztény élet számára. A pietista mozgalom elindulását általában Philip Jacob Spener Pia desideria (Kegyes vágyakozások, 1675) című munkájának kiadásával jelölik meg. Ebben a műben Spener a harmincéves háború (l616-1648) utáni német lutheránus egyház helyzetén sajnálkozik, és javaslatokat tesz korabeli egyházának megújítására. A legfontosabb ezek közül a Biblia egyéni tanulmányozása. Bár Spener javaslatait a tudós teológusok kigúnyolták, mégis nagy hatással voltak a német egyházi körökre, s ez jól mutatja, hogy a háború alatt elszenvedett társadalmi nyomorúság iránt teljesen közömbös, vegytiszta ortodoxiával szemben kiábrándultság és türelmetlenség vett erőt az embereken. A pietizmus számára egy tantétel megújítása mindig együtt járt az élet megújításával. A pietizmus számos irányban terjedt tovább, elsősorban Angliában és Németországban. A mozgalom képviselői közül kettőt részletesebben is be kell mutatnunk.
1. Nikolaus Ludwig Zinzendorf gróf (1700-1760) a németországi Herrnhut falucskáról elnevezett „herrnhuti” pietista közösség alapítója. Korának száraz racionalizmusától és terméketlen ortodoxiájától elidegenedve, a „szív vallásának” fontosságát állítja előtérbe, mely a Krisztus és a hívő közötti bensőséges, személyes kapcsolaton alapul. Ismét az „érzés” szerepe válik fontossá a keresztény életben (szemben az értelemmel vagy a dogmatikus ortodoxiával), s némelyek szerint ez veti meg a későbbi német vallásos romantika alapjait. A személyesen átélt hitet Zinzendorf „élő hitként” határozza meg, amely szerinte szemben áll a protestáns ortodoxia halott dogmahitével. Ezeket a gondolatokat fejleszti tovább – a maga sajátos módján – F. D. E. Schleiermacher és – ugyancsak a maga sajátos módján – John Wesley, akit a pietizmus angliai meghonosítójának tartanak. 2. John Wesley (1703-1791) alapította a metodista mozgalmat az anglikán egyházon belül, mely fokozatosan önálló metodista egyházzá vált. Mivel Wesley meg volt győződve arról, hogy „hiányzik belőle az egyedül üdvözítő hit”, 1738-ban látogatást tesz Herrnhutban, és az ott látottak befolyása alá kerül. A pietizmus hangsúlya az „élő hit” szükségességére és a személyes keresztény megtapasztalás szerepére esik. Mindez nem marad hatástalan, Wesley 1738 májusában az Aldersgate Streeten tartott összejövetelen megtérésélményben részesedik, úgy érzi, a szívét „szokatlan melegség járta át”. Wesley ezután a keresztény hit tapasztalati oldalát hangsúlyozta, mely éles ellentétben állt az akkori angol deizmus fárasztó semmitmondásával. Munkája jelentős vallási megújuláshoz vezetett Angliában.
A pietizmus különböző ágai, minden eltérésük ellenére, képesek voltak fontossá tenni a keresztény hitet az egyszerű hívők tapasztalati világában is. A mozgalom felfogható úgy is, mint a dogmatikus ortodoxia egyoldalúságára adott válasz, mint amely az emberi természet legmélyebb rétegeihez kapcsolódó hitet részesíti előnyben.
FONTOS NEVEK, SZAVAK ÉS KIFEJEZÉSEK
anabaptizmus* lutheránus deizmus metodizmus evangéliumi ortodoxia kálvinizmus* pietizmus



ALISTER E. MCGRATH: BEVEZETÉS A KERESZTÉNY TEOLÓGIÁBA 53
katolikus reformáció protestáns konfesszionalizmus református
*A csillaggal jelölt kifejezéseket a könyv további részében részletesen is kifejtjük.



ALISTER E. MCGRATH: BEVEZETÉS A KERESZTÉNY TEOLÓGIÁBA 54
4. A MODERNKOR, KB. 1700-TÓL NAPJAINKIG
1700-tól kezdve a keresztény teológia, kilépve nyugat-európai meghatározottságából, globális jelenséggé fejlődött. Számos lépcsőt lehet meghatározni e fejlődés menetében. Elsőként Észak-Amerika európai, azon belül is skandináv, német és angol gyarmatosítása következtében különböző protestáns teológiai iskolák – lutheránus, református, anabaptista honosodtak meg az észak-amerikai közegben. Jonathan Edwards (1703-1758), akinek a nevéhez szorosan kapcsolódik a „Nagy Ébredés” néven ismert vallásos megújulási mozgalom (1726-1745), kétségkívül a legjelentősebb teológus, aki ebben a közegben munkálkodott. A későbbi, főleg írországi és itáliai bevándorlási hullámok magukkal vonták a római katolikus teológia megerősödését is. Az Amerikai Egyesült Államok vezető helyét és központi jelentőségét a keresztény teológia oktatásában és kutatásában a különböző felekezetek által alapított lelkészképző intézetek (pl. a presbiteriánus Princeton Theological Seminary) alapozták meg, bár Amerika a XX. század közepéig nem játszik meghatározó szerepet a globális teológiai viták terén. Addig Amerikában is a német és a brit teológia uralkodott, aminek részben az a magyarázata, hogy az európai emigráció újabb és újabb hullámai érkeznek az Egyesült Államokba. Ezek a teológusok, akik eredetileg Európában tanultak, továbbra is európai hangsúlyokkal tanítottak, és európai szemléletet képviseltek. Másutt is folytatódott a terjeszkedés. Az Ausztráliában és a környező szigeteken, valamint Indiában, Távol-Keleten és Afrika Szaharától délre eső területein végzett hatalmas keresztény misszió teológiai szemináriumok, főiskolák és egyetemek alapítását eredményezte, melyek fokozatosan elszakadtak európai gyökereiktől. A „helyi teológiák” fejlődése ezeken a területeken egyre fontosabb kérdéssé vált, főleg azután, hogy a keresztény teológizálás „eurocentrizmusát” felismerve, a helyi szerzők súlyos kritikával illették azt. Pontosan ez a helyzet Latin-Amerikában is, ahol egyre erősebb az ellenérzés a conquistadorok által e területre behozott római katolicizmussal szemben. Ám a felszabadítás teológiájának megjelenése és annak jellegzetes gyakorlat-szempontúsága, a szegények helyzetének prioritásként való kezelése, valamint a teológiának a politikai felszabadítás iránti elkötelezettsége sem volt képes arra, hogy meggátolja az emberek tömeges kiválását a római katolikus egyházból. Ennek a folyamatnak a legfőbb haszonélvezői a helyi evangéliumi és karizmatikus egyházak. Az újkori nyugati teológia egyik legjellemzőbb sajátossága a német teológia intellektuális hegemóniája. Európa német nyelvű országai, mindenekelőtt Németország és Észak-Svájc, régóta gazdag és termékeny teológiai hagyomány fonáshelyei voltak. A reformáció két vezető személyisége, Luther Márton és Zwingli Ulrik jól bizonyítják e tradíció jelentőségét a modern nyugati teológia fejlődésére nézve. A felvilágosodás óta a német nyelvű tradíció vezető szerepe még inkább megerősödött; a modern nyugati hagyomány jelentős teológusainak listája – Karl Barth, Rudolf Bultmann, Jürgen Moltmann, Wolfhart Pannenberg és Paul Tillich – kétségkívül német túlsúlyt mutat. Az elmúlt években azonban megváltozott a helyzet. Világméretű jelentősége van annak a ténynek, hogy nem nőtt fel egy új, német nyelvű generáció, amely folytatná az olyan szerzők munkásságát, mint Bultmann, Moltmann és Pannenberg. Ehelyett az angol nyelvű teológia folyamatos erősödése figyelhető meg, főleg az Amerikai Egyesült Államokban. Az angolnak, mint a világ lingua francájának növekvő szerepével (mely hasonló a latinnak a középkorban betöltött szerepéhez) ez a folyamat megerősödni látszik, legalábbis az új évezred első éveire nézve.



ALISTER E. MCGRATH: BEVEZETÉS A KERESZTÉNY TEOLÓGIÁBA 55
A „modernség” gondolatát éppen olyan nehéz meghatározni, mint szinte minden kifejezést, amit e könyvben használunk. Mi a jellemzője a „modern” kornak? Mikor kezdődött? Befejeződött volna? Bizonyos értelemben a „modern”' felfogható úgy, mint „a legújabb”', és ebben az esetben nincs értelme a „modernség” végéről beszélni. Azonban számos történész szerint a „modernség” valóban egy jól meghatározott szemléletmódra utal, s a XVIII. század elejétől kezdve ez jellemezte a legtöbb nyugati gondolkodási rendszert, s lényege az emberi ész önállóságában való meggyőződés. E felfogás klasszikus megfogalmazását vélhetően a felvilágosodás dolgozta ki, mely azt hangsúlyozta, hogy az emberi ész segítség nélkül is képes a világ értelmének bemutatására – ideértve a világnak azon területeit is, melyek hagyományosan a teológusok számára voltak fenntartva. A modern kor rendkívül jelentős szerepet játszik a XIX. és XX. század teológiájában. Megalapozza azt a kontextust, melyben számos jelenlegi fejlemény és vita zajlik, és ugyancsak számos irányzatot indít el, melyek folyamatosan jelen vannak a ma egyházában és tudományában. Ezért az első fejezetekben megszokotthoz képest ebben a fejezetben sokkal több helyet szentelünk az adott kor fontosabb irányzatainak bemutatására. Mindjárt azzal a mozgalommal kezdjük, mely az egész időszak szellemi irányultságát meghatározta – ez a felvilágosodás.
A felvilágosodás
A német die Aufklärung (felvilágosítás) és a francia les lumières (a fények) elnevezések a XVIII. századból származnak, de nem hordoznak túl sok információt a kérdéses mozgalom természetéről. A „felvilágosodás” igen tág meghatározás, mely nem ad pontos leírást, hanem magában foglal számos olyan gondolatot és magatartásformát, melyek igen jellemzőek voltak az l720-tól l780-ig tartó időszakra. Ilyen például az észérvek szabad és alkotó használata régi mítoszok megdöntésére, amelyekről azt tartották, hogy az egyént és a társadalmat az elnyomó múlthoz kötik. Ha van egyáltalán közös elem, ami ezt a mozgalmat jellemzi, akkor az talán sokkal inkább abban keresendő, hogy hogyan gondolkoztak azok, akik szimpatizáltak szemléletmódjával, semmint abban, hogy mit gondoltak. Az „értelem kora” elnevezést gyakran a „felvilágosodás” szinonimájaként használják. Ez azt sugallja, hogy az értelmet eddig tagadták vagy mellőzték volna. Pedig, ahogy korábban láttuk, a középkor legalább annyira az „értelem kora”, mint a felvilágosodás. A döntő különbség az értelem használatában, illetve a számára kijelölt határok értelmezésében jelentkezik. A XVIII. század sem volt minden tekintetben következetesen racionális. Gyakorlatilag a felvilágosodás is magában foglalt számos különböző antiracionális irányzatot, mint például a mesmerizmust (hipnózis használata) és a szabadkőműves-páholyokat. Mégsem helytelen az a meghatározás, hogy a felvilágosodást az a meggyőződés jellemezte, hogy az emberi ész képes feltárni a világ titkait. A „racionalizmus” kifejezést szintén óvatosan kell használnunk, amikor a felvilágosodásra utalunk vele. Először is, a kifejezést gyakran kritikátlanul és helytelenül a tudomány és a társadalmi haladás iránti feltétlen optimizmus általános légkörének leírására használják, mely valóban áthatja a korszak legtöbb írását. A kifejezés ilyetén használata azonban félrevezető és kerülendő. A racionalizmus eredeti értelmében talán úgy határozható meg, mint az a meggyőződés, hogy a külső világ értelemmel, és csakis értelemmel fogható fel. Ezt a tételt, mely a korábbi írókat, Descartes-ot, Leibnizet, Spinozát és Wolffot jellemezte, a XVIII. század vége felé éles bírálatok érték, miután John Locke empirikus ismeretelmélete általánosan elterjedt. Kant, akit gyakran úgy tartanak számon, mint a tiszta ész kizárólagosságának képviselőjét, valójában tökéletesen tisztában volt az ész korlátaival. A



ALISTER E. MCGRATH: BEVEZETÉS A KERESZTÉNY TEOLÓGIÁBA 56
tiszta ész kritikájában (1781) kifejtett ismeretelmélet felfogható úgyis, mint (a kizárólag az értelemre támaszkodó) tiszta racionalizmus és a (kizárólag a tapasztalatra támaszkodó) tiszta empirizmus összehangolására tett kísérlet. Ez a mű gyakorlatilag lezárja a racionalizmus korai korszakát. Bár Kant kiemelt szerepet tulajdonít az észnek a gondolkodásban (jó példa erre A vallás a puszta ész határain belül című munkája), igen nagyra értékeli, és nem győzi hangsúlyozni az érzéki tapasztalat empirikus jelentőségét. Mindazonáltal a racionalista szemléletmód átnyúlik a XIX. századba is, és a felvilágosodás általános kereszténységkritikájának fontos elemét alkotja. A felvilágosodás meglehetősen bizonytalan időszakot hoz a nyugat-európai és észak-amerikai kereszténység számára. Alig ült még el a reformáció által okozott trauma és az azt követő vallásháború, az európai kontinensen ismét egy új, s még radikálisabb kihívással találja szembe magát a kereszténység. Míg a XVI. századi reformáció az egyházat arra késztette, hogy felülvizsgálja intézményes kereteit és hitének megfogalmazását, addig a felvilágosodás a kereszténység egészének (nem pedig egyes aspektusainak) intellektuális hitelességét vonta kétségbe, és indított ellene támadást ezen és még számos más fronton is. E kihívás eredete a XVII. századra megy vissza, amiikor az európai kontinensen megjelenik a kartezianizmus, illetve megnövekszik a deizmus befolyása Angliában. Az egyre türelmetlenebb igény, mely a vallás racionális gyökereinek feltárását követelte, rendkívül káros következményekkel járt a kereszténységre, ahogyan azt a bekövetkező események igazolják.
A FELVILÁGOSODÁS ÉS PROTESTANTIZMUS
Nem a római katolikus és nem a keleti ortodox, hanem a protestáns teológia volt az, amely különösen nyitott volt az új gondolkodási áramlatok előtt, melyek a felvilágosodás során és nyomán jelentek meg. Négy összetevőt említünk meg, mint amelyek részben meg is magyarázzák ezt a megfigyelést.
1. A protestáns egyházi intézmények viszonylagos gyengesége. A pápasághoz hasonló, tekintélyelvű és központosított felépítés hiánya azt jelentette, hogy a nemzeti vagy területi protestáns egyházak a helyi intellektuális és politikai körülményekre sokkal szabadabban tudtak válaszolni, mint a római katolikus egyház. Emellett az önálló protestáns gondolkodók bizonyos tudományos szabadságot élveztek, amit egészen napjainkig megtagadtak római katolikus kollégáiktól. A protestantizmusra a kezdetektől jellemző alkotói szabadság szelleme teológiai kreativitásban és eredetiségben fejeződött ki, mely mások számára teljesen lehetetlen volt. 2. A protestantizmus természete. Bár a „protestantizmus lényege” mindmáig vita tárgya, abban mindenki egyetért, hogy a tiltakozás (protestálás) szellemisége az irányzatot születésétől fogva megillető jog. A vallásos tekintélyelvűség protestáns késztetésű megkérdőjelezésére, valamint az ecclesia reformata, ecclesia semper reformanda (a reformált egyház mindig megújításra szoruló egyház) alapelv iránti elkötelezettség elősegítette a keresztény dogmák folyamatos kritikai felülvizsgálatát. Ez a magatartás összecsengett a felvilágosodás ideáljaival, és azt eredményezte, hogy sok protestáns csatlakozott a mozgalomhoz, és sokan készek voltak átvenni annak módszereit és szemléletmódját is.
3. A protestantizmus és az egyetemek kapcsolata. A protestantizmus már indulásakor felismerte a magas szintű iskolázás fontosságát a lelkészképzésben. A Genfi Akadémia és a Harvard College megalapítása egyértelmű bizonyíték erre. A XVI. századvége és a XVII. század eleje során a németországi lutheránus és református egyházak egyetemi teológiai fakultásokat alapítottak, melyek a magasan kvalifikált lelkészutánpótlás folyamatos



ALISTER E. MCGRATH: BEVEZETÉS A KERESZTÉNY TEOLÓGIÁBA 57
biztosítását szolgálták. A XVII. században a politikai tiltakozást elfojtották Németországban, így a radikalizmus egyetlen kifejezésformája az intellektualitás maradt. A német egyetemek tehát a régi uralkodó rend elleni szembenállás központjaivá váltak. Ennek eredményeképpen az egyetemek teológushallgatói (akik szinte mind protestánsok voltak) csatlakoztak a felvilágosodáshoz, míg a sokkal konzervatívabb egyházi vezetés a régi rezsim oldalára állt. A radikalizmus jórészt csak az eszmék szintjén, teológiailag fejezhette ki magát. Bár a radikalizmus láthatóan képtelen volt bármilyen számottevő társadalmi, politikai vagy egyházszervezeti változtatásra, jelentős támadást intézett az egyházat összetartó gondolatok ellen. A protestáns teológiát tehát jelentősen befolyásolták a felvilágosodás módszerei, míg a római katolikus teológiát nem. 4. A felvilágosodós váltakozó helyi hatása. Hangsúlyoznunk kell, hogy a felvilágosodás sohasem volt időrendileg egységes mozgalom. Jóllehet a XVIII. században Nyugat-KözépEurópában már meggyökerezett, de ugyanezt a XIX. század végéig, sőt a XX. századelejéig sem Oroszországról, sem a dél-európai országokról (Spanyolország, Itália, Görögország) nem mondhatjuk el. Ezek a z országok a katolicizmus és a keleti ortodoxia fellegvárai voltak. Ebből adódóan egyházaik teológusai nem érezték szükségét annak, hogy feleletet adjanak azokra az intellektuális kihívásokra, melyek oly nagy jelentőségre tettek szert a történelmileg a protestantizmushoz kapcsolódó területeken.
A KERESZTÉNY TEOLÓGIA FELVILÁGOSODÁS KOR KRITIKÁJA ÁLTALÁNOS ÁTTEKINTÉS
A tradicionális kereszténység felvilágosodás kori kritikája az emberi ész mindenhatósának elvén alapult. E meggyőződés fejlődésének számos lépcsőfokát különböztethetjük meg. Először is azt állították, a keresztény hit racionális, és ezért kritikai vizsgálódás tárgyává tehető. Ez a fajta megközelítés megtalálható John Locke Reasonableness of Christianity (A kereszténység ésszerűsége, 1695) című művében, valamint a korai wolffi iskolában, Németországban. A kereszténység a természetvallás ésszerű kiegészítője. Kezdetben tehát megtartották az isteni kijelentés fogalmát. Másodszor, azt tartották, hogy a kereszténység alapelvei, lévén racionálisak, levezethetők magából az értelemből. Itt már nem szükséges az isteni kijelentés gondolatát segítségül hívni. Eme elképzelés szerint, ahogyan azt John Toland Christianity not Mysterious (A titkok nélküli kereszténység, 1696) és William Tindal Christianity as old as Creation (A kereszténység egyidős a teremtéssel, 1730) című munkáikban kifejtik, a kereszténység lényegében véve a természetvallás újszerű „kiadása”. Nem haladja meg a természetvallást, hanem csupán egy változata annak. A „kijelentésvallások” nem egyebek, mint ismételt megerősítései annak, amit a természet ésszerű kutatása révén is megismerhetünk. A „kijelentés” nem egyéb, mint a felvilágosult ész számára már elérhető erkölcsi igazságok racionális visszaigazolása. Harmadszor, azt állították, hogy az ész képes megítélni a kijelentést. Mivel a kritikus értelem mindenre alkalmas, ezért, úgymond, teljes mértékben jogosult a keresztény hit és gyakorlat értékelésére, ideértve az összes irracionális vagy babonás elem kiiktatását, Ez a nézet, mely Németországban Samuel Reimarus, Franciaországban pedig a philosophes nevéhez fűződik, az észt határozottan a kijelentés fölé helyezi. Ennek volt jelképes ábrázolása az ész istennőjének trónra ültetése 1793-ban a párizsi Notre Dame-ban. A felvilágosodás elsősorban európai és amerikai jelenség, tehát kulturális hatóközegének számszerűleg legjelentősebb vallása a kereszténység. Ez a történelmi megállapítás igen jelentős: a felvilágosodás valláskritikája konkrétan a kereszténység általános kritikája. A



ALISTER E. MCGRATH: BEVEZETÉS A KERESZTÉNY TEOLÓGIÁBA 58
keresztény dogmák a példátlan erélyű kritikai megállapítások tárgyaivá lettek. A kereszténység szent iratai – és nem az iszláméi vagy a hinduizmuséi – váltak az addig példátlan alaposságú irodalom- és történetkritikai vizsgálódások céltáblájává. A Bibliát úgy kezelték, „mintha olyan lenne, mint bármely más könyv” (Benjamin Jowett), Nem Mohamed vagy Buddha, hanem a Názáreti Jézus életét igyekeztek kritikailag rekonstruálni. A felvilágosodás viszonyulása a valláshoz területenként jelentős eltéréseket mutat, és ez arra enged következtetni, hogy a helyi tényezőknek is fontos szerepjutott_ Az egyik legfontosabb ilyen tényező a pietizmus, amely ma talán a metodizmus angol, illetve amerikai formájában a legismertebb. Mint már említettük, ez az irányzat nagy hangsúlyt fektetett a vallás élményjellegére – lásd például John Wesley „kipróbált (experimental) vallásosság” elnevezését (Wesley a „kipróbált” szót itt „tapasztalati” [experiential] értelemben használja!). A vallásos tapasztalat előtérbe helyezése lehetővé tette, hogy a kereszténységet a tömegek tapasztalati létmódja előtt megnyissák, és ahhoz hozzákapcsolják, szöges ellentétben például a lutheránus ortodoxia intellektualizmusával, amit a pietisták semmitmondónak tartottak. A pietizmus szoros kapcsolatot látott a keresztény hit és tapasztalat között, és ezáltal a kereszténységet legalább annyira „szívüggyé” tette, mint az értelem kérdésévé. Említettük, hogy a pietizmus Németországban már a XVII. század végére megszilárdult, míg Angliában csak a XVIII. század alatt indul el a mozgalom, Franciaországban pedig egyáltalán nem. A felvilágosodás tehát Angliában megelőzte a pietizmust, ami azt eredményezte, hogy a XVIII. századi nagy evangéliumi megújulás jelentősen tompította a racionalizmusnak a vallásra gyakorolt hatását. Ugyanakkor Németországban a felvilágosodás a pietizmust követően jelentkezett, és olyan helyzetben fejlődött, melyet jelentős mértékben meghatározott a vallásos hit, még akkor is, ha az (ti. a pietizmus) komolyan megkérdőjelezte a hit korábbi bevett formáit és elképzeléseit. (Érdekes, hogy az angol deizmus ugyanabban az időben kezd elterjedni Németországban, mint amikor a német pietizmus Angliában.) A németországi felvilágosodás legjelentősebb erői a keresztény hit átformálására (nem pedig elutasítására vagy megszüntetésére) törekedtek. Ezzel szemben Franciaországban a kereszténységet elnyomónak s egyúttal lényegtelennek tartották, s ennek eredményeképpen a francia felvilágosodás írói, akiket gyakran les philosophesként emlegetnek, minden további nélkül előirányozhatták a kereszténység teljes megszüntetését, lévén archaikus és szükségtelenné vált hitforma. Az Értekezések a toleranciáról című művében Denis Diderot azt állította, hogy az angol deizmus lejáratta saját magát, mivel lehetővé tette, hogy a vallás tovább éljen, jóllehet teljesen fel kellett volna számolni.
A KERESZTÉNY TEOLÓGIA FELVILÁGOSODÁS KORI KRITIKÁJA SPECIÁLIS KÉRDÉSEK
Miután áttekintettük a felvilágosodás azon alapelveit, melyek a hagyományos keresztény gondolkodást megkérdőjelezték, szükséges azt is megvizsgálnunk, hogyan az jelenik ez meg egyes dogmák esetében. A felvilágosodás racionális vallása hat fő területen került konfliktusba a hagyományos keresztény teológiával.
1. A CSODÁK LEHETSÉGESSÉGE - A hagyományos keresztény apologetika (hitvédelem) Jézus Krisztus személyét és jelentőségét az Újszövetség „csodálatos bizonyítékaira” s köztük a legnagyobbra, a feltámadásra alapozva védelmezte. Viszont a newtoni világkép egyik legjelentősebb intellektuális öröksége, a világegyetem mechanikus



ALISTER E. MCGRATH: BEVEZETÉS A KERESZTÉNY TEOLÓGIÁBA 59
mozgási törvényeinek és rendjének hangsúlyozása kétségeket ébresztett az Újszövetség csodatörténeteivel kapcsolatban. Hume Esszék a csodákról című művéről (1748) széles körben azt tartották, hogy igazolj a csodák nyilvánvaló lehetetlenségét. Hume azt hangsúlyozta, hogy mivel az ő korában nem történt semmi olyasmi, ami analógiába állítható lenne az Újszövetség csodáival (pl. a feltámadással), ezért az Újszövetség olvasóit nem kényszeríthetjük arra, hogy teljes mértékben elfogadják az ilyen csodákról szóló emberi beszámolókat. Hume axiómája szerint, amennyiben nem áll fenn jelen kori analógia, úgy semmiféle emberi tanúbizonyság nem mérvadó a csodák létezésének elfogadásához. Reimarus és G. E. Lessing tagadta, hogy egy múltbeli eseményről (pl. a feltámadásról) szóló emberi tanúbizonyság elegendő lenne, hogy hihetővé tegye azt, főleg, ha ellentmondani látszik a jelen kori közvetlen tapasztalatnak, legyen az eredeti esemény bármennyire jól dokumentált is. Diderot pedig kijelenti, hogy ha Párizs egész lakossága győzködné is arról, hogy épp most támadt fel a halálból valaki, egy szavukat se hinné. Az Újszövetség „csodabizonyítékaival” szembeni, egyre növekvő szkepszis arra kényszerítette a tradicionális kereszténységet, hogy más módon védje meg Krisztus istenségének dogmáját. A csodákra való hivatkozás akkoriban egyszerűen lehetetlen vállalkozásnak tűnt. Természetesen meg kell jegyezni azt is, hogy a felvilágosodás nemcsak a kereszténységet, hanem az összes olyan vallást kétkedő kritikával szemlélte, melyek csodálatos eseményekre hivatkoztak. Mivel azonban a felvilágosodás kulturális közegében a keresztény vallás dominált, ezt választották a részletes elemzés tárgyává.
2. A KIJELENTÉS FOGALMA - A kijelentés fogalma központi jelentőségű a hagyományos keresztény teológiában. Bár a keresztény teológusok nagy része (pl. Aquinói Tamás és Kálvin János) elismerte, hogy Isten megismerhető a természetből is, kitartottak amellett, hogy ennek ki kell egészülnie egy természetfeletti isteni kijelentéssel is, ahogyan erről a Biblia tanúskodik. A felvilágosodás alatt egyre kritikusabb felfogás alakul ki a természetfeletti kijelentés eszméjével szemben. A felvilágosodás részben e kritikai magatartás következtében becsülte alá a történelmet. Lessing szerint a történelem és az ész között „csúnya nagy szakadék” húzódik. A kijelentés a történelemben következik be – de ugyan mit érnek a történelem esetleges igazságai az ész szükségszerű igazságaival szembe? A filozófusok pedig arra tették a hangsúlyt, hogy a történelem legfeljebb megerősítheti az észigazságokat, de nem a történelem létesíti ezeket az igazságokat. Az Istennel kapcsolatos igazságok időtlenek, nyitottak az emberi ész vizsgálódásai számára, és nem az olyan „eseményekben” tárulkoznak fel, mint például a Názáreti Jézus története.
3. AZ EREDENDŐ BŰN DOGMÁJA - A felvilágosodás határozottan tiltakozott az eredendő bűn ortodox dogmája ellen (ti. hogy az emberi természet valamilyen értelemben bűnös vagy romlott) Voltaire és Jacques Rousseau azért bírálta ezt a tant, mivel szerintük pesszimizmust és laissez-faire magatartást sugall az ember képességeivel s így a társadalmi és politikai fejlődéssel kapcsolatban. A német gondolkodók történelmi alapon bírálták a dogmát. Szerintük a dogma gyökerei a IV. és V. századba nyúlnak vissza, Augustinus gondolataihoz, és ez elég is volt ahhoz, hogy kétségbe vonják folyamatos érvényességét és jelentőségét. Az eredendő bűn elutasítása meghatározó jelentőségű, hiszen a megváltás keresztény dogmája azon az állításon alapul, hogy az emberiségnek szüksége van az eredendő bűn fogságából való szabadulásra. A felvilágosodás szerint maga az eredendő bűn dogmája az a zsarnokság, amitől az emberiségnek meg kell szabadulnia. Ezt az intellektuális felszabadítást volt hivatott biztosítani a dogmát érintő felvilágosodásbeli kritika.



ALISTER E. MCGRATH: BEVEZETÉS A KERESZTÉNY TEOLÓGIÁBA 60
4. A ROSSZ PROBLÉMÁJA - A felvilágosodás alapvető változást hoz a rossz létezésének kérdésében is. A középkorban a rossz kérdésének felvetése nem fenyegette a keresztény hitrendszer belső egységét. Isten jóakaratú mindenhatóságának és a rossz egyidejű létezésének ellentmondása nem volt botránykő a hit számára. A kérdést egyszerűen úgy kezelték, mint egy tudományos teológiai problémát. A felvilágosodás alapvetően megváltoztatta ezt a helyzetet. A rossz létének kérdése a keresztény hit hitelességének és egységének súlyos kérdőjelévé alakul át. Voltaire Candide című novellája csak egy azon számos alkotások közül, melyek arról értekeznek, hogy milyen problémákat okoz a keresztény világnézet számára a természetes rossz (pl. a híres lisszaboni földrengés) létezése. A „teodícea” kifejezés, mely Leibniz elnevezése, ebből az időszakból származik, és arra a felismerésre utal, hogy a rossz léte újfajta jelentőséget nyer a felvilágosodás valláskritikájában.
5. A BIBLIA MAGYARÁZÁSÁNAK HELYZETE - Az ortodox kereszténységen belül, legyen az protestáns vagy római katolikus, a Bibliát még mindig úgy tekintették, mint a tantételek és az erkölcs isteni ihletettségű forrását, melyet meg kell különböztetni a más típusú irodalomtól. Amikor a felvilágosodás a kritikai módszereket a Bibliára is alkalmazta, gyakorlatilag megkérdőjelezte ezt az állítást. A deizmusban már meglévő gondolatok továbbfejlesztésével a német felvilágosodás teológusai kialakították azt a tézist, hogy a Biblia több ember munkája, melyben időnként kimutathatók belső ellentmondások, és amelyre ugyanazok a szövegelemző és - magyarázó módszerek alkalmazhatók, mint bármely más irodalmi alkotásra. Ezeket a gondolatokat fejlett formában megtalálhatjuk J. A. Ernesti (176l) és J. J. Semler (1771) munkáiban. E változások hatására tovább gyengül a „természetfeletti kijelentés” fogalma, és súlyos kétségek vetődnek fel a keresztény hit eme alapvető dokumentumának maradandó jelentőségével kapcsolatban.
6. JÉZUS KRISZTUS SZEMÉLYE ÉS JELENTŐSÉGE - Az utolsó terület, ahol a felvilágosodás komoly kihívást intézett az ortodox keresztény hit felé, a Názáreti Jézus személyével kapcsolatos. Két különösen fontos fejleményt kell megemlítenünk: a „történeti Jézus-kutatás” eredetét és „az isteni megengesztelés erkölcsi elméletének” kialakulását. Mind a deizmus, mind a német felvilágosodás azon az alapon állt, hogy komoly eltérés mutatkozik a valódi, történeti Jézus és jelentőségének újszövetségi értelmezése között. Az Újszövetség portréja (ti. Jézus az emberiség természetfeletti megváltója) mögött egy egyszerű emberi alak húzódik meg, egy megdicsőített erkölcstanító. A természetfeletti megváltó a felvilágosodás számára elfogadhatatlan volt, a felvilágosult erkölcstanító képzete azonban nem. Ez a gondolat, melyet Reimarus fejtett ki következetes szigorúsággal, azt sugallja, hogy betekinthetünk az Újszövetség Jézusról szóló elbeszélései mögé, és felfedezhetjük az emberibb Jézust, aki e korszak új szellemisége számára már inkább elfogadható. Ezzel kezdetét veszi a valódi és hitelesebb, a „történeti” Jézus kutatása. Bár ez a kutatás végül is kudarccal zárul, a késői felvilágosodás magát a kérdést úgy fogta fel, mint Jézus hitelességének kulcsát egy racionális természetvallás kontextusán belül. Jézus erkölcsi tekintélye tanításának minőségében és vallásos személyiségében nyilvánul meg, nem pedig abban az elfogadhatatlan ortodox állításban, hogy ő volt a testet öltött Isten. Az ortodoxia Jézussal kapcsolatos másik tétele, melyet a felvilágosodás megkérdőjelezett, Jézus halálának jelentőségével kapcsolatos. Az ortodoxia szerint Jézus halálát a kereszten a feltámadás felől kell értelmezni (mely utóbbit a felvilágosodás nem fogadott el történelmi eseménynek); Isten Jézus kereszthaláláért bocsátotta meg az emberiség bűneit. A felvilágosodás során ez az „engeszteléselmélet” egyre élesebb kritika tárgya lesz, mondván, hogy olyan önkényes és elfogadhatatlan hipotézisekre épül, mint például az eredendő bűn.



ALISTER E. MCGRATH: BEVEZETÉS A KERESZTÉNY TEOLÓGIÁBA 61
Jézus kereszthalálát tehát újraértelmezték: Jézus halála az önfeláldozás és önátadás legmagasabb erkölcsi példája, melynek célja, hogy követőit is hasonló felajánlásra és önfeláldozásra biztassa. Míg az ortodox kereszténység Jézus tanításához képest Jézus halálának (és feltámadásának) akart meghatározóbb és nagyobb fontosságot tulajdonítani, addig a felvilágosodás marginalizálta halálát és tagadta feltámadását, hogy kiemelje erkölcsi tanításának minőségét.
A felvilágosodás utáni teológiai irányzatok
Az előbbiekből nyilvánvaló, hogy a felvilágosodás nagy hatással volt a kereszténységre, hiszen forrásait, módszereit és dogmáit érintő számos kritikai kérdést vetett fel. A modern korra gyakorolt folyamatos befolyása ellenére általában úgy tarják, hogy a felvilágosodás a francia forradalom idején érte el hatásának csúcspontját. Egy sor későbbi fejlemény eltávolította a teológiát a mozgalom célkitűzéseitől, még akkor is, ha azok befolyása még néhány ponton kimutatható. A következőkben a felvilágosodás kora utáni keresztény teológia néhány lényeges fejleményét mutatjuk be. Ezen irányzatok felvázolása során számos jelentős teológus munkásságát említjük meg. Az alábbiakat külön is jegyezzük meg: F. D. E. Schleiermacher (romantika), Karl Barth (neoortodoxia), Paul Tillich (liberális protestantizmus). Persze egyáltalán nem az a célunk, hogy bárkit is külön kiemeljünk, hiszen a mi korunk, mint tudjuk, tele van tündöklő csillagokkal.
ROMANTIKA
A XVIII. század utolsó évtizedében egyre erősebb kétségek támadtak a racionalizmus meddő formalitása okán. Az észt, melyre hajdanában úgy tekintettek, mint felszabadítóra, lelkileg egyre nyomasztóbbnak tartották. Ezeket az aggodalmakat nem annyira az egyetemek filozófiai fakultásain fejezték ki, mint inkább irodalmi és művészeti körökben, különösen is a porosz fővárosban, Berlinben, ahol a Schlegel testvérek, Friedrich és August Wilhelm rendkívüli befolyásra tettek szert. A „romantikát” közismerten nehéz behatárolni. Talán legjobb, ha úgy tekintjük a mozgalmat, mint a felvilágosodás bizonyos központi témáira érkezett reakciót, különösen is arra, hogy az emberi ész megismerheti a valóságot. A valóságnak ez a racionális leegyszerűsítése a romantikusok szerint bűnös és durva félreértelmezés volt. Míg a felvilágosodás az értelemhez fordult, a romantika az emberi képzelethez, mely képes felfogni ama misztérium mélységes értelmét, amely abból a felismerésből táplálkozik, hogy az emberi ész még a véges világot sem képes befogadni, a végtelenről nem is beszélve. Szépen adja vissza ezt a felfogást az angol költő, William Wordsworth, aki úgy beszél az emberi képzeletről, mint amely túllépi az emberi értelem korlátait, és annak határain túl megízlelteti a végessel a végtelent. A képzeletről ezt írja:
......Így nevezzük itt az abszolút erőt, a legvilágosabb intuíciót,



ALISTER E. MCGRATH: BEVEZETÉS A KERESZTÉNY TEOLÓGIÁBA 62
az Ész felmagasztalt állapotát.5 (Tandori Dezső fordítása)
A romantika egyaránt elégedetlen volt a hagyományos keresztény dogmákkal és a felvilágosodás racionális erkölcsi frázisaival: egyik sem felel meg a világ összetettségének, mert mindkettő arra törekedett, hogy – az August Wilhelm Schlegel írásaiban található kifejezést használva – a „világegyetem titokzatosságát” merev formákban rögzítse. Ezekben az érzelmekben jól kivehető az ész mindenhatóságába vetett hit megrendülése. Az ész azzal fenyegeti az emberi elmét, hogy a levezethető dolgokra korlátozza azt; a képzelet képes felszabadítani az emberi szellemet maga választotta fogságából, és lehetővé teszi a valóság új mélységeinek felfedezését – azt a bizonytalan és szívfájdító „valamit”, amely a mindennapok tényleges világában észlelhető. A végtelen valamiképpen jelen van a végesben és az érzés és a képzelet segítségével ismerhető meg. Vagy, ahogy John Keats önti ezt szavakba: „Nem vagyok biztos semmiben, csupán a szív vonzalmának szentségében és a képzelet igazságában.”6 A száraz ésszel szembeni reakció tehát kiegészült az emberi érzelmek és indulatok ismeretelméleti jelentőségének hangsúlyozásával. Novalis (Friedrich von Hardenberg) hatása alatt a német romantika két axiómát állított fel a Gefühllel kapcsolatban. (Ezt a német kifejezést talán legjobban „érzés”- vagy „érzelem”-ként fordíthatnánk le, bár egyik sem adja vissza a szó teljes, eredeti értelmét. Ezért gyakran lefordítatlan marad. Azok, akik nem kedvelik az idegen szavakat, talán „érzés”-ként fordíthatják.) Először is az „érzés” mindig az önálló, szubjektív gondolkodóhoz kötődik, aki tudatára ébred saját személyiségének és belső egyediségének. A racionalizmus az egyedi észre hivatkozott; a romantikában megmarad az egyediségre helyezett hangsúly, de az értelmet kiszorította a képzelet és a személyes érzés iránti érdeklődés. A felvilágosodás az emberi észt emelte magasba, a romantika az emberi érzéseket: ezekben ismerhető fel a „minden titkokhoz vezető út” (Novalis). Másodszor, az „érzés” a végtelen és az örökkévaló felé fordul, és kulcsot kínál e magasabb rendű valóságokhoz. Novalis szerint azért száműzte a felvilágosodás a képzeletet és az érzést mint „tévelygést”, mert ezek a végtelen „mágikus idealizmusához” vezetnek el. A felvilágosodás csökönyös ragaszkodása az észhez, a száraz filozófia előtérbe állítása igyekezett elnyomni e magasabb rendű valóságok ismeretét. A romantika számára az emberi szubjektivitás és bensőségesség a végtelen tükre. Új hangsúly kerül a zenére, a zene „a minden erkölcsnél és filozófiánál magasabb rend kijelentése” (Bettina von Arnim). A romantika kialakulása döntő hatást gyakorolt az európai kereszténységre. A kereszténységnek azok az aspektusai (főleg a római katolicizmus), melyektől a racionalizmus még utálkozva fordult el, most magukkal ragadták a romantika képzeletét. A racionalizmust a tapasztalat és érzelem szempontjából fogyatékosnak tartották, mely képtelen arra, hogy kielégítse azokat a valódi emberi szükségeket, melyeket a keresztény hit hagyományosan megszólított és betöltött. Ahogyan F. R. de Chateaubriant megjegyezte a XIX. század első évtizedének franciaországi helyzetérő: „Szükség támadt a hitre vagy a vallásos vigaszra, és ez a szükség éppen e vigasztalás oly hosszú ideig tartó hiányából adódik.” Hasonló érzések bukkannak fel a XVIII. század végi Németországban is. Az angliai, németországi és észak-amerikai fejleményekből egyértelművé válik, hogy a racionalizmus nem tudta aláásni a vallást. A német pietizmusban és az angol evangelikalizmusban megnyilvánuló új erő a XVIII. században azt bizonyítja, hogy a
5 Is but another name for absolute power And clearest insight, amplitude of mind And Reason in her most exalted mood. 6 I am certain of nothing except the holiness of the heart's affections, and the truth of the imagination.



ALISTER E. MCGRATH: BEVEZETÉS A KERESZTÉNY TEOLÓGIÁBA 63
racionalizmus nem tudott meggyőző alternatívát nyújtani a személyes szükségekkel és az élet értelmével kapcsolatos maradandó emberi belátásokra. A filozófiát sterilnek tartották, vagy a szó legrosszabb értelmében tudományosnak, amely egyaránt elszakadt az élet külső valóságától és az emberi öntudat belső életétől. A racionalizmusból való fokozatos kiábrándultság és az emberi „érzés” új értékelése az a közeg, amelyben Friedrich Daniel Ernst Schleiermacher (1768-1834) megjelenik. Schleiermacher tőkét kovácsolt az érzelmek iránti új érdeklődésből. Azt állította, hogy a vallás általában, de a kereszténység különösen is érzés vagy „öntudatiság” kérdése. Fő rendszeres teológiai művében, A keresztény hittanban (1821; javított kiadás 1834) arra tesz kísérletet, hogy bemutassa, miképpen kapcsolódik a keresztény hit az „abszolút függés” érzéséhez. A keresztény hittan a bűn és a kegyelem dialektikájára összpontosít, igen bonyolult felépítésű alkotás. A mű három részre oszlik. Az első rész az istentudattal foglalkozik, és olyan témákra koncentrál, mint a teremtés. A második rész a bűntudatot elemzi, illetve ennek következményeit, például a megváltás lehetőségének tudatát. A befejező rész a kegyelemtudatot határozza meg, és olyan kérdésekkel foglalkozik, mint Krisztus személye és munkája. Schleiermacher e felosztás alapján jelentheti ki, hogy „minden a Názáreti Jézus által beteljesített megváltással áll kapcsolatban”. Schleiermacher rendkívüli hatást gyakorolt a keresztény teológia további alakulására, és ezt a kötet megfelelő helyén alaposabban is megvizsgáljuk majd. Most azonban egy olyan mozgalomra fordítjuk figyelmünket, mely bár nem kimondottan teológiai – sőt teológiátlannak is nevezhetnénk –, jelentős mértékben befolyásolta a modem nyugati teológiát. A kérdéses mozgalom a marxizmus.
MARXIZMUS
A marxizmus, mely feltehetően az újkorban támadt világnézetek egyik legjelentősebbike, az elmúlt évszázad során jelentős hatást gyakorolt a keresztény teológiára, és feltehetően az elkövetkezendő években is fontos beszélgetőpartnere marad. A marxizmust úgy is jellemezhetjük, mint a német író, Karl Marx (1818-1883) nevével fémjelzett eszmék együttesét. A legutóbbi időkig azonban ez a kifejezés egy hivatalos állami ideológiát jelölt, amely számos kelet-európai államban és egyebütt is egyeduralkodó volt, és amely a kereszténységet és a többi vallást is reakciósnak bélyegezte, és elnyomó intézkedéseket alkalmazott felszámolásuk érdekében. A marxizmus alapvető eszméje a materializmus. Ez esetben azonban nem valami metafizikai vagy filozófiai dogmáról van szó, amely azt állítaná, hogy a világ anyagból áll. A marxizmus azt állítja, hogy az emberi lét helyes megértését az anyagi termelésnél kell kezdeni. Az a mód, ahogyan az ember anyagi szükségleteit kielégíti, minden mást meghatároz. Az eszmék, köztük a vallási eszmék, az anyagi valóságra adott válaszok. Ezek alkotják a felépítményt, mely egy társadalmi-gazdasági alapra épül. Más szóval, az eszmék és a hitrendszerek mindig egy sajátosan meghatározott társadalmi és gazdasági helyzetre adott válaszok. Amennyiben a helyzet radikálisan megváltozik (pl. egy forradalom nyomán) a régi helyzetből fakadt és támogatott hitrendszerek is eltűnnek. Ez az első gondolat magától értetődő módon folyik át a másodikba: ez pedig az emberiség elidegenedése. Az elidegenedésnek számos kiváltó oka van az anyagi folyamatokban, melyek közül a két legfontosabb: munkamegosztás és magántulajdon. Az előbbi a munkásnak a terméktől való elidegenedését okozza, míg a második olyan helyzetet teremt, melyben az egyén érdekei nem esnek egybe a társadalom egészének érdekeivel. Mivel a termelőeszközöket a népességnek csak egy kicsiny hányada birtokolja, a társadalmak



ALISTER E. MCGRATH: BEVEZETÉS A KERESZTÉNY TEOLÓGIÁBA 64
osztályokra tagolódnak, és a politikai és a gazdasági hatalom az uralkodó osztály kezében van. Marx úgy gondolta, hogy amennyiben ez az elemzés helyes, akkor magától adódik a harmadik következtetés is: a kapitalizmus – az előbb leírt gazdasági rend – a termelőerők feszültsége miatt, léténél fogva instabil. E belső ellentétek eredményeként össze fog omlani. A marxizmus némelyik változata szerint ehhez az összeomláshoz nem kell semmilyen hozzájárulás. Mások szerint az összeomlás egy társadalmi forradalom eredményeként következik be, ezt a forradalmat a munkásosztály vezeti. A Kommunista kiáltvány (1848) zárószavai az utóbbit javasolják: „A munkások csak a láncaikat veszthetik el, de az egész világot megnyerhetik. Világ proletárjai, egyesüljetek!'' Hogyan kapcsolódnak ezek a gondolatok a kereszténységhez? 1844-es Politikai és gazdasági kézirataiban Marx kifejti, hogy általában a vallás (tekintet nélkül a különböző vallásokra) a társadalmi és gazdasági állapotokra adott közvetlen válasz. „A vallásos világ a valóságos világ visszatükröződése.” Az utalás nyilvánvaló: a háttérben Feuerbach valláskritikája áll, amellyel nemsokára foglalkozunk majd. Marx tehát azt állítja, hogy a „vallás éppen olyan, mint egy képzeletbeli nap, amelyről az ember azt hiszi, hogy ő kering körülötte, mígnem ráébred, hogy ő maga a középpontja a saját körforgásának”. Más szóval, Isten egyszerűen az emberi aggodalom terméke. Az ember „egy emberfeletti létezőt keres a mennyek fantáziavilágában, de nem talál egyebet, csak önmaga visszatükröződését”'. De akkor miért létezik egyáltalán a vallás? Ha Marxnak igaza van, akkor miért hisznek még mindig az emberek a puszta illúziókban? Marx válasza az elidegenedés fogalmára koncentrál. „Az a vallás csinálja az embert. A vallás azoknak az embereknek az öntudata és önbecsülése, akik még nem találták meg vagy újra elvesztették önmagukat." A vallás a társadalmi és gazdasági elidegenedés terméke. Ebből az elidegenedésből ered, és ugyanakkor fenntartja ezt az elidegenedést a spirituális kábultság formájában, ami a tömegeket képtelenné teszi saját helyzetük felismerésére és a változások kezdeményezésére. A vallás vigasztalás, amely lehetővé teszi, hogy az emberek eltűrjék gazdasági elidegenedésüket. Ha nem volna ilyen elidegenedés, nem lenne szükség vallásra. A materializmus azt állítja, hogy az anyagi világ eseményei magukkal vonják a szellemi világ megfelelő változásait is. A vallás tehát a társadalom és gazdaság adott állapotainak az eredménye. Ha megváltoztatjuk ezeket az állapotokat, a gazdasági elidegenedés megszüntetésével a vallás is megszűnik tétezni. Nem lesz rá többé szükség. A vallást az igazságtalan társadalmi állapotok hozzák létre, a vallás viszont támogatja ezeket az állapotokat. „A vallás elleni harc ezért áttételesen harc az ellen a világ ellen, melynek a vallás a lelki illata.” Marx tehát azt állítja, hogy a vallás addig marad fent, amíg az elidegenedett emberi életnek szüksége lesz rá. „Az igazi világ vallási visszatükröztetése... akkor tűnhet el, ha a mindennapi élet gyakorlati kapcsolatai az ember számára nem kínálnak mást, mint érthető és megmagyarázható kapcsolatokat embertársával és a természettel.” Más szóval, a valódi világ átszervezése szükséges ahhoz, hogy megszabaduljunk a vallástól. Marx tehát azt mondja, hogy ha a kommunizmus egy el nem idegenedett gazdasági és társadalmi környezetet biztosít, akkor megszűnnek azok a szükségszerűségek, melyek a vallást létrehozták. És ezen anyagi szükségletek eltűnésével a lelki éhség is megszűnik. Marxnak gyakorlatilag alig volt észrevehető hatása az I. világháborúig. Ez részben a mozgalmon belüli nézeteltéréseknek tulajdonítható, részben pedig a politikai terjeszkedés valódi lehetőségének hiányából következik. A belső problémák különösen is érdekesek. Az az elképzelés, hogy a munkásosztály felszabadíthatja önmagát az elnyomás alól, és politikai forradalmat valósíthat meg, csakhamar illúziónak bizonyult. Rövid idő alatt világossá vált, hogy a marxisták messze nem a politikailag tudatos munkásosztály soraiból kerültek ki, hanem magából az elnyomó középosztályból (maga Marx is). E probléma tudatában Lenin



ALISTER E. MCGRATH: BEVEZETÉS A KERESZTÉNY TEOLÓGIÁBA 65
kidolgozta az „élcsapat párt” elméletét. A munkások politikai naivitása olyan mély, hogy szükségük van a hivatásos forradalmárok vezetésére, csak ők tudják biztosítani az átfogó látást és a gyakorlati vezetést, mely szükséges ahhoz, hogy előidézzék és véghezvigyék a világforradalmat. A marxizmus számára az orosz forradalom hozta el a várva várt áttörést. Bár a marxizmus, némileg módosult formában (marxizmus-leninizmus), megvetette a lábát a Szovjetunióban, másutt kudarcot vallott. Kelet-európai sikere a II. világháború után főként a katonai hatalom és a politikai destabilizáció eredménye. Afrikai sikerei főként Lenin részletesen kidolgozott „imperializmus”-elmélete csábító varázsának köszönhető, mely néhány afrikai és ázsiai országban lehetővé tette, hogy a társadalom bizonyos elidegenedett elemei az ország fejletlenségét visszamenőleg az egykori nyugati kapitalisták könyörtelen és rendszeres kizsákmányolásának a számlájára írják, semmint hogy a belső hiányosságoknak tulajdonítsák. A gazdasági válság és a politikai pangás, amely a marxizmussal próbálkozó országokban az 1970-es, 1980-as években fellépett, oda vezetett, hogy kiábrándultak az új filozófiából. Európában a marxizmus spirális hanyatlásba zuhant. Fő szószólói fokozatosan elvont teoretikusokká váltak, elszakadtak a munkásosztály gyökereitől, és láthatóan semmiféle politikai tapasztalatra nem támaszkodtak már. A szocialista forradalom álma fokozatosan elvesztette varázsát és hitelességét. Az Amerikai Egyesült Államokban és Kanadában a marxizmusnak nagyon kicsiny társadalmi vonzása volt, ha volt egyáltalán, az egyetemi körökben azonban számos jele érzékelhető. Csehszlovákia 1968-as szovjet megszállása nagymértékben lehűtötte a nyugati marxista körök lelkesültségét. Mindazonáltal Marx gondolatai, ha erősen módosított formában is, utat találtak a modern keresztény teológiához. Latin-Amerikában a felszabadítás teológiája kimutathatóan tartalmaz marxista elemeket is, bár az irányzat nem nevezhető valóban marxistának. A felszabadítás teológiáját a későbbiekben még bemutatjuk.
LIBERÁLIS PROTESTANTIZMUS
A liberális protestantizmus kétségkívül az újkori keresztény gondolkodás legfontosabb teológiai irányzata. Eredete igen összetett. Talán segít, ha úgy tekintjük, mint a Schleiermacher teológiai programjára adott választ. Schleiermacher, mint mondottuk, az emberi „érzést” hangsúlyozta, és a keresztény hitet szükségszerű kapcsolatba hozta az emberi szituációval. A klasszikus liberális protestantizmus a XIX. századi Németországból származik, és az a felismerés áll mögötte, hogy mind a keresztény hitet, mind a teológiát újjá kell építeni a modern tudás fényében. Angliában Charles Darwin természeteskiválasztódáselméletének (közismertebb nevén a darwini evolúciós elméletnek) egyre pozitívabb fogadtatása olyan hangulatot teremtett, melyben a tradicionális keresztény teológia néhány eleme (mint a hétnapos teremtés) egyre tarthatatlanabbnak tűnt. A liberalizmus kezdettől fogva annak kötelezte el magát, hogy áthidalja a keresztény hit és a modern tudás közti szakadékot. A liberalizmus programja nagymértékű rugalmasságot igényelt a hagyományos keresztény hittel kapcsolatban. Vezető írói úgy érveltek, hogy a hit újjászervezése elengedhetetlen, ha a kereszténység a modern világban komoly szellemi alternatíva kíván maradni. Ezért bizonyos mértékű függetlenséget igényeltek részben a kereszténység dogmatikai örökségével, másrészt a hagyományos bibliamagyarázati módszerekkel szemben. Ahol a Szentírás-értelmezés hagyományos formái vagy a tradicionális hitképzetek ellentmondásba kerültek az emberi tudás legújabb eredményeivel, egyértelmű volt, hogy el kell vetni vagy újra kell értelmezni őket, hogy a hit újra összhangba kerülhessen a világról megszerzett új ismeretekkel.



ALISTER E. MCGRATH: BEVEZETÉS A KERESZTÉNY TEOLÓGIÁBA 66
Ez az irányváltás komoly teológiai következményekkel járt. Számos keresztény hittételről nyilvánították ki, hogy kívül esik a modern kulturális normákon; ezek sorsa kétféle lehetett:
1. Elvetették őket, mivel, úgymond, elavult vagy hibás feltevéseken alapultak. Jó példa erre az eredendő bűn dogmája; a liberális teológia szerint ez a dogma az Újszövetség félreértelmezése alapján fogalmazódott meg, Augustinus írásainak fényében, akinek e témában mondott véleménye egy fatalista szektával (a manicheusokkal) való bensőséges kapcsolatára megy vissza. 2. Újraértelmezték őket, a kor szelleméhez szerintük jobban igazodó formában. A Jézus Krisztus személyével kapcsolatos legtöbb alapvető dogma ebbe a kategóriába került, köztük istenségének dogmája (amit úgy értelmeztek újra, mint Jézus példaértékű képességeinek megerősítését, amit az összemberiség, reménység szerint, képes lesz követni).
A dogmatikai tételek újraértelmezése mellett (amelyet a „dogmatörténeti” irányzat vitt tovább) olyan új törekvések is felbukkantak, melyek a keresztény hitet az ember világában elsősorban az emberi és a modern kultúrában –igyekeztek megfalapozni. Mivel a liberalizmus úgy érezte, hogy a lehetséges problémák abból adódnak, hogy a keresztény hit kizárólagos formában a Szentírásra és Jézus Krisztus személyére alapul, igyekezett ezt a hitet az általános emberi tapasztalathoz kötni, és úgy magyarázni, hogy az új világképen belül is értelme legyen. A liberalizmust az a látomás inspirálta, mely szerint az emberiség fokozatosan a haladás és jólét új régióiba emelkedik. Az evolúció tézise új lendületet adott ennek a hitnek, és ezt táplálta a XIX. század közepének európai kulturális stabilitása is. A vallást egyre inkább úgy tekintették mint ami hozzátartozik a modern emberiség lelki szükségletéhez, és etikai útmutatást ad a társadalomnak A protestáns liberalizmusnak ez a határozott etikai dimenziója különösen nyilvánvaló Albrecht Benjamin Ritschl írásaiban. Ritschl számára „Isten országának” eszméje áll a központban. Ritschl szerint „Isten országa” az etikai értékek statikus világa, mely alapot ad a német társadalom fejlődéséhez történelmének ezen a pontján. A történelem, érvelt Ritschl, egy olyan folyamat, amit Isten irányít a tökéletesség felé. A civilizáció ennek az evolúciós folyamatnak a része. Az emberi történelem során számos olyan egyéniség tűnt fel, akik sajátos isteni felismerésekről adtak tanúbizonyságot. Ilyen egyéniség volt Jézus is. Az ő példáját követve és az ő belső életében osztozva a többi ember is előbbre juthat. Ritschl és társai rendkívüli és határtalan optimizmussal tekintettek az ember képességeire és lehetőségeire. Azt állították, a vallás és a kultúra tulajdonképp azonos. Az irányzat későbbi bírálói „kultúrprotestantizmusnak” nevezték el, mivel követőinek hite erősen függött az elfogadott kulturális normáktól. A liberális protestantizmus bírálói - így Európában Karl Barth, Észak-Amerikában pedig Reinhold Niebuhr – úgy tekintettek a mozgalomra, mint amely az emberi természettel kapcsolatos, reménytelenül optimista nézeteken alapul. Úgy vélték, hogy ezt az optimizmust az I. világháború eseményei szétzúzták, és ezáltal a liberalizmus elvesztette kulturális hitelét. A liberalizmus jobbára olyan irányzatként jellemezhető, mely elkötelezte magát amellett, hogy a keresztény hitet mindig abban a formában fejtse ki, ami a korabeli kultúrában is elfogadható. A liberalizmus azóta is közvetítőnek tekinti magát két elfogadhatatlan alternatíva – a tradicionális keresztény hit puszta megismétlése (ezt liberális kritikusai általában „tradicionalizmusnak” vagy „fundamentalizmusnak” nevezik) és a kereszténység teljes elvetése – között. A liberális protestantizmus egyik legalaposabb és leghatásosabb kifejtése Paul Tillich (18861965) írásaiban olvasható, aki pályája végén az Egyesült Államokban vált híressé az 1950-es évek végén, 1960-as évek elején, és akit szeles körben Jonathan Edwards óta a leghatásosabb



ALISTER E. MCGRATH: BEVEZETÉS A KERESZTÉNY TEOLÓGIÁBA 67
amerikai teológusnak tartanak. Tillich programját a „korreláció” fogalmával lehet összefoglalni. A „korreláció módszerén” Tillich a modern teológiának azt a feladatát érti, hogy az emberi kultúra és a keresztény hit között párbeszédet létesítsen. Tillich aggodalommal reagált a Karl Barth által kifejtett teológiai programra, és olyan félresikerült kísérletnek tekintette, mely megpróbált éket verni a teológia és a kultúra közé. Tillich szerint a létkérdéseket – vagy, ahogy ő nevezte: a „végső kérdéseket” – az emberi kultúra veti fel és teszi láthatóvá. A modern filozófia, az irodalom és a kreatív művészetek rámutatnak az ember sorsproblémáira. A teológia ezután formálja meg a válaszokat ezekre a kérdésekre, és ezáltal kapcsolatba hozza az evangéliumot a modern kultúrával. Az evangéliumnak a kultúrához kell szólnia, és ezt csak akkor teheti meg, ha olyan aktuális kérdésekről beszél, melyeket a kultúra meghallgat. A Chicagói Egyetemen tanító David Tracy szerint az evangélium és a kultúra közötti párbeszéd eszménye ellenőrző szerepet tölt be: a párbeszéd magában foglalja az evangélium és kultúra kölcsönös korrigálását és kiigazítását. A teológia és az apologetika között tehát szoros kapcsolat van, mivel a teológia úgy értendő, mint a kulturális elemzésben feltáruló emberi szükségletekre adott keresztény válasz értelmezése. A „liberális” jelzőt tehát úgy lehet a legjobban értelmezni, mint ami „egy olyan teológusra vonatkozik, aki Schleiermacher és Tillich hagyományait folytatja abban az értelemben, hogy a kortársi kultúrára adott válaszban fogalmazza újra a hitét”. – s ez ma is sok jeles íróra jellemző. Meg kell jegyeznünk azonban, hogy a „liberális” jelzőt sokan pontatlannak és zavarónak tartjuk. A brit teológus, John Macquarrie világos indokolást ad erről:
Mit értünk „liberális” teológián? Ha csupán azt jelentené, hogy az a teológus, akire ezt a jelzőt alkalmazzuk, nyitott más vélemények előtt, akkor minden teológiai iskolában találunk liberális teológusokat. De ha a „liberális” szó egy csoport minősítésévé válik, akkor általában szerfelett szűk látókörűvé (illiberal) alakul át.
A mai keresztény teológia egyik furcsa paradoxona, hogy legdogmatikusabb képviselői közül némelyeket liberálisnak kiáltanak ki! A liberalizmus a szó tradicionális és tiszteletre méltó értelmében magában hordozza a mások véleménye iránti tiszteletet és nyitottságot; s mint ilyennek, a kereszténység minden irányzatában meghatározó elemnek kellene lennie (ideértve a neoortodoxiát és evangelikalizmust is, melyeket rövidesen bemutatunk). Ma már azonban bonyolultabb a kifejezés értelme, és gyakran magában hordozza a tradicionális keresztény fogalmazásokkal és dogmákkal szembeni gyanú, ellenségesség vagy türelmetlenség felhangjait. Ez világosan látható abból a közkeletű szóhasználatból is, hogy a jelzőt azokra alkalmazzák, akik tagadják a feltámadást vagy Krisztus páratlanságát. A liberalizmust több ponton is bírálat érte, ezek közül az alábbiak a legjellemzőbbek:
1. A liberalizmus igyekezett nagy hangsúlyt fektetni az ember egyetemes vallásos tapasztalatára. De ez a fogalom nagyon bizonytalan és pontatlanul meghatározott, tehát nem lehet általános vizsgálat tárgyává tenni. S indokolt az a kritika is, hogy a „tapasztalat” az értelmezés nyomán sokkal tágabb értelmet nyert, mint azt a liberalizmus eredetileg elképzelte. 2. Bírálói szerint a liberalizmus túlzottan nagy teret engedett a múlékony kulturális irányzatoknak, ami azt eredményezte, hogy kritikátlanul egy-egy szekuláris program vezetésére bízta magát. 3. Többen rámutattak, hogy a liberalizmus túlságosan előzékenyen ad fel meghatározó keresztény dogmákat annak érdekében, hogy a kortársi kultúra számára elfogadhatóvá váljék.
A liberalizmus csúcspontját valószínűleg Észak-Amerikában érte el az 1970-es évek végén, 1980-as évek elején. S bár ma is meghatározó módon jelen van a lelkészképző intézetekben és



ALISTER E. MCGRATH: BEVEZETÉS A KERESZTÉNY TEOLÓGIÁBA 68
egyházi iskolákban, az általános vélemény szerint erőtartalékai kimerülőben vannak mind a modern teológiában, mind az egyházi életben. A liberalizmus gyengéinek posztliberális kritikáját rövidesen tárgyalni fogjuk. Nagyjából hasonló bírálat mondható el a meglehetősen pontatlanul „modernizmusnak” nevezett irányzatról is, amelyre most térünk rá.
MODERNIZMUS
A „modernizmus” elnevezést először egy római katolikus teológiai irányzatra alkalmazták, mely a XIX. század vége felé tevékenykedett, és átvette a liberalizmus keresztény dogmákkal szembeni kritikus és szkeptikus nézetét, különösen is a krisztológiára és a szótériológiára vonatkozó tételekkel kapcsolatban. A mozgalom pozitív érzelmeket táplált a radikális bibliakritika iránt, és a hitnek nem a teológiai, hanem emelte ki. A modernizmus sok tekintetben úgy is értelmezhető, mint a katolikus teológusok azon kísérlete, hogy kapcsolatot teremtsenek a felvilágosodás szemléletmódjával, amit eladdig jórészt figyelmen kívül hagytak. A „modernizmus” elnevezés azonban meglehetősen pontatlan, és ma már nem érthetjük úgy, mint ami egy sajátos gondolkodási irányzatot jelöl, mely bizonyos közös módszerek vagy tanítók mellett kötelezte volna el magát. Az igaz, hogy a modernista teológusok többsége igyekezett összhangba hozni a keresztény gondolkodást és a felvilágosodás szellemiségét, az új történelemfilozófiákat és az akkoriban egyre befolyásosabbá váló természettudományos nézeteket. Az is igaz, hogy számos ösztönzést nyertek Maurice Blondeltól (1861-1949), aki azt állította, hogy az emberi létezés számára a természetfeletti lényeges, vagy Henri Bergsontól (1859-1941), aki az ösztön jelentőségét emelte ki az intellektussal szemben. Ám gyakorlatilag alig van közös vonás a francia, az angol és az amerikai modernisták között, s ugyanez áll a római katolikus és a protestáns modernistákra is. Aligha lehet hát a kifejezést egy pontosan meghatározott iskola megjelöléseként alkalmazni. A római katolikus modernisták közül megkülönböztetett figyelmet érdemel Alfred Loisy (1857-1940) és George Tyrrell (1861-1909). Az 1890-es évek során Loisy a bibliai teremtéstörténet hagyományos felfogásának kritikusává lépett elő, és azt állította, hogy már a teremtéstörténetben is jól megfigyelhető egy tantétel kialakulásának folyamata, Legjelentősebb publikációja, L'évangile et l'église (Az evangélium és az egyház), 1902-ben jelent meg. Ez a fontos mű közvetlen válasz volt Adolf von Harnack Das Wesen des Christentums (A kereszténység lényege) című, két évvel korábban megjelent könyvére, mely a kereszténység eredetével és természetével foglalkozik. Loisy visszautasította Harnacknak azt az állítását, hogy radikális diszkontinuitás lenne Jézus és az egyház között, de ugyanakkor lényeges engedményt tett Harnacknak a kereszténység eredetével kapcsolatos liberális protestáns álláspontja javára, ideértve a bibliakritika evangéliumértelmezésben betöltött szerepének és érvényességének elfogadását, Ennek eredményeként a könyv 1903-ban felkerült a római katolikus hatóságok által betiltott művek listájára. A brit George Tyrrell követte Loisynak a tradicionális katolikus dogmákkal szembeni radikális kritikáját. Loisyhoz hasonlóan Christianity at the Crossroads (Kereszténység válaszúton, 1909) című munkájában bírálat alá vette Harnack véleményét a kereszténység eredetéről, és elutasította Harnack történelmi Jézus-rekonstrukcióját, mert az úgymond „egy liberális protestáns arc visszatükröződése egy mély kút vizében”. A könyv Loisy munkáját is védelmébe veszi, és úgy fogalmaz, hogy a hivatalos római katolikus egyház „ellenérzései a könyvvel és írójával szemben azt az általános benyomást keltik, hogy az a liberális protestantizmus védelmezője a római katolikus állásponttal szemben, és hogy a modernizmus egyszerűen egy protestantizáló és racionalizáló mozgalom”.



ALISTER E. MCGRATH: BEVEZETÉS A KERESZTÉNY TEOLÓGIÁBA 69
Ez a fogadtatás részben annak volt köszönhető, hogy a modernista nézetek hatása megnövekedett a protestáns felekezetek fő áramlataiban. Angliában a liberális vallási gondolatok védelmezése céljából l898-ban megalakították a Lelkészegyesületet; nevét 1928ban Modern Lelkészek Egyesületére változtatták. A csoport támogatói közül érdemes megemlíteni Hasting Rashdallt (1858-1924), akinek Idea of Atonement in Christian Theology (Az engesztelés gondolata a keresztény teológiában,1919) című munkája jó illusztrálja az angol modernizmus általános hangvételét. Rashdall, aki meglehetősen felületesen hivatkozik a liberális protestáns gondolkodók, például Ritschl korábbi műveire, azt állítja, hogy a középkori író, Petrus Abelardus nevéhez fűződő engeszteléselmélet sokkal elfogadhatóbb a modern gondolkodási formák számára, mint azok a hagyományos elméletek, melyek a helyettes áldozat fogalmára építettek. Az engesztelésnek ez az erőteljesen moralista vagy exemplarista elmélete, mely Krisztus halálát szinte kizárólagosan Isten szeretetének demonstrálásaként értelmezte, nagy hatással volt az angol és különösen az anglikán teológiára az 1920-as, 1930-as években. Ennek ellenére az I. világháború eseményei és azt követően a fasizmus előretörése Európában az 1930-as években aláásta az irányzat hitelességét. A megújult modernizmus vagy radikalizmus csupán az 1960-as évek után vált ismét jelentős tényezővé az angol kereszténységben. A modernizmus egyesült államokbeli megjelenése hasonló képet mutat. A liberális protestantizmus XIX. század végi, XX. század eleji előretörését úgy fogták fel, mint a konzervatívabb evangelikál álláspont elleni közvetlen kihívást. Newman Smyth Passing Protestantism and Coming Catholicism (A távozó protestantizmus és az érkező katolicizmus, 1908) című műve azt mondja, hogy a római katolikus modernizmus az amerikai protestantizmus mentoraként szolgálhat, több értelemben is, nem utolsósorban a dogmák bírálatával és a dogmafejlődés történelmi értelmezésével. A helyzet ezután még élesebbé vált a modernista nézetekre válaszként megjelenő fundamentalizmussal. Az I. világháború az amerikai modernizmusban az önvizsgálat korszakát hozta el, amit olyan gondolkodók társadalmi realizmusa mélyített el, mint Helmut Richard Niebuhr. Az 1930-as évek közepe táján a modernizmus láthatóan kifulladt. Harry Emerson Fosdick a The Christian Century 1935. december 4-i számában közölt hatásos cikkében bejelenti: itt az idő, hogy „túllépjünk a modernizmuson”. Realistic Theology (Realista teológia, 1934) című munkájában Walter Marshall Horton arról beszél, hogy a liberális erők csődöt vallottak az amerikai teológiában. A II. világháborút követő korszakban azonban az irányzat új lendületet kapott, és csúcspontját a vietnami háború idején érte el. Most azonban vissza kell kanyarodnunk a XX. század elejére, hogy részletesen bemutathassunk egy korábbi választ a liberalizmusra, amit különösen Karl Barth neve fémjelez. Ez az irányzat a neoortodoxia.
NEOORTODOXIA
Az I. világháború mélységes csalódást hozott a Schleiermacher és követői által fémjelzett liberális teológiában, bár a visszautasítás korántsem volt teljes. Számos szerző azt hangoztatta, hogy Schleiermacher a kereszténységet a puszta vallásos tapasztalat szintjére redukálta, és így az istenközpontú rendszer helyébe egy emberközpontú rendszert állított. A háború – mondták – lerombolta ennek a megközelítésnek a hiteleségét. A liberális teológia az emberi értékekre alapozott, de hogyan lehet azokat komolyan venni, ha egy ilyen világméretű katasztrófához vezettek? Karl Barth (1886-1968) és társai úgy látták, hogy ha Isten abszolút másságát hangsúlyozzák, megszabadulhatnak a liberalizmus eleve kudarcra ítélt emberközpontú teológiájától.



ALISTER E. MCGRATH: BEVEZETÉS A KERESZTÉNY TEOLÓGIÁBA 70
Ezeknek a gondolatoknak a rendszeres kifejtése Barth Kirchliche Dogmatik (Egyházi dogmatika, 1936-1969) című művében olvasható, ez a munka a XX. század talán legjelentősebb teológiai alkotása. Barthot halála megakadályozta nagy vállalkozása befejezésében, így a váltságtan kifejtése töredékes maradt. A Kirchliche Dogmatikon végigvonuló fő téma az, hogy komolyan kell vennünk Istennek Krisztusban a Szentírás által adott önkijelentését. A tétel látszólag nem tűnik sokkal többnek, mint a Kálvin és Luther által is hangoztatott gondolat elismételése, ám Barth páratlan kreativitása kimagasló teológiai gondolkodóvá emelte őt. A mű öt kötetre oszlik, és ezek még további kisebb egységekre. Az első kötet Isten Igéjével foglalkozik, amely Barth szerint a keresztény hitnek és a keresztény teológiának egyaránt forrása és kiindulópontja. A második kötet az Istenről szóló tanítást foglalja magában, a harmadik pedig a teremtéstant. A negyedik kötet a megbékélésről szól (de fordíthatjuk megengesztelődésnek is, a német Versöhnung mindkettőt jelenti), míg a befejezetlen ötödik a megváltástanról. Eltekintve most a közismert (de igazan sokat nem mondó) „barthianizmus” elnevezéstől, két kategória is közismertté vált a Barth-féle megközelítést jellemezve. A „dialektikus teológia” kifejezés Barth l9l9-es, a Római levélhez írott kommentárjában található, s „az idő és az örökkévalóság közötti dialektikára” vagy „Isten és az emberiség közötti dialektikára” utal. Az elnevezés Barthnak azt a meggyőződését fejezi ki, hogy Isten és ember között inkább ellentét vagy dialektika áll fönn, semmint folyamatosság. A másik elnevezés a „neoortodoxia”, mely Barth és a XVII. századi református ortodoxia írásai között fennálló kapcsolatot emeli ki. Barth sok szempontból úgy tekinthető, mint aki párbeszédbe kezdett eme korszak számos meghatározó református teológusával. Barth felfogásának talán legegyedibb vonása az „Isten Igéjének teológiája”. Barth szerint a teológia az a tudomány, mely igyekszik a keresztény egyház üzenetének hűségét megőrizni annak alapjához, Jézus Krisztushoz, úgy, ahogyan Őt a Szentírás nekünk kijelentette. A teológia nem az emberi helyzetre vagy emberi kérdésekre adott válasz; a teológia Isten Igéjére adott válasz, mely a maga belső természete folytán választ követel tőlünk. A neoortodoxia jelentős befolyásra tett szert az 1930-as évek észak-amerikaijában teológiájában is, főleg Reinhold Niebuhr és mások írásainak köszönhetően, akik erős bírálat alá vonták koruk optimista liberális protestáns társadalmi gondolkodását. A neoortodoxiát több ponton is kritika érte. Ezek közül az alábbiak a legfontosabbak:
1. Isten transzcendens voltának és „másságának” túlhangsúlyozása odavezet, hogy Isten egyre távolibbnak és jelentéktelenebbnek tűnik. A bírálatok szerint ez szélsőséges szkepticizmushoz vezet. 2. Körkörös természetű a neoortodoxiának az a tétele, mely szerint csak az isteni kijelentésre alapozhatunk, mivel e tétel nem ellenőrizhető más módon, mint ha ugyanahhoz a kijelentéshez fordulunk vissza. Más szóval, nincs érvényes külső hivatkozási pont, mely által a neoortodoxia állításának igazsága igazolható lenne. Ez számos kritikust arra a következtetésre vezetett, hogy a neoortodoxia a fideizmus egyik formája – azaz olyan hitrendszer, mely áthatolhatatlan minden külső kritika számára. 3. A neoortodoxia semmilyen segítséget nem ad azoknak, akik más vallásokhoz tartoznak, mivel ezeket a vallásokat torzulásnak és elferdülésnek tartja. Más teológiai megközelítések számolnak az ilyen vallások létezésével, és kapcsolatba tudják hozni őket a keresztény hittel.



ALISTER E. MCGRATH: BEVEZETÉS A KERESZTÉNY TEOLÓGIÁBA 71
FEMINIZMUS
A feminizmus a modern nyugati kultúra fontos elemévé vált. A feminizmus lényegében véve egy világméretű mozgalom, amely a női emancipáció megvalósításán fáradozik. A mozgalom korábbi elnevezése – „a nők felszabadítása” – kifejezi, hogy a feminizmus alapjában véve felszabadítási mozgalom, amely a nőknek a modern társadalmon belüli egyenlőségéért küzd, elsősorban a meglévő akadályok elhárításával, ideértve azokat az eszményeket, értékeket és viszonyokat, melyek ezt a folyamatot gátolják. A mozgalom idővel egyre sokszínűbbé vált, ami részben annak köszönhető, hogy elismerte a különböző kultúrákban és etnikai csoportokban élő nők eltérő felfogását. Így az észak-amerikai fekete nők írásaira egyre inkább úgy utalnak, mint a „fekete feminista teológia”. A feminizmus összeütközésbe került a kereszténységgel (de a legtöbb vallással is), mivel érzékenyen reagált arra, hogy a vallások a nőket másodrendű emberi lényként kezelik, ami jól kimutatható a nőknek ezekben a vallásokban betöltött szerepe, valamint eme vallások istenképe alapján. Simone de Beauvoir írásai – mint például A második nem (1945) részletesen tárgyalják ezt a gondolatot. Számos posztkeresztény feminista, köztük Mary Daly Beyond God the Father (Túl az Apa-Istenen, 1973) és Daphne Hampson Theology and Feminism (Teológia és feminizmus, 1990) című művében úgy érvel, hogy a kereszténység Istenre alkalmazott férfiszimbólumai, férfi Megváltója, valamint hosszú történetének férfi vezetői és gondolkodói okán elfogult a nőkkel szemben, és képtelen a megváltásra. A nőknek, állítják, el kell hagyniuk ezt az elnyomó környezetet. Mások, mint például Carol Christ a Laugther of Aphrodite (Aphrodité nevetése, 1987) és Naomi Ruth Goldenberg a Changing of the Gods (Istenek változása, 1979) című művükben azt állítják, hogy a nők akkor találhatják meg vallásos egyenjogúságukat, ha felfedezik az ősi istennővallást (vagy bevezetnek egy újat), és teljesen megtagadják a kereszténységet. A feminizmus távolról sem olyan egységesen ellenséges a kereszténységgel szemben, mint ahogy azt ezek az írások sejtetik. A feminista írók azt emelik ki, hogy mennyire aktívak voltak a nők az újszövetségi időktől kezdve a keresztény tradíció kialakításában és fejlődésében, és milyen fontos vezető szerepeket töltöttek be a kereszténység történelme során. Igen, az igazán komoly feminista írók arra mutatnak rá, hogy a keresztény múltat újra kell értékelni, és tiszteletet és elismerést kell adni azoknak a hűséges nőknek, akiknek hitgyakorlata, állhatatossága és bizonyságtétele felett eleddig megjegyzés nélkül siklott el a keresztény egyház és annak legtöbb (főként férfi) történésze. Mondhatjuk, hogy a feminizmus legfontosabb hatása a keresztény gondolkodásra abban áll, hogy megkérdőjelezi a tradicionális teológiai formulákat. Ezek a formulák úgymond erősen patriarchálisak (azaz a férfidominanciába vetett hitet tükrözik) és szexisták (azaz nőellenes beállítottságúak). A teológia következő területei különösen is érintettek ebben a vonatkozásban:
1. Isten férfi volta. Számos feminista író kritikai céltáblája az, hogy a keresztény tradíció makacsul hímnemű személyes névmást használ Isten megjelölésére. Szerintük a nőnemű személyes névmás használata legalább annyira logikus, mint hímnemű párjáé, és ez Isten férfiszerepű modelljének túlhangsúlyozását is megváltoztathatja valamilyen módon. Sexism and God-Talk (Szexizmus és Isten-beszéd, 1983) című könyvében Rosemary Radford Ruether azt állítja, hogy az „Isten/nő”' politikailag helyes elnevezése Istennek, bár a kifejezés kiejtésbeli esetlensége várhatóan nemigen fokozza varázsát. Sallie McFague Metaphorical Theology (Metaforikus teológia, 1982) című művében amellett érvel, hogy Isten férfi modelljének metaforikus alkalmazását (pl. „atya”) ki kell bővíteni: az analógiák az Isten és ember közötti hasonlóságot hangsúlyozzák; a metaforák viszont azt



ALISTER E. MCGRATH: BEVEZETÉS A KERESZTÉNY TEOLÓGIÁBA 72
feltételezik, hogy e hasonlóságok ellenére meghatározó különbség van Isten és az emberek között (a nemek szintjén is). 2. A bűn természete. A feminista írók azt mondják, hogy bizonyos bűnkategóriák (pl. büszkeség, becsvágy, törtető önérzet) alapvetően férfiorientációjúak. Ez nem felel meg a tapasztalatnak, akik a bűnt úgy élik át, mint a büszkeség hiányát, az ambíció hiányát és az önérzet hiányát. Ebből a szempontból különös fontosságú a feminizmus hatása a nem versenyszellemű kapcsolatok fogalmára, ez segít elkerülni az önbizalomhiány és a passzivitás mintáit, melyek hagyományos női válaszok voltak a férfidominanciájú társadalomban. Ezt a szempontot különös erővel képviseli Judith Plaskow a Sex, Sin and Grace (Nemek, bűn és kegyelem, 1980) című művében, mely Reinhold Niebuhr teológiájának beható bírálata feminista szemszögből. 3. Jézus Krisztus személye. Számos feminista író, leginkább Rosemary Radford Ruether a Sexism and God-Talkban, azt állította, hogy a kereszténységen belüli szexizmusnak a krisztológia a végső alapja. Consider Jesus: Waves of Renewal in Christology (Nézzünk Jézusra: Megújulási hullámok a krisztológiában, 1990) című művében Elizabeth Johnson azt bizonygatja, hogy Jézus férfi volta a teológiai visszaélések tárgya lett, és ennek megfelelő korrekciókat javasolt. Két különös jelentőségű területet kell megemlítenünk. Először is, Krisztus férfi voltát néha annak a meggyőződésnek a teológiai megalapozására használták fel, hogy csak a férfiember tud megfelelő képet alkotni Istenről, vagy csak a férfiak nyújtanak alkalmas szerepmintákat vagy analógiákat Istennel kapcsolatban. Másodszor, Krisztus férfi voltát sok esetben használták fel az emberiség normáit megszabó eszmények megalapozására. Krisztus férfi voltára alapozva azt tartották, hogy az emberiség normája a férfi, a nő pedig valamiféle másodrendű vagy kevésbé ideális emberi lény. Aquinói Tamás, aki úgy írja le a nőt, mint korcs férfit (nyilvánvalóan az elavult arisztotelészi biológia alapján), jól illusztrálja ezt az irányt, melynek mindmáig jelentős hatása van arra a kérdésre, hogy kik lehetnek az egyházvezetői. Erre válaszul a feminista írók azzal érvelnek, hogy Krisztus férfi volta pontosan annyira esetleges Krisztus identitásában, mint az, hogy zsidó volt. Ez Krisztus történeti valóságának csak egyik esetleges eleme, de identitásának nem meghatározó szempontja, s mint ilyen nem alapozhatja meg a férfiak nők feletti dominanciáját, mint ahogy a zsidóknak a pogányok feletti, vagy az ácsoknak a vízvezeték-szerelők feletti dominanciáját sem igazolja.
A tradicionális teológia feminista kritikájára könyvünk megfelelő pontjain még visszatérünk majd.
POSZTMODERNIZMUS
A posztmodernizmust általában úgy értelmezik, mint amelyben az abszolút bizonyosságok vagy rögzített alapok nélküli kulturális érzékenység jut kifejezésre, mely a pluralizmusban és az ellentétes lehetőségekben leli örömét, és igyekszik érvényre juttatni az egész emberi gondolkodás radikális „szituációhoz kötöttségét”. A posztmodernizmus bizonytalan és rosszul meghatározott fogalom, amit talán úgy lehetne jellemezni, mint a modernizmus összeomlása után kialakuló általános intellektuális szemléletmódot, Bár számos író még mindig azt tartja, hogy a modernizmus él és aktív, ez az álláspont egyre ritkább. Továbbá megjegyzendő, hogy maga a modernizmus is bizonytalan fogalom. A posztmodernizmus igazi gondolata, mondhatjuk, „feltételezi, hogy a mi korunk eléggé egységes ahhoz, hogy annak végéről beszélhessünk” (David Kolb); a nyugati kultúra nagy része azonban korántsem egységes. Auschwitz traumája erőteljes és megrázó vádirat mindaz



ALISTER E. MCGRATH: BEVEZETÉS A KERESZTÉNY TEOLÓGIÁBA 73
ellen, ami a modernizmusra oly jellemző, „az új teremtés hajhászása, a gyűlölet tradíciója, önbálványozás” (Kolb). A nemzetiszocialista holocaust és a sztálinista tisztogatások mögött ott áll a modernizmus, és ama megrögzött igénye, hogy végképp eltörölje a múltat. Összeomlott a felvilágosodás kori bizalom az emberi ész hatalma iránt, mely a világ, s benne Isten, egyetemes érvényű megismerését kínálta. Az ész képtelen volt egy érvényes, a valós világra szabott erkölcsiséget felkínálni. Az egyetemes és szükségszerű igazságkritériumok romjai között felsarjadt a relatívizmus és pluralizmus. A posztmodernizmusról aligha lehet átfogó meghatározást adni; de azt az általános jellemzőjét mégis meghatározhatjuk, amellyel a keresztény teológiát tanuló diák minden bizonnyal találkozni fog, főleg Észak-Amerika főiskoláin, illetve egyetemein, Ez az igazság kérdésével kapcsolatban elfoglalt relativista vagy pluralista pozíció. Az irányzatra jellemző nyelvezettel élve azt is mondhatjuk, hogy a posztmodernizmus azt a helyzetet jeleníti meg, amikor a jelző helyet cserél a jelzettel, s maga a jelző válik orientációs ponttá, vagy az értékek fókuszává. A kezdetben Ferdinand de Saussure, illetve azt követően Roman Jakobson és mások által kifejlesztett strukturális nyelvészet, mely a nyelvi jel tetszőlegességét, illetve annak más jelektől való kölcsönös függését hirdeti, gyakorlatilag a rögzített és abszolút jelentés lehetőségének a végét jelzi. Jacques Derrida, Michael Foucault és Jean Baudrillard már egyenesen amellett érvelnek, hogy a nyelv szeszélyes és bizarr, és nem mutat semmiféle mindenen átívelő, feltétlen nyelvtani törvényszerűséget. A nyelv tetszőleges, és képtelen jelentést közölni. Baudrillard azt állítja, hogy a modern társadalom mesterséges jelrendszerek végtelen hálójába került, melyek semmit sem jelentenek, és csupán alkotóik hiedelemrendszerét állandósítják. A posztmodernizmus egyik aspektusa a dekonstrukció, mely egészen jól illusztrálja ezt az irányt, és emellett a szöveg és a nyelv iránti megszállottságot is. A dekonstrukció kritikai módszer, amely azt hirdeti, hogy a szöveg szerzőjének identitása és céljai lényegtelenek a szöveg értelmezésének szempontjából, semmivel sem segítenek hozzá, hogy a szövegben jelentést találjunk. Minden magyarázat egyaránt érvényes vagy egyaránt értelmetlen (az olvasó véleményétől függően). Ahogyan Paul de Man, e szemlélet egyik vezető amerikai képviselője kijelentette a „jelentés” gondolata mint olyan fasizmusízű, mert, úgymond, magában foglalja azt, hogy valaki önkényesen meghatározhatja, hogy miképpen kell egy irodalmi művet értelmezni, és megtagadja másoktól a szabad értelmezés gyakorlásának lehetőségét, azaz elnyomja alkotókészségüket. Ez a megközelítés, mely a vietnami háború utáni Amerika kulturális légkörében virágzott ki, nagy intellektuális tekintélyre tett szert olyan tudósok által, mint de Man, Geoffrey Hartman, Harold Bloom és J, Hillis Miller. Teológiailag a következő két jelentős fejleményt kell megjegyeznünk. Bár ma még nem világos, mennyire lesz tartós a hatásuk, valószínűleg e század végéig meghatározóak maradnak. 1. Bibliamagyarázat. A hagyományos tudományos bibliaértelmezésben a történetkritikai módszer dominált. Ez a megközelítés, mely a XIX. században fejlődött ki, a kritikai történelmi módszerek – mint például az evangéliumi részek Sitz im Lebenjének, vagyis „élethelyzetének” – jelentőségét hangsúlyozta. Ezt az 1970-es, 1980-as években megjelenő strukturalizmus és posztstrukturalizmus kérdőjelezte meg. Az l980-as évek több vezető irodalomkritikusa (pl. Harold Bloom és Frank Kermode) a bibliamagyarázat területére merészkedett, és számos „intézményesen bevett” vagy „tudományosan elfogadott” bibliaértelmezési elvett kérdőjelezett meg. Azt a véleményt, hogy a bibliai szövegnek mindenképpen van valami értelme – akár egy egyházi tekintély állapítja azt meg, akár egy tudományos közösség –, nagyfokú gyanakvással kezelték a posztmodernizmusban.



ALISTER E. MCGRATH: BEVEZETÉS A KERESZTÉNY TEOLÓGIÁBA 74
A bibliamagyarázatra gyakorolt egyedi hatások közül a következők érdekesek igazán. Michel Foucault elemzése a magyarázó és a közösség közt fennálló hatalmi viszonyról egy sor fontos kérdést hozott elő az ún. „autorizált” (tekintéllyel felruházott) bibliamagyarázók rejtett elnyomó szerepével kapcsolatban. Jacques Derrida munkái azt a problémát vetették fel, hogy milyen sok ellentmondó Szentírás-olvasat készíthető a bibliai szövegek eltérő értelmezései alapján. Jean-Franҫois Lyotard azt állította, hogy a nagy bibliai elbeszélések (vagy saját kifejezésével élve: les grands récits) nem tettek egyebet, mint állandósították az ezekre az elbeszélésekre kötetlenül alapozó szekuláris ideológiákat. Ezután felvetette azt a kérdést, hogy miképpen értelmezhető a Biblia úgy, hogy immár ne alátámassza, hanem megkérdőjelezze a nyugati kapitalizmust (bár – lásd alább – a latin-amerikai felszabadításteológia művelői számára ez a probléma sokkal kevésbé fontos, mint azt Lyotard retorikája sejteti). 2. Rendszeres teológia. A posztmodernizmus a maga természetéből fakadóan ellenséges a „rendszerezés" fogalmával, vagy minden olyan állítással szemben, mely „jelentést” különböztet meg. Mark Taylor Erring (Tévedés) című tanulmány a kiváló példa a posztmodernizmus rendszeres teológiára gyakorolt hatására. Taylort a „tévedés” képzete, és nem a teológiai rendszerépítés hagyományosabb szemlélete vezette egy szisztémaellenes teológia kifejlesztéséhez, mely az igazság vagy a jelentés kérdésének többértékű megközelítését kínálja. Taylor tanulmánya Nietzsche „Isten halott" állításának következményeit tárja fel, Ennek alapján Taylor úgy érvel, hogy meg kell szüntetni olyan fogalmakat, mint az „én”, „igazság” és „jelentés”. A nyelv nem utal semmire, és az igazság nem feleltethető meg semmivel.
FELSZABADÍTÁSTEOLÓGIA
A „felszabadításteológia” elnevezés elméletben minden teológiára alkalmazható, amelyik elnyomó helyzetekkel foglalkozik, vagy azokban szólal meg. Ebben az értelemben a feminista teológia is a felszabadításteológia egy formájának tekinthető, ahogyan azt a korábbi „nők felszabadítása” elnevezés mutatja. Hasonlóképpen a „feketeteológia” is kétségkívül a felszabadítás problematikájával foglalkozik. A gyakorlatban azonban az elnevezést a teológia egy egészen meghatározott formájára használjuk, mely az 1960-as és 1970-es évek latinamerikai helyzetében gyökerezik. 1968-ban Latin-Amerika római katolikus püspökei a columbiai Medellínben tartották kongresszusukat. Ez a találkozó, melyet többnyire CELAM II.-ként7 ismernek, sokkoló hatást váltott ki a térségben, mert megállapította, hogy az egyház gyakran a térség elnyomó hatalmait támogatta, és kijelentették, hogy a jövőben a szegények oldalán fog állni. Ez a pasztorális és politikai állásfoglalás csakhamar kiegészült egy szilárd teológiai megalapozással. A perui teológus, Gustavo Gutiérrez Theology of Liberation (A felszabadítás teológiája, 1971) című könyvében bevezette a mozgalmat meghatározó jellegzetes témákat, melyeket most közelebbről is megvizsgálunk. A többi író közül még megemlítendő a brazil Leonardo Boff, az uruguayi Juan Luis Segundo és az argentin Miguel Bonino. Ez utóbbi némiképp kilóg a sorból, mivel ő a protestáns (pontosabban metodista) hang a római katolikusok által uralt mezőnyben. A latin-amerikai felszabadításteológia a következőkben foglalható össze. 1. A felszabadításteológia az elnyomottak és szegények felé fordul, „A szegények a keresztény igazság és gyakorlat megértésének autentikus teológiai forrásai.” (Sobrino) A
7 CELAM: a latin-amerikai Püspöki Konferencia kezdőbetűiből alkotott mozaikszó.



ALISTER E. MCGRATH: BEVEZETÉS A KERESZTÉNY TEOLÓGIÁBA 75
latin-amerikai helyzetben az egyház a szegények oldalán áll: „Isten világosan és egyértelműen a szegények oldalán áll.” (Bonino) Az a tény, hogy Isten a szegények oldalán áll, további következtetésekhez vezet: a szegények különösen fontos helyet foglalnak el a keresztény hit értelmezésében. Minden keresztény teológiának és missziónak „alulnézetből”, a szegények szenvedésével és nyomorával kell kezdődnie. 2. A felszabadításteológia a gyakorlatra vonatkozó kritikai megállapításokat tartalmaz. Amint Gutiérrez megfogalmazta, a teológia „kritikai válasz a keresztény gyakorlatra Isten Igéjének fényében”. A teológia nem kívülálló, és nem is lehet az a társadalmi eseményekben vagy politikai cselekvésekben. Míg a klasszikus nyugati teológia a cselekvést az elmélet eredményének tekintette, addig a felszabadításteológia felcseréli a sorrendet: a cselekedet jön előbb, és azt követi a kritikai reflexió. „A teológiának abba kell hagynia a világ értelmezését, és el kell kezdenie megváltoztatni azt.” (Bonino) Isten igazi ismerete sohasem lehet érdektelen vagy kívülálló, hanem a szegények helyzete melletti elkötelezettségben és azon keresztül jelenik meg. A felszabadításteológia elveti a felvilágosodásnak azt a nézetét, hogy az elkötelezettség az ismeret akadálya lenne.
Ezen a ponton válik nyilvánvalóvá, hogy a felszabadítás teológiája erősen támaszkodik a marxista elméletre. Emiatt számos nyugati teológus bírálta a mozgalmat, mivel szentségtelennek tartották a kereszténység és a marxizmus közötti szövetséget. A felszabadításteológia művelői viszont erőteljesen védték a maguk gyakorlatát, ti. hogy Marxot használják, mégpedig két okból. Először is, számukra a marxizmus a „társadalmi elemzés eszköze” (Gutiérrez), mely által tapasztalatot szerezhetnek Latin-Amerika jelenlegi társadalmi helyzetével kapcsolatban, és amelynek segítségével a szegények szörnyű helyzete orvosolható. Másodszor, a marxizmus politikai programot kínál, mely által a jelenlegi igazságtalan társadalmi rendszer lebontható, és egy jogosabb társadalom építhető fel. A gyakorlatban a felszabadításteológia erősen bírálja a kapitalizmust, és igenli a szocializmust. A felszabadításteológia művelői arra hivatkoznak, hogy Aquinói Tamás Arisztotelészt használta teológiájában, és azt állítják, hogy ők is csak ezt teszik, amikor egy világi filozófust használnak fel arra, hogy a keresztény megalapozottságú hitnek megadják a lényegét. Hiszen, hangsúlyozzuk még egyszer, a felszabadításteológia kimondta azt is, hogy Isten választása és elkötelezettsége a szegények mellett az evangélium alapvető vonása, nem pedig a latinamerikai helyzetből származó vagy csupán a marxista politikai elméletre alapozó elképzelés. Nyilvánvaló, hogy a felszabadításteológia nagy jelentőségű a mai teológiai vitában. Két alapvető teológiai kérdésben egészen jól felismerhető ez a hatás: 1. Bibliai hermeneutika. A Bibliát mint a felszabadítás elbeszélését olvassák. különös hangsúlyt fektetnek Izráelnek az Egyiptomi szolgaságból történt kiszabadulására, a próféták elnyomást ostorozó szavaira és Jézus szegényeknek és kitaszítottaknak szóló evangéliumhirdetésére. A Szentírást nem az evangélium megértésének szemszögéből olvassák, hanem abban az összefüggésben, hogy mondanivalóját alkalmazni akarják a latinamerikai helyzetre. A nyugati tudományos teológia némi türelmetlenséget mutat e megközelítéssel szemben, mivel úgy gondolja, hogy nem ad helyt a bibliai tudomány e részek magyarázatához főződő, megfontolt felismeréseinek. 2. Az üdvösségmegváltás. A felszabadításteológia igyekezett azonossá tenni az üdvösséget a felszabadítással, és az üdvözítés társadalmi, politikai és gazdasági vonatkozásait emelte ki. Az irányzat különös hangsúlyt fektetett a „strukturális bűn” fogalmára, megjegyezve, hogy nem az egyén, hanem a társadalom romlott meg és igényel megváltást. Bírálói szerint a felszabadításteológia az üdvösséget tisztán evilági eseménnyé redukálta, és mellőzte annak transzcendens és örökkévaló dimenzióit.



ALISTER E. MCGRATH: BEVEZETÉS A KERESZTÉNY TEOLÓGIÁBA 76
FEKETETEOLÓGIA
A „feketeteológia” az 1960-as, 1970-es évek egyik rendkívül fontossá vált mozgalma az Egyesült Államokban, mely elkötelezte magát annak, hogy a fekete emberek tapasztalatának lényegét a teológia szintjén jeleníti meg. Az amerikai fekete közösség teológiai emancipációjának első fontos lépése 1964-re datálható, ekkor jelenik meg Joseph Washington Black Religionje (Feketevallás), mely határozottan megerősíti a feketevallás különállását az észak-amerikai viszonyokon belül. Washington még azt hangsúlyozta, hogy szükséges volna a feketeteológia gondolatait beépíteni és asszimilálni a protestantizmus fő vonalába, de ezt a szemléletet hamarosan félresöpörte Albert Cleage Black Messiah (Fekete Messiás) című munkája. Cleage, a detroiti Fekete Madonna-szentély lelkésze arra biztatta a feketéket, hogy szabadítsák fel magukat az elnyomó fehérteológia alól. Szerinte a Szentírást fekete zsidók írták, és a fekete Messiás evangéliumát Pál ferdítette el, hogy elfogadhatóvá tegye azt az európaiak számára. Túlzásai ellenére a Black Messiah a fekete keresztények közös hivatkozási pontjává vált, és nagymértékben hozzájárult ahhoz, hogy felfedezzék és előtérbe helyezzék különálló identitásukat. 1969 folyamán a mozgalom számos döntő megállapítást tett teológiai különállása kapcsán. A Fekete Kiáltvány (Black Manifesto), mely az Interreligious Foundation for Community Organization detroiti és michigani gyűlésén készült, a feketék tapasztalatának kérdését határozottan teológiai témává teszi. A National Committe of Black Churchmen (Fekete Lelkészek Nemzeti Bizottsága) a felszabadítást a feketeteológia központi motívumaként mutatja be.
A feketeteológia a feketék felszabadításának teológiája. Igyekszik megvizsgálni a feketék helyzetét Isten Jézus Krisztusban adott kijelentésének fényében, hogy a fekete közösség láthassa, hogy az evangélium a fekete ember életére is alkalmazható. A feketeteológia a „feketeség” (blackness) teológiája, igent mond a fekete emberre, és kiemeli a feketéket a fehér rasszizmusból, s így kínál valódi szabadságot a fehér és a fekete embereknek. Bár e nyilatkozat és a latin-amerikai felszabadításteológia céljai és hangsúlyai között nyilvánvaló hasonlóságok figyelhetők meg, ki kell emelnünk, hogy ezen a szinten nem volt áthatás a két mozgalom között. A felszabadításteológia elsősorban a dél-amerikai római katolikus egyházon belül jelentkezett, míg a feketeteológia leginkább Észak-Amerika fekete protestáns gyülekezeteiben. A mozgalom eredete a feketeöntudat ébredésére vezethető vissza, mely az 1960-as évek amerikai történetének oly egyedülálló jellemvonása. A mozgalom fejlődésében három lépcsőt különböztethetünk meg:
1. 1966-1970. Ebben a fejlődési szakaszban a feketeteológia úgy jelenik meg, mint az emberi jogokért vívott általános harc egyik jelentős aspektusa, és mint tiltakozás a fehér túlsúly ellen a lelkészképző intézetekben és a gyülekezetekben. Ezen a szinten a feketeteológia a feketék által vezetett gyülekezetekben alakult ki, szemléletmódja pedig aligha nevezhető tudományosnak. Az elsődleges kérdések: alkalmazható-e erőszak az igazságkivívásában, illetve a keresztény szeretet természete. 2. 1970-1977. A megerősödés korszaka. A mozgalom fokozatosan elmozdul a gyülekezetek felől a lelkészképző intézetek felé, ahol teológiai elismertségre tesz szert. A gyakorlati kérdésekről egyre inkább a teológiai kérdésekre kerül át a hangsúly: például a felszabadítás természete és a szenvedés jelentősége. 3. 1977-től napjainkig. A világ más részein, különösen a Latin-Amerikában működő felszabadítási mozgalmak fejlődésének megismerése jelentős impulzust ad a feketeteológiának. Az új távlatok mellett megjelenik egy újfajta elkötelezettség is: a



ALISTER E. MCGRATH: BEVEZETÉS A KERESZTÉNY TEOLÓGIÁBA 77
feketék vezette gyülekezetek támogatása, valamint együttműködés és testvériesség e gyülekezetek között.
Általános vélemény szerint a mozgalom legjelentősebb írója James H. Cone, akinek Black Theology of Liberation (Fekete felszabadításteológia, 1970) című könyve egy olyan Istent állít a középpontba, akinek nagy ügye a feketék felszabadító harca. Jézus az elnyomottakat részesítette előnyben, érvel Cone, majd erre hivatkozva azt állítja, hogy „Isten fekete” – Isten azonosul az elnyomottakkal. Cone-t azonban sokan megbírálták, mert barthiánus kategóriákat használt. Miért kell egy fekete teológusnak egy fehér teológus kategóriáit használni ahhoz, hogy kifejezze a „fekete tapasztalatot”? – kérdeztek. Miért nem támaszkodott jobban a fekete történelemre és kultúrára? Cone későbbi munkáiban úgy válaszol ezekre a kritikákra, hogy a mindent átható „fekete tapasztalatra” épít. Mindazonáltal továbbra is megtartja a barthiánus hangsúlyt: a központban Isten Krisztusban adott önkijelentése áll (bár Krisztust „fekete Messiásként” határozza meg), valamint a Szentírás tekintélye, mely az általános emberi tapasztalatot értelmezi.
POSZTLIBERALIZMUS
A teológiában körülbelül 1980 óta az egyik legfontosabb változás a liberális világnézettel szembeni növekvő szkepticizmus. Számos fejlemény kísérte a liberalizmus visszavonulását, melyek közül talán a legfontosabb a konzervatív szempontok újjáéledése. Az egyik ilyen irányzat a posztliberalizmus, mely különösen is a Yale Divinity Schoollal hozható kapcsolatba. Alappillérei a teológia narratív megközelítése (ezeket Hans Frei dolgozta ki), valamint a „szociális értelmezés” különböző iskolái, melyek a kultúra és a nyelv fontosságát hangsúlyozzák a tapasztalat és gondolat létrejöttében és értelmezésében. A posztliberalizmus, többek között Alasdair MacIntyre filozófiájára építve, visszautasítja mind a felvilágosodás hagyományos megközelítését („egyetemes racionalitás”), mind a liberális elképzelést, miszerint az egész emberiségnek volna egy általános, közvetlen vallási tapasztalata. A posztliberalizmus azzal érvel, hogy minden gondolat és tapasztalat történelmi és társadalmi úton hagyományozódik, ezért teológiai célkitűzése a vallási tradíciókhoz való visszatérés, melynek értékei belsőleg szerezhetők meg. A posztliberalizmus tehát megalapozásellenes (anti-foundational - amennyiben visszautasítja a tudás egyetemes megalapozottságát), közösségi (communitarian – amennyiben a közösség értékeire, tapasztalatára és nyelvére támaszkodik, és nem az egyént részesíti előnyben) és historikus (amennyiben ragaszkodik a tradíciók fontosságához és a hozzá kötődő történelmi közösségekhez, melyek a tapasztalatot és gondolkodást formálják). A posztliberalizmus legfontosabb műve George Lindbeck Nature of Doctrine (A dogma természete, 1984) című munkája. Lindbeck elveti a dogma „megismerő-tételező” (cognitivepropositional) megközelítését, ezt modernitás előttinek tartja, és a liberális „tapasztalatikifejező” (experimental-expressive) elméleteket, amelyet nem figyeltek sem az emberi tapasztalat különbözőségeire, sem a kultúrának az emberi gondolkodásban és tapasztalatban betöltött közvetítő szerepére. Lindbeck egy „kulturális-nyelvészeti” (cultural-linguistic) megközelítést javasol, mely magában foglalja a posztliberalizmus fő jellemzőit. A „kulturális-nyelvészeti” megközelítés tagadja, hogy volna bármilyen egyetemes, nem közvetítés útján megszerzett emberi tapasztalat, mely az emberi nyelven és kultúrán kívül létezne. Ehelyett kiemeli, hogy a vallás a speciális történeti vallási hagyományokban él, és feladata az adott hagyomány eszméinek és értékeinek bensőségesítése. Ez a tradíció történelmileg közvetített eszmerendszeren nyugszik, melynek továbbítására az elbeszélés a legalkalmasabb eszköz.



ALISTER E. MCGRATH: BEVEZETÉS A KERESZTÉNY TEOLÓGIÁBA 78
A posztliberalizmusnak a keresztény teológia két területén van rendkívüli jelentősége.
1. Rendszeres teológia. A posztliberalizmus szerint a teológia elsősorban leíró tudomány, mely a keresztény hagyomány normatív alapjainak kifejtésével foglalkozik, úgy, ahogy azok a Jézus Krisztusról szóló bibliai elbeszéléseken keresztül hagyományozódtak. Az igazság azonos, legalábbis részben, a keresztény hit különböző dogmatikai tradícióihoz való hűséggel. Ez a nézet a posztliberalizmus bírálói szerint visszavonulás a nyilvánosság küzdőteréből valamiféle keresztény gettóba. Ha a keresztény teológia intraszisztematikus, ahogyan a posztliberalizmus állítja (azaz a keresztény hagyomány belső összefüggéseinek feltárásán fáradozik), érvényességét a saját belső értékei szerint kell megítélni, és nem valamilyen nyilvánosan elismert vagy egyetemes kritériumok alapján. Még egyszer, ez a tétel főleg azokat sarkallta bírálatra, akik szerint a teológiának meg kell felelnie olyan külső kritériumoknak, melyek nyitottak a nyilvános vizsgálódás előtt, és melyek által a teológia érvényessége ellenőrizhető. 2. Keresztény etika. Stanley Hauerwas egyike azon íróknak, akik a posztliberalizmus etikai szempontjait taglalják. Hauerwas visszautasítja a felvilágosodás gondolatát az egyetemes erkölcsi ideálok vagy értékek létezésérő, és úgy érvel, hogy a keresztény etika egy történelmi közösség (az egyház) erkölcsi látomásának meghatározásával foglalkozik, illetve eme látomás életbe ültetésével. Tehát az etika intraszisztematikus, hiszen egy közösség belső erkölcsi értékeinek tanulmányozásával foglalkozik. Erkölcsösnek lenni annyi, mint meghatározni egy adott közösség erkölcsi látomását, átvenni annak erkölcsi értékeit, és azokat a közösségen belül gyakorolni.
EVANGELIKALIZMUS
Az „evangelikalizmus” (evangéliumkövető) kifejezés a XVI. századból származik, és akkor azokra a katolikus írókra használták, akik a késő középkori egyház gyakorlatával szemben a bibliai hithez és gyakorlathoz tértek vissza. Különösen az 1520-as években használták ezt az elnevezést, amikor a korai reformáció polemikus írásaiban elszaporodott az évangelique (francia), illetve az evangelisch (német) kifejezés. A meghatározást most tágabb értelemben használjuk. Ma jórészt arra a felekezetek feletti teológiai és kegyességi irányzatra utal, amely különleges hangsúlyt fektet a Biblia szerepére a keresztény életben. A mai evangelikalizmus négy feltevésre koncentrál:
1. A Biblia tekintélye és elégséges volta. 2. Megváltás kizárólag Krisztus kereszthalála által. 3. A személyes megtérés szükségessége. 4. Az evangelizáció szükségessége, helyessége, sürgőssége.
Ezekhez képest az összes többi kérdés adiaphoron („közömbös, lényegtelen”), itt igen tekintélyes mértékű pluralizmus is elfogadható. Különös fontosságú az ekkléziológia kérdése, melyet e könyv későbbi részében tárgyalunk. Történelmileg az evangelikalizmus sohasem kötelezte el magát egyetlen egyházelmélet mellett sem, mivel ebben a kérdésben az Újszövetség számos értelmezését tartja elképzelhetőnek, és a felekezeti különbségeket másodlagos jelentőségűnek tekinti magával az evangéliummal szemben. Ez azonban a legkevésbé sem jelenti a leghatározottabban azt, hogy az evangelikáloknál hiányozna az egyház, mint Krisztus teste iránti elkötelezettség. Inkább arról van szó, hogy az evangelikálok nem kötelezik el magukat egyetlen sajátos egyházelmélet mellett sem. A keresztény élet közösségi felfogása szerintük nem úgy értendő,



ALISTER E. MCGRATH: BEVEZETÉS A KERESZTÉNY TEOLÓGIÁBA 79
hogy egyértelműen kötődni kellene bármelyik felekezetnek az egyház természetérő vallott felfogásához, Bizonyos értelemben ez egy „minimalista” ekkléziológia; másrészt annak felismerését mutatja, hogy az Újszövetség nem rögzíti aprólékosan az egyház kormányzás egyetlen formáját sem, mely aztán minden keresztényt kötelezne. Ennek a felfogásnak fontos következményei voltak és vannak, melyek nélkül aligha lehetne eligazodni az irányzat megértésében.
l. Az evangelikalizmus felekezetközi (vagy felekezet fölötti). Nem kapcsolódik egyetlen felekezethez sem, és maga sem formál felekezetet. Nem jelent következetlenséget „anglikán evangelikálokról”, „presbiteriánus evangelikálokról”, „metodista evangelikálokról” vagy éppen „római katolikus evangelikálokról” beszélni. 2. Az evangelikalizmus nem felekezet, melynek önálló ekkléziológiája lenne, hanem irányzat a főbb felekezeteken belül. 3. Az evangelikalizmus egyfajta ökumenikus mozgalom. Az evangelikálok között felekezeti hovatartozásuktól függetlenül kölcsönös megértés munkálkodik, s ez közösen vallott hitükből és szemléletmódjukból fakad. A sajátos felekezeti ekkléziológiák visszautasítása nemcsak jellemző az evangelikálokra, hanem normatívnak is tekinthető. Ugyanakkor a tisztán az Újszövetségre és a keresztény tradícióra alapozott ekkléziológiák iránti tisztelet azt jelenti, hogy az egyházszervezés és kormányzás megosztó tényezőit csak másodlagos jelentőségűként kezelik.
A fundamentalizmus és evangelikalizmus közötti kapcsolat lényegbe vágó kérdés, ezért ezen a ponton magyarázatot igényel. A fundamentalizmus néhány amerikai egyházban keletkezett válaszként a szekuláris kultúra előretörésére. Tehát indulásakor ellenkulturális mozgalom, és az is maradt, mely központi dogmatikai állításokat használ fel a kulturális határok meghatározásának eszközeként. Bizonyos központi dogmákat – a legjelentősebb a Biblia szó szerinti abszolút tekintélye és Krisztus második eljövetele az idők vége előtt (ezt a dogmát mint „Krisztus millenniumi visszajövetelét” emlegetik) – védőgátként kezelnek, hogy minél jobban kizárják a szekuláris kultúrát, s hogy ugyanakkor a fundamentalizmusnak identitástudatot és célt adjanak. Idővel a harcos mentalitás lett az irányzat egyik legfőbb jellegzetessége: a fundamentalista fallal körülvett városnak vagy (az első amerikai telepesek letét idézendő) szekértábornak képzelik magukat, amelynek meg kell védenie saját különállását egy hitetlen kultúrával szemben. Különösen fontos Krisztus millennium előtti visszajövetelének hangsúlyozása. E nézetnek hosszú története van, bár a XIX. század előtt soha nem tett szert jelentős befolyásra. A fundamentalizmus viszont fontos fegyvert látott benne, mely jól alkalmazható a liberális kereszténység ama tanításával szemben, hogy Isten országa a társadalmi cselekvés által jön létre a földön. A „diszpenzacionalizmus” – különösen is annak premillennáris típusa – fontos elemmé vált a fundamentalizmusban. Az l940-es évek végén, 1950-es évek elején szembetűnő nyugtalanság figyelhető meg az amerikai fundamentalizmus köreiben. Felbukkan a neoevangelikalizmus (ahogyan a későbbiekben nevezik), mely célul tűzte ki a fundamentalizmus megjelenése által keletkezett, elfogadhatatlan helyzet orvoslását. A fundamentalizmust és az evangelikalizmust általában három szinten lehet megkülönböztetni.
1. A Biblia vonatkozásában a fundamentalizmus teljes mértékben ellenséges a bibliakritika minden formájával szemben, és a Biblia betű szerinti ihletettségét vallja. Az evangelikalizmus elfogadja a bibliakritika alapelvét (bár ragaszkodik ahhoz, hogy alkalmazása csak felelősséggel lehetséges), és elismeri a Biblián belüli irodalmi formák különbözőségét.



ALISTER E. MCGRATH: BEVEZETÉS A KERESZTÉNY TEOLÓGIÁBA 80
2. Teológiailag a fundamentalizmus szigorúan elkötelezte magát egy sor dogma lelett melyek közül néhányat az evangelikalizmus legjobb esetben csak periférikusnak tart. (különösen a diszpenzacionalizmussal kapcsolatos tételeket), legrosszabb esetben pedig teljesen lényegtelennek. A hitbeli átfedések (a Szentírás tekintélye) sokakat félrevezetnek, mert eltakarják a szemléletmódban és szenvedélyességben meglévő mélységes különbségeket. 3. Szociológiailag a fundamentalizmus reakciós ellenkulturális irányzat, mely szigorú feltételeket szab tagjai elé, akik főleg a munkásarisztokráciából kerülnek ki. Az evangelikalizmus kulturális mozgalom, melyben egyre kevésbé fontos az önmeghatározás, és amely inkább a szakképzett vagy értelmiségi körökhöz kapcsolódik. A fundamentalizmushoz erősen köthető irracionalizmus hiányzik az evangelikalizmusból, mely jelentős írásokat produkált a vallásfilozófia és az apologetika területén.
A fundamentalizmus és a neoevangelikalizmus közötti szakadás (az 1940-es, 1950-es évek fordulóján) ez utóbbi természetét és nyilvános fogadtatását is megváltoztatta. Billy Graham, aki ennek az új evangelikál stílusnak talán a nyilvánosság előtt legtöbbet szereplő képviselője, világszerte közismertté vált, és követendő példává lett az evangelikál körökhöz tartozó fiatalabb generáció számára. Amerikában az evangelikalizmus fontosságának általános megismerése az 1970-es évekre tehető. Az amerikai liberális kereszténység hitelvesztését az 1960-as években széles körben úgy értelmezték, hogy szükségessé vált a keresztény hit egy új, a nyilvánosság számára is több hitelt érdemlő formájának megjelenése. 1976-ban Amerika arra ébredt, hogy „az evangelikál évében” (Year of the Evangelical) él: elnöke egy újjászületett keresztény (Jimmy Carter), médiumai váratlanul az evangelikalizmus felé fordulnak, ami azzal magyarázható, hogy az evangelikalizmus fokozatosan bekapcsolódott a szervezett politikai eseményekbe. Ám annak ellenére, hogy az evangelikalizmus az egyházakban szilárd erőként van jelen, mindeddig mégsem produkált valóban nemzetközi szintű teológusokat. Ez részben az irányzat jellegzetes hangütésével magyarázható: az evangelikalizmus – bizonyos szinten – nem egyéb, mint bibliaközpontú lelkiség. A teológiának emiatt leszármaztatott (másodlagos) jelentősége van, feladata a Bibliával való közvetlen foglalkozás. A jelen kori evangelikál szerzők alkotásainak még koránt sincs akkora hatása a globális teológiára, mint ahogy egykor a neoortodoxiának és a liberalizmusnak volt. Nagyon valószínű azonban, hogy ez a helyzet radikálisan meg fog változni a következő generáció során.
FONTOS NEVEK, SZAVAK ÉS KIFEJEZÉSEK
dialektikus teológia modernizmus evangelikalizmus neoortodoxia feketeteológia posztliberalizmus felvilágosodás posztmodernizmus feminizmus romantika felszabadításteológia történeti Jézus-kutatás liberalizmus



ALISTER E. MCGRATH: BEVEZETÉS A KERESZTÉNY TEOLÓGIÁBA 81
II. FORRÁSOK ÉS MÓDSZEREK



ALISTER E. MCGRATH: BEVEZETÉS A KERESZTÉNY TEOLÓGIÁBA 82
5. BEVEZETŐ GONDOLATOK
Ez a fejezet néhány olyan általános kérdést tekint át, melyek a keresztény teológia tudományának alapjául szolgálnak. Mielőtt elkezdenénk a keresztény teológia elméleteinek elemzését, elengedhetetlen, hogy megvizsgáljuk, hogyan hagyományozódtak ezek a gondolatok. Mi az alapjuk? Hogyan keletkeztek? Ebben és az ezt követő fejezetben ezeket a kérdéseket igyekszünk meghatározni, majd a könyv harmadik részében rátérünk a keresztény teológia lényegi kérdéseinek kifejtésére.
A teológia „munkameghatározása”
A teológia kifejezés két görög szóból áll: theosz (Isten) és logosz (szó). A „teológia” tehát Istenről való beszéd, nagyjából úgy, ahogyan a biológia az életről való beszéd (görögül biosz, az élet). Ha csupán egy Isten létezik, és ez az Isten a „keresztények Istene" (a II. századi író, Tertullianus kifejezését használva), akkor a teológia természete és területe könnyen meghatározható: a teológia arról az Istenről való elmélkedés, akit a keresztények imádnak és tisztelnek. A kereszténység azonban egy politeista világban alakult ki, ahol természetes volt a sok isten létezésébe vetett hit. A korai keresztény írók feladatuk részének tartották, hogy a vallások piacán megkülönböztessék a keresztény Istent a többi istentől. Bizonyos helyzetekben fel kellett tenni azt a kérdést, hogy a keresztények melyik istenről beszélnek, és milyen kapcsolatban áll ez az Isten „Ábrahám, Izsák és Jákob Istenével", akik oly meghatározóak az Ószövetségben. A Szentháromság gondolata, úgy tűnik, részben annak a szükségszerűségnek a nyomán alakult ki, hogy a keresztény teológusoknak meg kellett határozniuk azt az istent, akiről beszéltek. Idővel a politeizmust egyre inkább elavultnak és primitívnek tartották. Az a feltételezés, hogy csak egy isten létezik, és hogy ez az isten azonos a keresztények Istenével, annyira elterjedt, hogy a korai középkorban Európában már magától értetődőnek tűnt. Amikor tehát Aquinói Tamás kifejti Isten létének bizonyítékait, már nem látta szükségét annak, hogy bemutassa: az az Isten, akinek létét bizonyítja, a „keresztények Istene” – milyen más Isten létezne? Isten létének bizonyítása a keresztény Isten létének bizonyítása volt. A teológiát tehát úgy értelmezték, mint Isten természetének, szándékának és cselekedeteinek rendszeres vizsgálatát. Középpontjában az a meggyőződés áll, hogy, bár inadekvát módon, beszélnünk kell egy az emberektől különböző isteni lényről. A teológiát kezdetben „Isten dogmájának” tekintették, de a XII. és XIV. századra, amikor a párizsi egyetem fejlődésnek indult, a kifejezés teljesen új jelentéstartalmat nyert. A keresztény hit egyetemi szintű rendszeres tanulmányozásának nevet kellett találni. A párizsi Petrus Abelardus és Gilbert de la Porrée hatására a latin theologia szó a „szent dolgok tanulásának tudományát” kezdte jelenteni, mely immár nem csupán az Istennel kapcsolatos gondolatokat, hanem a teljes keresztény dogmatikát felöleli. A következő fejlődési fázis szinte már a mi időnkben következett be. A felvilágosodás óta, részben a szociológia és az antropológia fejlődésére adott válaszként, a figyelem mindarról, ami kívül esik az emberi kutatás határain – például Isten –, a vallás emberi vonatkozásai felé fordult. A különböző „vallások tanulmányok” vagy a „vallások tanulmányozása” a vallásos jelenségek vizsgálatával kezdett foglalkozni, például a kereszténység vagy a buddhizmus hitével és vallásgyakorlatával.



ALISTER E. MCGRATH: BEVEZETÉS A KERESZTÉNY TEOLÓGIÁBA 83
Ezzel a fejlődéssel váltás történt a teológia jelentésében. Nem minden vallás vallja az egyistenhitet, például a theravada buddhizmus és az advaita hinduizmus lényegét tekintve radikálisan ateista, míg a hinduizmus más formái politeisták. Tehát míg valaha a teológiára úgy gondoltak, mint Istenről való beszédre, most a vallásos hiedelmek vizsgálatává vált, ideértve azt is, ha ezek a hiedelmek semmilyen istenre nem utalnak, vagy pedig egy sereg istenre, mint a hindu istenpanteonban. Még az oxfordi teológus, John Macquarrie egyébként igen hasznos teológiadefiníciója is sebezhető ezen a ponton: „A teológiát úgy határozhatjuk meg, mint azt a tudományt, mely részesedik egy vallásos hitben, arra reflektál, és igyekszik a tartalmát a lehető legvilágosabb és legegységesebb nyelven kifejezni." Az ateista írók, különösen az „Isten halott” irányzat virágzása idején, az 1960-as években, „ateológiának” nevezték el azt a meghatározást, mely az ateista feltételezésekre épülő hitrendszerre utal. Továbbá, a görög theosz szó hímnemű. Ezért a „teológia” szó rejtetten férfi istenségre utal. Ez sok feminista írót sértett, akik közül néhányan azt szorgalmazták, hogy a „thealógia” (a görög thea, istennő, szóból) kifejezést használják helyette. Természetesen alternatív elnevezések is léteznek. Egy példát említsünk meg: a régi angol divinity (istenség) szó egyszerre jelenti „Istent” és „egy olyan gondolkodási rendszert, mely igyekszik megérteni Istent”. Mindazonáltal a „teológia” kifejezés az általa keltett problémák ellenére is megmarad. Kötetünkben a „keresztény teológia” elnevezéssel a keresztény hit alapvető gondolatainak rendszeres tanulmányozását jelöljük, nemektől független értelemben. „A teológia a hit tudománya. A hitben befogadott és megragadott isteni kijelentés tudatos és módszeres értelmezése és magyarázata (Karl Rahner).
A teológia felépítése
A skolasztikus teológia hatalmas rendszerét Etienne Gilson egy alkalommal a „szellem katedrálisának" nevezete. Ez az erőteljes kép állandóságot, szilárdságot, szervezettséget és rendszert sugall – olyan tulajdonságokat, melyeket a kor írói nagyra értékeltek. A hatalmas középkori katedrális, mely a fényképezőgépes turistából ámuló csodálatot vált ki, talán mégsem igazán jó kép; amit ma egy egyetemi teológiatanár elvárhat, az leginkább a türelmes tolerancia. A struktúrával rendelkező teológia gondolata mégis fontos marad, hiszen a teológia összetett tudomány, mely számos, egymással kapcsolatban álló területeket hoz össze bonyolult szövetségbe. Említsünk meg ezek közül néhányat!
BIBLIAI TUDOMÁNYOK
A keresztény teológia kizárólagos forrása a Biblia, mely a kereszténység történelmi megalapozásáról tanúskodik, egyrészt Izráel történetében, másrészt Jézus Krisztus életében, halálában és feltámadásában. (Megjegyzendő, hogy a Szentírás – Biblia és szentírási – bibliai szópárok szinonimák a teológia szempontjából.) Gyakran rámutattak már, hogy: kereszténység egy személybe (Jézus Krisztusba) és nem egy szövegbe (a Bibliába) vetett hit. A kettő mégis szorosan összekapcsolódik. Történetileg gyakorlatilag semmit sem tudunk Jézus Krisztusról azon kívül, amit az Újszövetségből megtanulunk. Miközben a keresztény teológia igyekszik megmagyarázni Jézus Krisztus személyét és jelentőségét, a szöveggel is meg kell birkóznia, hiszen a Krisztusról szóló ismeretet ez közvetíti. Így hát a keresztény teológia szoros kapcsolatban áll a bibliakritika és értelmezés tudományával, más szóval azon



ALISTER E. MCGRATH: BEVEZETÉS A KERESZTÉNY TEOLÓGIÁBA 84
fáradozik, hogy tisztán lássa a bibliai szövegek eltérő irodalmi és történelmi természetét, és igyekszik értelmezni azokat. Hogy miben áll a bibliai tudományok jelentősége a teológia számára, azt elég egyszerű bemutatni. Az 1500-as évek elején megjelenő humanista bibliatudomány számos fordítási hibát mutatott ki a latin nyelvű bibliafordításokban. Ennek eredményeként egyre nőtt az az igény, hogy vizsgálják felül azokat a keresztény dogmákat, amelyek olyan bibliai szakaszokra épültek, amelyekről most kiderült, hogy valami egészen másról szólnak. A XVI. századi reformációról valóban elmondható: arra törekedett, hogy a teológiát – hosszú ideig tartó eltávolodása után – visszavezesse a szentíráshoz.
RENDSZERES TEOLÓGIA
A rendszeres teológia tehát a bibliai tudományoktól függ, bár e függés mértéke vitatott. Éppen ezért a kötetben számos utalást teszünk majd a Biblia történelmi és teológiai szerepéről folytatott modern, tudományos vitákra. A modern krisztológia fejlődését lehetetlen megérteni a bibliai tudományokban az elmúlt két évszázad során végbement fejlődés legalább vázlatos ismertetése nélkül. Például Rudolf Bultmann kérügmatikus teológiája az újszövetségi tudományt, a rendszeres teológiát és a filozófiai teológiát (különösen az egzisztencializmust) kapcsolta össze. Bultmann felismerése hallatlanul fontos: a rendszeres teológia nem légüres térben dolgozik, elzárva más intellektuális irányzatoktól. Válaszol a többi tudomány fejlődésére (különösen az újszövetségi tudományra és a filozófiára).
TÖRTÉNETI TEOLÓGIA
A teológiának van története. E tény felett különösen azok siklanak át könnyedén, akikben inkább a filozófiai hajlandóság dominál. A keresztény teológia úgy is felfogható, mint egy kísérlet a hit alapvető forrásainak értelmezésére az adott kor legmodernebb módszereivel. Ez azt jelenti, hogy a helyi körülmények mindig nagy hatással vannak a teológiai megfogalmazásokra. A keresztény teológia önmagát globálisnak tartja abban az értelemben, hogy Isten megváltó tettét a történelem minden korszakára alkalmazza. Ugyanakkor a teológia egyedisége alapján is jellemezhető, tehát mint Isten megváltó munkájának megtapasztalása az egyes kultúrákban, és mint amely azoknak a személyeknek az éleslátása vagy korlátozottsága révén alakul ki, akik igyekeznek az evangéliumot egy egyedi helyzetben megélni. Az egyedi alkalmazások tehát inkább kiegészítik, mintsem cáfolják a kereszténység egyetemességét.
A történeti teológia a teológiának az az ága, mely igyekszik feltárni azt a történelmi helyzetet, melyben az eszmék fejlődtek, vagy ahol sajátosan megfogalmazódtak. Ez az irányzat a kontextus és a teológia közötti kapcsolat feltárásán fáradozik. Bemutatja például, hogy a hit általi megigazulás dogmája nem véletlenül vált meghatározóvá a késő reneszánszban. Bemutatja azt is, hogy a latin-amerikai felszabadításteológia üdvösségfogalma milyen szoros kapcsolatban áll a térség társadalmi-gazdasági helyzetével. Bemutatja, hogy a szekuláris kulturális irányzatok – mint a liberalizmus vagy konzervativizmus – miképpen találják meg a nekik megfelelő kifejezésmódot a teológiában. Talán nem tűnik többnek, mint egy magától értetődő tény megállapításának, ha azt mondjuk, hogy a kereszténység gyakran öntudatlanul vesz át eszméket és értékeket kulturális hátteréből. A megjegyzés mégsem jelentéktelen. Arra a tényre mutat rá, hogy a keresztény teológiának van egy ideiglenes vagy feltételes eleme is, melyeket nem szükségszerűen tartalmaznak



ALISTER E. MCGRATH: BEVEZETÉS A KERESZTÉNY TEOLÓGIÁBA 85
alapvető forrásai. Azaz bizonyos eszmékről, melyeket gyakran keresztény gondolatoknak tartanak, kiderül, hogy szekuláris környezetből kerültek át a teológiába. Klasszikus példa erre Isten impasszibilitásának fogalma – ami annyit tesz, hogy Isten nem képes szenvedni. Ezt a gondolatot a görög filozófia dolgozta ki. A korai keresztény teológusok igyekeztek elismerést és hitelt szerezni ezekben a körökben, ezért nem kérdőjelezték meg ezt a gondolatot. Ennek eredményeként mélyen beágyazódott a keresztény tradícióba. A kereszténység történetének tanulmányozása a teológia statikus nézőpontjának erőteljes módosítását teszi lehetővé. Láthatóvá teszi, hogy
1. bizonyos eszmék csak meghatározott körülmények között jönnek létre; alkalmanként tévedések is történnek; 2. a teológiai fejlődés nem visszafordíthatatlan; a múlt tévedései kijavíthatók.
A történeti teológia tanulmányozása tehát bomlasztó hatású, mivel kimutatja, hogy a teológusokat milyen könnyen félrevezeti „a kor önarcképe” (Alasdair MacIntyre). De ez nem csak a múltra vonatkozik! A teológia modern irányzatai túl gyakran csupán akaratlan reagálások a rövid életű kulturális irányzatokra. A történelem tanulmányozása óvatossá tesz mind a múlt hibáival szemben, mindazzal a riasztó formával szemben, ahogyan azok a jelenben megismétlődnek. „A történelem ismétli önmagát. Kell is, mert senki sem figyel az első körre.” (Woody Allen) Éppen ezért ez a kötet igyekszik a lehető legteljesebben megismertetni olvasóival a korabeli kérdések történelmi hátterét. A teológiai kérdéseket gyakran úgy vezetik le, mintha a vita tegnap kezdődött volna. Annak megértése, hogy hogyan jutottunk el oda, ahol vagyunk, elengedhetetlen ahhoz, hogy ilyen kérdésekben mindenre kiterjedő ismerettel vitatkozzunk.
PASZTORÁLTEOLÓGIA
Nem szükséges túlzottan hangsúlyozni, hogy a kereszténység – mint világméretű hit jelenlegi helyzetét nem annak köszönheti, hogy az egyetemek teológiai fakultásain vagy vallási tanszékein tanítják. A kereszténység valójában pasztorális jellegű, bár ezt általában nem nagyon szokták felemlegetni az egyetemi teológiai fejtegetésekben. Valóban sok tudós azt állította, hogy a latin-amerikai felszabadításteológia a nyugati teológia túlságosan is tudományos beállítottságának kései korrekciója, ami azt egészséges módon a szociális alkalmazhatóság irányában igazította ki. A teológiát ebben a vonatkozásban úgy tekintik, mint ami modellt kínál bizonyos változásokat hozó cselekedet számára, és nem mint pusztán elméleti reflexiót. Ez a tudományos beállítottság ugyanakkor új keletű fejlődés eredménye. A puritanizmus kitűnő példája egy olyan mozgalomnak, mely a teológiai integritást a pasztorációs alkalmazhatóság mellé helyezte, mivel meg volt győződve arról, hogy egyik sem teljes a másik nélkül. Richard Baxter és Jonathan Edwards írásait az a hit hatotta át, hogy a teológia igazi kifejezésmódja a lelki gondozás és a lelkek táplálása. Ez az elképzelés, hogy a teológia a lelki gondozásban találja meg valódi kifejeződését, mostanában a pasztorálteológia iránti érdeklődés újraéledéséhez vezetett. Ezt a fejlődést mutatja kötetünk is, mely azon a feltételezésen alapul, hogy számos olvasója, ahogyan írója is, abban érdekelt, hogy a keresztény teológia teljes kritikai eszköztárát a lelkészi szolgálat rendelkezésére bocsássa.



ALISTER E. MCGRATH: BEVEZETÉS A KERESZTÉNY TEOLÓGIÁBA 86
FILOZÓFIAI TEOLÓGIA
A teológia önálló intellektuális diszciplína, mely számos olyan kérdéssel foglalkozik, ami a történelem hajnala óta izgatja az emberiséget. Van-e Isten? Milyen az Isten? Miért vagyunk mi itt? Ilyen kérdéseket tettek fel a keresztény közösségen kívül és belül egyaránt. Hogyan viszonyulnak hát ezek a kérdésfelvetések egymáshoz? Hogyan viszonyulnak az Isten természetéről folytatott keresztény viták azokhoz, melyek a nyugati filozófiai tradícióban zajlottak? Van közös alapjuk? A filozófiai teológia témáját úgy is nevezhetnénk, hogy a keresztény hit és az intellektuális tevékenység eltérő területei közötti „közös alap keresése”. Aquinói Tamás „öt útját” (azaz öt istenbizonyítékát) gyakran idézik a filozófiai teológia példájaként, melyben nem vallási érvek vagy megállapítások vezetnek vallásos következtetésre. Könyvünkben mi is megvizsgálunk majd néhány olyan területet, ahol a filozófiai megállapítások jelentős hatással voltak a keresztény teológiára. Idesorolható Isten természetének patrisztikus elemzése, ami egyértelműen a klasszikus görög filozófia hatását mutatja; Aquinói Tamás istenbizonyítékai, amiket az arisztotelészi filozófia befolyásolt; a XIX. századi írók, például D. F. Strauss krisztológiája, amely a történelem hegeli felfogására alapoz; és a krisztológia Rudolf Bultmann által kifejtett egzisztenciális megközelítése. A teológia fejlődésében a filozófiai rendszereket minden esetben úgy kezelték, mint egy forrást vagy beszélgetőpartnert. Sok teológus munkálkodott azzal a feltételezéssel, hogy a teológiának a filozófia szilárd alapjára kell épülnie. Meg kell jegyeznünk azonban, hogy a keresztény teológián belül is létezik egy olyan irányvonal, amely hevesen bírálja azokat a törekvéseket, melyek a teológiai kérdésekben a szekuláris filozófiát használják. A II. században Tertullianus tette fel a kérdést: „Mi köze Athénnak Jeruzsálemhez? Vagy az Akadémiának az egyházhoz?” Újabban ugyanez a kritikus vélemény figyelhető meg Karl Barth írásaiban, aki azt állította, hogy a filozófia ilyen jellegű használata Isten önkinyilatkoztatását végeredményben egy önálló filozófiától teszi függővé és ezzel csorbítja Isten szabadságát.
A prolegomena kérdése
Ha egy ismeretlen tárgy tanulmányozásába kezdünk, mindig ugyanazzal a problémával találkozunk: Hol kezdjem? Rengeteg megközelítés létezik, úgymint filozófia, természettudományok és teológia, s úgy tűnik, bizonyos fokú zűrzavar elkerülhetetlen e kérdésben. A teológiában a „prolegomena kérdésének” nevezzük azt a vitát, mely azzal foglalkozik, hogy hol kell elkezdeni a teológiát. A görög prolegomena szót „bevezetésként” fordíthatjuk, tehát itt olyan dolgok kerülnek szóba, amiket magának a teológiának a tételes kifejtése előtt kell elmondani. A kezdőpont meghatározásának kérdése nem csupán a teológia esetében fontos, de számos vele kapcsolatos tárgy számára is. Kézenfekvő példa az apologetika. Ez a diszciplína igyekszik elfogadhatóvá tenni a kereszténységet azok számára, akik a hiten kívül állnak. A II. századi apologéták például (mint Jusztinosz vértanú, aki arra törekedett, hogy a kereszténységet vitapartnerei valóban elfogadják) komolyan azon fáradoztak, hogy olyan tapasztalatokat és gondolatokat találjanak, melyekben a keresztények egyetértettek a pogányokkal. Úgy gondolták, erről a pontról indulva meg tudják mutatni, hogyan épít rájuk a kereszténység, és hogyan egészíti ki ezeket a közös tapasztalatokat és gondolatokat. A felvilágosodás kora óta a prolegomena kérdése kiemelt helyre került. Mielőtt a teológia kifejtené a keresztény hit tartalmát, be kell mutatnia, hogy miképpen ismerhetjük meg Istent



ALISTER E. MCGRATH: BEVEZETÉS A KERESZTÉNY TEOLÓGIÁBA 87
általa. Az, hogy miképpen tudhatunk meg valamit Istenről, legalább olyan fontos, mint az, hogy mit tudunk Istenről. A szekularizáció elterjedése miatt az európai és észak-amerikai teológusok nem mondhatják többé, hogy hallgatóságuk eleve szimpátiával viseltetik a kereszténység iránt. Sok teológus emiatt hallatlanul fontosnak tartja, hogy rámutasson valamilyen közös kiindulópontra, mely a hiten kívülállók számára is lehetővé teszi, hogy hozzáférhessenek a hit tartalmához. E megközelítési módok közül, melyek arra törekszenek, hogy a keresztény teológiát az emberi lét alapvető tapasztalataihoz kapcsolják, a következők emelkednek ki. F. D. E. Schleiermacher szerint az emberi tapasztalat általános jellemzője az „abszolút függés érzése”. A keresztény teológia ezt az alapvetően emberi érzelmet „az Istentől való függés érzéseként” értelmezte, és összekapcsolta a bűn és megváltás keresztény dogmájával. Paul Tillich fejtette ki a „korreláció módszerét” melyet arra az elgondolására épített fel, miszerint az emberek saját létezésükkel kapcsolatban bizonyos „végső kérdéseket” tesznek fel. „A korreláció módszerének használatával a rendszeres teológia a következő utat járja be: az emberi szituációról elemzést készít, melyből kiemelkedik ez egzisztenciális kérdés, majd kimutatja, hogy a keresztény üzenetben használt szimbólumok válaszolnak ezekre a kérdésekre.” Karl Rahner arra az alapvető emberi törekvésre fordította figyelmét, hogy az ember igyekszik túllépni saját természetének határain. Az ember tudatában van annak az érzésnek, hogy többre hivatott, mint amennyi most, vagy mint amit saját képességei alapján valaha is remélhetne elérni. A keresztény kijelentés támogatja ezt a „többet”, amire az emberi tapasztalat mutat rá. Mindazonáltal ezek a megközelítések (különösen Schleiermacheré és követőié) ellenséges reakciókat váltottak ki. Az egyik legjelentősebb az ún. neoortodox iskola tiltakozása, mely szerint az apologetikus módszerek vagy az ember szükségleteire redukálják a teológiát, vagy bezárják valamelyik filozófiába. Karl Barth szerint a keresztény teológia egyáltalán nem függ a filozófiától, hanem önálló és elégséges önmagában. Isten tökéletes módon jelentette ki magát, mindenféle emberi segítség nélkül. A „prolegomena” szó tehát nem úgy értendő, mint „azok a dolgok, melyeket azelőtt kell elmondani, mielőtt a teológia következhetne”, hanem úgy kell értelmezni, mint „azok a dolgok, melyeket az első helyen kell elmondani a teológiában” – ez pedig Isten igéje. Ebben a kérdésben nincs igazi egyetértés a keresztényt teológián belül. Ezért aztán sokan hajlanak arra, hogy mégiscsak a filozófiában keressék a teológia megalapozását. Ebből a szempontból különösen kedvelt Kant, Hegel és Whitehead. Ez viszont elkerülhetetlenül azt jelenti, hogy egy ilyen teológia hitelességi mindig annak a filozófiának az intellektuális sikerétől függ, amelyhez hozzá kötötte magát. A modern teológiát jórészt a módszer kérdése uralta, nem utolsósorban a felvilágosodás azon elvárása következtében, miszerint az ismeret számára megbízható alapot kell biztosítani. Mégis, ahogyan Jeffrey Stout, a Princetoni Egyetem tanára megállapította: „A módszerrel való elmélyedt foglalatosság olyan, mint a torokköszörülés, csak addig folytatható, amíg el nem megy a hallgatóság.” Az ún. posztliberalizmus már egyenesen lázad a módszer kutatásával szemben. Hans Frei, George Lindbeck és Ronald Thiemann szerint a keresztény hit olyan, mint egy nyelv: vagy beszéled, vagy nem. Szerintük a kereszténység egy vélemény a sok közül a pluralista kontextusban, s mint ilyen nem szorul az érvelés egyetemes kritériumaira vagy alapelveire. A kritikusok szerint ez a nézet nem több, mint torz fideizmus tehát olyan rendszer, melyet a saját belső normái igazolnak, melynek nincs szüksége a kívülállók helyeslésére vagy egyetértésére.



ALISTER E. MCGRATH: BEVEZETÉS A KERESZTÉNY TEOLÓGIÁBA 88
A hit természete
A felvilágosodás kora óta a „hit” szó sokak számára „a tudás alacsonyabb szintű formáját” jelenti. A hit az átlagember számára „részleges ismeretet” jelentett, amit bizonytalanság jellemez, vagy a bizonyíték hiányán alapul, vagy olyan bizonyítékon, ami alkalmatlan arra, hogy teljes mértékben meggyőzzön. Kant szerint a hit (Glaube) alapvetően bizonyosság, ami olyan alapokon áll, melyek szubjektíven adekvátak, de objektíven inadekvátak. A hit tehát szilárd elkötelezettség egy olyan meggyőződés mellett, amit a meglevő bizonyítékok alapján nem lehet kellőképpen igazolni. Ez a hitértelmezés sok szempontból kielégítő, de a keresztény teológia felől szemlélve nagyon is helytelen. A hitnek, ahogyan azt a keresztény tradíción belül értjük, nemcsak ismeretelméleti, hanem szótériológiai összefüggései is vannak_A hit tehát nemcsak azzal foglalkozik, hogy a dolgokat (különösen az Istennel kapcsolatos dolgokat) hogyan lehet megérteni, hanem azzal is, hogy hogyan lehet elérni az üdvösséget. Például Luther tanítása az egyedül hit által való megigazulásról nem érthető, ha a hitet úgy értelmezzük, mint azt a meggyőződést, ami „túlmegy a rendelkezésre álló bizonyítékokon". Mielőtt továbblépnénk, határozzuk meg részletesebben a hitnek ezt a két aspektusát. A hit kognitív vagy ismeretelméleti aspektusa a legrészletesebben Aquinói Tamás munkái alapján tekinthető át, míg a hit szótériológiai vonatkozását Luther korai írásai domborítják ki a legjobban.
HIT ÉS ISMERET
Aquinói erőteljesen intellektualista megközelítést alkalmaz, és úgy kezeli a hitet, mint valami középutat az ismeret (scientia) és a vélemény között. Szerinte a scientia „az, ami önmagában véve igaz”, vagy „az, ami bizonyíthatóan levezethető abból, ami önmagában véve igaz”. A scientia esetében az igazságot az emberi intellektusnak el kell ismernie, vagy azért, mert az önmagában véve helyes, vagy azért, mert egy olyan erőteljesen meggyőző logikus érv támogatja, melyet a racionális elmének kétség nélkül kell elfogadnia. A hit esetében azonban a bizonyíték nem elégséges ahhoz, hogy az emberi intellektust annak elfogadására kényszerítse. A hit a keresztény hit tételeit igazságként fogadja el abban a formában, ahogyan azokat például a hitvallásokban összefoglalták. A hit tárgyai az Istenről vagy általában a keresztény hitről alkotott elképzelések. A „hit birtoklása” azt jelenti, a hitnek ezeket a tételeit igazságnak fogadjuk el, még akkor is, ha a meglévő bizonyítékok alapján nem lehet kétséget kizáróan bizonyítani őket. Aquinói kitartott a keresztény hit racionalitása mellett. Más szóval, azt hangsúlyozta, hogy a keresztény hit tartalma kimutathatóan megegyezik az emberi ésszel. Istenbizonyítékai, az „öt út” alapvetően olyan kísérlet, mellyel igyekszik bemutatni, hogy a keresztény istenhit megegyezik az emberi tapasztalás ésszerű reflexióival. Mindazonáltal Aquinói ragaszkodott ahhoz is, hogy a keresztény hit és teológia a végső válasz arra, ami az emberi értelmen túl van – az isteni kijelentésre. Ezt a kérdést később még bővebben kifejtjük. Aquinói Tamás írásai nagymértékben hozzájárultak ahhoz az általános nézethez, miszerint a hit az ismeret alacsonyabb szintű formája. Tételei nagy hatással voltak a vallásfilozófiára, valamint a keresztény hit népszerű felfogására. Például az Apostoli Hitvallás első tételének „Hiszek egy Istenben” – népszerű értelme csupán az: „hiszem, hogy van egy Isten”. Már a XVI. századi reformációval elindult az a hosszan tartó próbálkozás, hogy újra felfedezzék a hit természetének bibliai értelmű vonatkozásait, melyet a skolasztika Isten „igazi ismeretére”



ALISTER E. MCGRATH: BEVEZETÉS A KERESZTÉNY TEOLÓGIÁBA 89
vonatkozó elképzelése zavarossá tett. Most nézzük meg, hogyan hangsúlyozza Luther a hit szótériológiai aspektusát.
HIT ÉS MEGVÁLTÁS
A hit klasszikus evangéliumi értelmezésének legjelentősebb megfogalmazója kétségkívül Luther Márton volt. Luthernek az „egyedül hit áltál való megigazulásról" szóló tanítását méltán tekintik lelkisége és teológiája sarokkövének. Luther kiindulópontja az, hogy „a bűneset” (1Móz 1-3) először és elsősorban a hittől való elszakadás. A hit az igazi kapcsolat Istennel (vö. 1Móz 15,6). Ahhoz, hogy hitünk legyen, úgy kell élnünk, ahogy Isten elvárja tőlünk. Luther hitfogalmát három pontban foglalhatjuk össze:
1. a hitjelentősége elsősorban személyes és nem történeti; 2. a hit összefügg az Isten ígéreteibe vetett bizalommal; 3. a hit egyesíti a hívőt Krisztussal.
1. A hit nem egyszerűen történeti ismeret. Luther szerint az a hit, amely az evangélium történeti megbízhatóságán alapul, nem megtartó hit. A bűnösök tökéletesen megbízhatnak az evangélium történelmi részleteiben; de ez nem kielégítő az igazi keresztény hit számára. A megtartó hit az, ha hiszünk és bízunk abban, hogy Krisztus személyesen értünk született, és értünk vitte véghez az üdvözítés munkáját.
2. A hit a bizalom (fiducia) elemét is magában foglalja. A bizalom fogalma elsődleges a reformáció hitkoncepciójában, ahogyan Luther hasonlata is jelzi: „Minden a hittől függ. Az ember, akinek nincs hite, olyan, mint akinek át kellett kelni a tengeren, de annyira félt, hogy nem bízott a hajóban. Így ott maradt, ahol volt, és sohasem menekült meg, mivel nem akart felszállni és átkelni.” A hit nem csupán hiszi, hogy valami igaz, hanem kész e hit alapján cselekedni is. Luther hasonlatával élve: a hit nem csupán az, hogy hiszünk egy hajó létezésében, hanem az is, hogy felszállunk rá, és rábízzuk magunkat. De mire szólít fel minket a hit? Miben bízzunk? Arra szólít fel, hogy higgyünk a hitben? A kérdést még pontosabban is meg lehetne fogalmazni: Kiben bízzunk? Luther szerint a válasz egyértelmű: A hit azt jelenti, hogy valaki kész bizalmát Isten ígéreteibe vetni, és Isten tisztességébe és hűségébe, aki ezeket az ígéreteket tette. A hit pontosan annyira erős, mint az, akiben hiszünk és bízunk. Hatásfoka nem azon múlik, hogy mi milyen erősen hiszünk, hanem annak megbízhatóságán, akiben hiszünk. Nem a mi hitünk nagyság a számít, hanem Isten hatalma. Ahogyan Luther megfogalmazta:
Még ha az én hitem gyenge is, ugyanaz a kincsem és ugyanaz a Krisztusom van, mint a többieknek. Nincs különbség... Olyan ez, mint két ember, akiknek egyaránt volt száz guldenjük. Az egyik egy papírzacskóban tartotta, a másik egy vasládában. De e különbség ellenére ugyanazt a vagyont birtokolták. Tehát a Krisztus, aki a tied és az enyém, ugyanaz, függetlenül a te hited vagy az én hitem erejétől vagy gyengeségétől.
A hit tartalma legalább annyira számít, vagy még sokkal inkább, mint az intenzitása. Felesleges szenvedélyesen bízni valakiben, aki nem méltó a bizalomra; még a legkisebb hit is hasznosabb, ha olyan valakiben bízunk, aki teljesen megbízható. A bizalom ugyanakkor nem alkalmi érzés. Luther szerint a bizalom állhatatosan bizakodó életszemlélet, állandó beállítottság, mely meg van győződve Isten ígéreteinek megbízhatóságáról.



ALISTER E. MCGRATH: BEVEZETÉS A KERESZTÉNY TEOLÓGIÁBA 90
3. A hit egyesíti a hívőket Krisztussal. Ezt az alapelvet Luther így fogalmazza meg A keresztény ember szabadságáról írt értekezésében (1520).
A hit egyesíti a lelket Krisztussal, mint a menyasszony egyesült az ő vőlegényével. Ahogyan Pál tanít minket, Krisztus és a lélek egy testté válnak ebben a titokban (Ef 5,3132). És ha ők egy test, és ha a házasság valóságos – valóban a legtökéletesebb minden házasságok között, és az emberi házasság csak szegényes példája ennek az egy igaz házasságnak –, akkor abból az következik, hogy minden, amijük van, közös, akár jó, akár rossz. Tehát a hívő dicsekedhet és büszkélkedhet mindazzal, ami Krisztusé, mintha az a sajátja lenne; és minden, ami a hívőé, azt Krisztus a sajátjának tartja. Nézzük csak, hogyan valósul ez meg, és hogyan látjuk hasznát. Krisztus teljes kegyelemmel, élettel és megváltással. Az emberi lélek tele van bűnnel, halállal és kárhozattal. Jöjjön közibük a hit. A bűn, halál és kárhozat Krisztusé lesz. A kegyelem, élet és megváltás pedig a hívőé lesz.
A hit tehát nem foglalható bele a dogmák elvont rendszerébe. Inkább olyan, mint egy „jegygyűrű” (Luther), mely kölcsönös elkötelezettséget jelez, és egységet Krisztus és a hívő között. A hit a hívő teljes személyének válasza Istennek. Krisztus a hit által valóságosan és személyesen jelen van a hívőben. A hívő számára a hit teszi elérhetővé Krisztust és az ő jótéteményét – a megbocsátást, megigazítást és reménységet.
AQUINÓI ÉS LUTHER ÖSSZEHASONLÍTÁSA
E rövid vázlat alapján világossá vált, hogy Aquinói és Luther a hitnek egészen más értelmezését alkalmazzák. A különbség főbb pontjait a következőkben foglalhatjuk össze.
1. Aquinói igyekszik a hit filozófiai megközelítésével élni, míg Luther megközelítése nyilvánvalóbban vallási. 2. Aquinói igyekszik az Istenről alkotott elképzelésekhez kapcsolni a hitet. Luther úgy értelmezi, mint ami Isten ígéreteihez kapcsolódik. 3, Aquinói a hitet a bizonyítékhoz kapcsolja; Luther az Isten személyes megbízhatóságához. 4. Aquinói hitfogalma teológiai abban az értelemben, hogy magához Istenhez kapcsolódik; Lutheré sokkal inkább krisztologikus, két okból. Először, mivel a hit tárgya a hívő egyesülése Krisztussal; másodszor, mivel Krisztus a bizonyítéka annak, hogy Isten hűséges isteni ígéretéhez.
Igazolható-e Isten léte?
A hit és értelem közti kapcsolatot többnyire abban az értelemben vizsgálják, hogy vajon bizonyítható-e Isten létezése, és vajon egy ilyen bizonyíték alkalmas-e arra, hogy egy hitetlent hitre juttasson. Némelyek szerint a keresztény teológián belül általánosan elfogadott az a nézet, hogy ugyan az értelem nem juttat senkit istenhitre, de a hívők sem képesek racionálisan megindokolni Istenbe vetett hitüket. Aquinói Tamás véleménye igen jelentős ebben a kérdésben. Néhány filozófus mégis azt állítja, hogy bár Aquinói célja az volt, bizonyítsa Isten létezését, ez mégsem sikerült neki.



ALISTER E. MCGRATH: BEVEZETÉS A KERESZTÉNY TEOLÓGIÁBA 91
Előttem van Aquinói Summa theologiai című művének standard kiadásából egy példány. Terjedelme több mint négyezer oldal. Annak tárgyalása, hogy „vajon létezik-e Isten”, mindössze két oldalt tesz ki. Az „istenbizonyítékok” kifejezés nem szerepel Aquinói saját feljegyzéseiben, ezt csak a későbbi írók ragasztották gondolataira. Teljesen világos az is, hogy Aquinói nem az itt kifejtett, pár oldalas következtetés alapján hisz Istenben. Az elsődleges ok, ami miatt Isten létezésében hisz, az Isten önkinyilatkoztatása. Aquinói feltételezi, hogy olvasói hozzá hasonlóan hisznek Istenben, Isten létét nem kell nekik bebizonyítani. Az osztrák filozófus, Wittgenstein egyértelműen megállapítja ezt Culture and Value című könyvében:
Az istenbizonyítéknak valóban olyasvalaminek kell lennie, aminek alapján valaki képes meggyőzni egy másik embert Isten létezéséről. Én magam is úgy gondolom, hogy amit a hívők – akik az ilyen bizonyítékokat megfogalmazzák – tenni akartak, az az volt, hogy megadják saját hitük intellektuális elemzését és alapozását, bár ők maguk sohasem jutnának hitre ilyen bizonyítékok alapján.
A kérdés klasszikus megoldásai, melyekre minden modern elemzés utal, Canterburyi Anselmus és Aquinói Tamás írásaiban találhatók. Az előbbi azt taglalja, hogy mit értsünk „ontológiai bizonyítékon” Isten létével kapcsolatban. Az utóbbi az „öt utat” fejtette ki az alapján, hogy a természetből vissza lehet következtetni Istenre, mint teremtőjére. Most e két bizonyítási eljárást fogjuk egyenként megvizsgálni.
AZ ONTOLÓGIAI BIZONYÍTÁS
Az „ontológiai bizonyítás” először Anselmus Proslogionjában (1079) jelenik meg. (Az „ontológia” elnevezés a filozófiának arra az ágára utal, amelyik a „lét” fogalmával foglalkozik.) Anselmus a saját érvelését sohasem nevezte „ontológiai bizonyítéknak”. Kortársai egyszerűen „Anselmus bizonyítékaként" emlegették tételeit (ratio Anselmi). Az érvelésnek valóban nincs ontológiai jellege, és Anselmus egyáltalán nem úgy adja elő elmélkedéseit, mint Isten létének „bizonyítékát”. A Proslogion meditációs írás, nem pedig logikai bizonyítás. Anselmus arról elmélkedik, hogy számára mennyire magától értetődővé vált Isten elképzelése, és hogy ennek milyen következményei lehetnek. Anselmus egy döntő fontosságú definícióval nyitja elmélkedését, Isten „az, akinél nagyobbat nem lehet elgondolni". E meghatározásnak, mely Anselmus számára magától értetődően igaznak tűnt (hiszen az Isten mibenlétéről vallott keresztény felfogását adja vissza), több lényeges összetevője van. Mivel meglehetősen tekervényesen fejezi ki álláspontját, némi magyarázatot kell hozzáfűznünk.
Mert elgondolható, hogy létezik valami, amiről nem gondolható el, hogy nem létezik; ez pedig nagyobb, mint amiről az gondolható el, hogy nem létezik. Ezért ha arról, aminél nagyobb nem gondolható, elgondolható, hogy nem létezik, úgy az, aminél nagyobb nem gondolható, nem az, aminél nagyobb nem gondolható: ez önellentmondás. Tehát olyannyira valóságosan létezik valami, aminél nagyobb nem gondolható, hogy el sem gondolható nemlétezőnek. És ez Te vagy Urunk, Istenünk. [...] Ha ugyanis valamely elme gondolhatna valami jobbat Nálad, úgy a teremtmény Teremtője fölé emelkednék, és megítélné Teremtőjét, ami igencsak képtelenség. (Dér Katalin fordítása.)



ALISTER E. MCGRATH: BEVEZETÉS A KERESZTÉNY TEOLÓGIÁBA 92
Nem könnyű nyomon követni az érvelést. Talán nem haszontalan hát, ha egyszerűsítjük a bizonyítást, és kiemeljük a kérdés lényegét. Isten tehát az, „akinél nagyobbat nem lehet elgondolni”. Egy ilyen létező képzete áll az egyik oldalon, a valóság pedig a másikon. Egy százdolláros bankjegyre gondolni egészen más, mint kézben tartani egy százdollárost – és persze sokkal kevésbé kellemes. Anselmus érve az, hogy valaminek a képzete sokkal alacsonyabb rendű, mint maga a valóság. tehát az Istenről alkotott képzet, miszerint ő az, „akinél semmi nagyobb nem gondolható el”, ellentétet hordoz, mivel Isten valósága feljebb való, mint ez a képzet. Más szóval, ha ez a meghatározás helyes, és megvan az emberi gondolatban, akkor a hozzá kapcsolódó valóságnak is léteznie kell. A „bizonyíték” logikai gyengesége egészen nyilvánvaló (bár hangsúlyozni kell, hogy Anselmus nem bizonyítéknak szánta). Ez világossá válik Anselmus bírálója, Gaunilo nyomán, akinek válaszát A balgatag válaszaként ismerjük, (utalva az Anselmus által idézett 14. zsoltár l. versére: „Azt mondja a balgatag az ő szívében: nincsen Isten”). Képzeljünk el egy szigetet, mondja, ami olyan nagyszerű, hogy annál tökéletesebbet el sem lehet gondolni. Gaunilo ezt az érvelési logikát követve azt állítja, hogy a szigetnek léteznie kell, mivel a sziget valósága szükségszerűen tökéletesebb, mint a puszta képzete. Ehhez hasonlóan érvelhetünk úgy, hogy a százdolláros bankjegy képzete Anselmus számára magában foglalja, hogy a százdolláros a kezünkben is van. Anselmust azonban nem lehet ilyen könnyen elutasítani. Meghatározásának az a tétel a lényege, hogy Isten az, „akinél nagyobbat nem lehet elgondolni”. Isten teljesen más kategóriába tartozik, mint a szigetek vagy a százdolláros bankjegyek. Isten természetéhez hozzátartozik, hogy túllépi minden másnak a határait. Ha egyszer a hívő eljut annak a szónak a megértésére, hogy „Isten”, akkor Isten valóban létezik a számára. Anselmus elmélkedésének célja: arról gondolkodni, hogyan erősíti meg az Isten valóságába vetett hitet Isten természetének keresztény felfogása. A „bizonyítás” nem akar túllépni a hitnek ezen az összefüggésén, és Anselmus sohasem igyekezett azt általános filozófiai értelemben használni.
AQUINÓI TAMÁS ÖT ÚTJA
Aquinói úgy gondolta, hogy teljesen helyénvaló, ha az Isten létére utaló dolgokat a világról alkotott általános emberi tapasztalat alapján határozzuk meg. Milyen pontokat fogalmazott meg Aquinói? Gondolatmenete szerint a világ visszatükrözi Istent, mint teremtőjét. Ezt a gondolatot sokkal határozottabb formában fejti ki a „lét analógiájáról” alkotott tanításában. Ahogy egy művész aláírja festményét, jelezve, hogy az saját munkája, éppúgy tette rá Isten az isteni „szignót” a teremtésre. A világban megfigyelhető dolgok, például a rendezettség jelei, Istennek, mint Teremtőnek a létével magyarázhatók. Isten az okuk és a formálójuk. Ő hozta létre a világot, melyet egyúttal az isteni képmás és hasonlóság szerint formált. Hol keressük hát a teremtésben Isten létének nyomait? Aquinói szerint a világ rendezettsége Isten létének és bölcsességének legmeggyőzőbb bizonyítéka. Ez az alapvető elképzelés ad alapot az „öt út” mindegyikének, bár kétségtelenül az ún. „célszerűségi bizonyíték" vagy „teleologikus bizonyíték” esetében a legjelentősebb. Most külön-külön megvizsgáljak ezt az öt utat". Az első „út” abból a megfigyelésből indul ki, hogy a világban a dolgok mozgásban vannak vagy változnak. A világ nem statikus, hanem dinamikus. Erre könnyű példát hozni. Az eső esik az égből. A kövek legurulnak a völgybe. A Föld kering a Nap körül (ezt a tényt Aquinói még nem tudta). De hogyan kezdett el a természet mozogni? Miért nem mozdulatlan? Aquinói szerint mindazt, ami mozog, valami más mozgatja. Minden mozgásnak van valami oka. A dolgok nem maguktól mozognak, valami mozgatja őket. Tehát minden mozgás okának



ALISTER E. MCGRATH: BEVEZETÉS A KERESZTÉNY TEOLÓGIÁBA 93
is kell hogy legyen oka. És annak az oknak is kell hogy legyen oka. Ezzel Aquinói azt mondja, hogy az általunk ismert világ mögött egy egész sor mozgatóoknak kell lennie. A végtelen számú okok helyett azonban lennie kell egy első oknak is a sor elején. Ebből az eredeti mozgatóokból lehet végül is az összes többi mozgást levezetni. Ez az eredete az okság hosszú láncolatának, aminek hatását abban látjuk, ahogyan a világ „él”. Abból a tényből, hogy a világ mozgásban van, Aquinói az összes mozgás egyetlen eredeti okának létét magyarázza és levonja a következtetést is, hogy ez az ok nem más, mint Isten. A második „út" az okság elve. Más szóval, Aquinói megjegyzi az okok és okozatok létét a világban. Egy esemény (az okozat) egy másik esemény (ok) hatásával magyarázható. A mozgás elve, mint már láttuk, jó példa erre az ok-okozat sorra. A fentihez hasonló gondolatmenetet használva Aquinói azt mondja, hogy minden okozat visszavezethető egyetlen eredeti okra – ami Isten. A harmadik „út” az esetleges létezőkkel kapcsolatos. A világon vannak olyan létezők (mint az ember), akik nem szükségszerűen léteznek. Aquinói ezt a létezőt szembeállítja a szükségszerű létezővel (amelyik szükségszerűen létezik). Mivel Isten szükségszerűen létezik, Aquinói azt állítja, hogy az ember esetleges létező. Az a tény, hogy vagyunk, magyarázatra szorul. Miért vagyunk? Minek következtében jöttünk létre? Aquinói szerint egy létező úgy jön létre, hogy valami, ami már létezik, létrehozza. Tehát a mi létezésünket egy másik létező okozta. Mi az okozatai vagyunk egy oksági sornak. Ezt a sort visszavezetve Aquinói leszögezi, hogy ez az eredeti létező csak olyasvalaki lehet, akinek létezése szükségszerű – azaz Isten. A negyedik „út” az emberi értékekkel foglalkozik: az igazsággal, jósággal és erényességgel. Honnan származnak ezek az értékek? Mi okozta őket? Aquinói úgy magyarázza, hogy kell lennie valaminek, ami önmagában véve igaz, jó és erényes. Szerinte ezeknek az eszméknek az eredete Isten, aki ezek eredeti oka. Az ötödik, s egyben utolsó „út” maga a „teleológiai bizonyítás”. Aquinói megállapítja, hogy a világ értelmes tervezés nyilvánvaló nyomait mutatja. A természeti folyamatok és tárgyak, úgy tűnik, megfelelnek bizonyos meghatározott ésszerű céloknak. Úgy látszik, van céljuk. Tervezettnek tűnnek. De a dolgok nem tervezik saját magukat: azokat valaki, valami más okozta és tervezte. E megfigyelés alapján Aquinói arra a következtetésre jut, hogy e természetes rend forrásaként Istent kell megnevezni. A fentiekből látható, hogy Aquinói érvei meglehetősen egyszerűek. Mindegyik az egyetlen eredetre visszavezethető oksági sortól függ, és azt Istennel azonosítja. Az „öt útról" számos kritika hangzott el Aquinói középkori bírálói, Duns Scotus és William Ockham részéről. A következő ellenérveket érdemes megemlíteni:
1. Miért lehetetlen az okok végtelen visszavezetésének elve? Mivel a mozgásból levezetett bizonyíték csak akkor igazán helytálló, ha kimutatható, hogy az ok és okozat sora valahol szükségszerűen megáll. Aquinói szerint lennie kell egy Első Mozdulatlan Mozgatónak. De ezt a szükségszerűséget elmulasztja bemutatni. 2.Miért vezetnek ezek a bizonyítékok az egyetlen Istenbe vetett hithez? A mozgásból levezetett bizonyíték vezethetne több Első Mozdulatlan Mozgatóban való hithez is. Úgy tűnik, semmi sem indokolja, hogy csupán egy ilyen ok létezéséhez ragaszkodjunk. 3. E bizonyításból nem következik az, hogy Isten folyamatosan létezik. Attól, hogy Isten okozta a dolgok létrejöttét, még megszűnhet létezni. Az okozatok folyamatos létezése nem jelenti szükségszerűen azok létrehozójának folyamatos létezését. Ockham szerint Aquinói bizonyítékai egy olyan hitet eredményezhetnek, miszerint Isten létezett egyszer, valamikor – de most nem szükségszerűen létezik. Ockham bonyolultabb érvelést ad elő, ami azon alapul, hogy Isten folyamatosan fenntartja a világegyetemet, ezzel azonban inkább csak megkerüli a problémát.



ALISTER E. MCGRATH: BEVEZETÉS A KERESZTÉNY TEOLÓGIÁBA 94
Végül is Aquinói érvei pusztán azt állítják, hogy ésszerű az a hit, hogy van egy világteremtő vagy egy értelmes létező, aki képes hatását kifejteni a világban. Mindazonáltal a hit lépése még hátravan. Még mindig bizonyításra szorul, hogy ez a teremtő vagy értelmes létező az az Isten, akit a keresztények ismernek, tisztelnek és imádnak. Aquinói bizonyítékai egy olyan isten létezésébe vetett hithez vezethetnek, aki inkább a görög filozófus, Arisztotelész istenéhez hasonlít – isten a Mozdulatlan Mozgató, aki távol van a világtól, és nem avatkozik annak dolgaiba.
A teológiai nyelv természete
A teológia „Istenről való beszéd”. De hogyan lehet egyáltalán leírni Istent vagy beszélni róla az emberi nyelv használatával? Wittgenstein igen kritikusan teszi fel a kérdést: „Ha az emberi szó nem képes leírni a kávé különleges aromáját, hogyan tud megbirkózni olyan bonyolult problémával, mint Isten?”
AZ ANALÓGIA
Azt a legegyszerűbb elképzelést, amely alátámasztja az ilyen kérdésekre adott teológiai választ, általában „az analógia elvének" nevezzük. Az a tény, miszerint Isten teremtette a világot, alapvető „létanalógiára” (analogia entis) mutat rá Isten és a világ között. Isten és a világ között folyamatosság áll fenn, mivel a világ létében Isten fejeződik ki. Ezért lehetséges és megengedett a teremtett világon belüli valóságot analógiaként használni Istennel kapcsolatban. Ezzel a teológia nem szállítja le Istent a teremtett tárgy vagy lény szintjére, csupán megerősíti az Isten és e lény közötti hasonlóságot vagy összefüggést. Ezzel lehetővé teszi ez utóbbinak, hogy Istenre mutató útjelző táblaként működjön. A teremtett valóság lehet olyan, mint Isten, anélkül hogy azonos lenne Istennel. Vizsgáljuk meg, mit jelent az „Isten a mi atyánk” megállapítás. Aquinói szerint ezt úgy kellene érteni, hogy Isten olyan, mint egy földi apa. Azaz Isten hasonlít egy apához. Bizonyos szempontból Isten valóban olyan, mint egy földi apa, más szempontból azonban nem. Vannak dolgok, amikben tényleges a hasonlóság. Isten úgy gondoskodik rólunk, ahogyan egy földi apa gondoskodik a gyerekeiről (Mt 7,9-11). Ő a mi létünk legvégső forrása, ahogyan apáink életre hívtak minket. Isten hatalmat gyakorol fölöttünk, ahogyan a földi apák is. De vannak dolgok, amikben tényleges a különbség is. Például Isten nem emberi lény. És az emberi anya létezése sem utal egy mennyei anya szükségességére. Aquinói tétele világos. Az isteni önkinyilatkoztatás azokat a képeket és gondolatokat használja fel, amelyek a mi világunk mindennapi létéhez kötődnek – ám ezek mégsem zárják be Istent e mindennapok világába. Ha azt mondjuk, „Isten a mi atyánk", azzal nem azt mondjuk, hogy Isten csupán egy földi apa. De nem is azt jelenti ez, ahogyan majd később szó lesz róla, hogy Istent férfiként kellene elképzelni (lásd 195-197. o.). Inkább azt mondhatjuk, hogy ha a földi apákról gondolkodunk, az segít Istenről gondolkodni. Vagyis analógia, és mint minden analógia, egy bizonyos ponton túl már nem érvényes. Mindazonáltal ez a gondolkodásmód rendkívül hasznos és eleven, hiszen lehetővé teszi, hogy saját világunk szavait és képeit használjuk annak leírásához, amely valójában a mi világunkon túl létezik. Ha azt mondjuk, hogy „Isten szeretet”, akkor arra a képességünkre utalunk, hogy tudunk szeretni. Így képzeljük el tökéletes szeretetet Istenben. Ezzel nem fokozzuk le „Isten



ALISTER E. MCGRATH: BEVEZETÉS A KERESZTÉNY TEOLÓGIÁBA 95
szeretetét” az emberi szeretet szintjére. Sőt a kifejezés inkább azt sugallja, hogy az emberi szeretet jelzésként mutat Isten szeretetére, és korlátozott mértékig képes annak tükrözésére is. De ahogy tapasztalatból is tudjuk, az analógiák nem alkalmazhatók a végtelenségig. Jön egy pont, amikor már nem tarthatók tovább. Hogyan tudhatjuk meg, hogy mely ponton érnek véget? Mielőtt rátérnénk e kérdés megválaszolására, a teológia más területéről hozhatunk egy példát, mellyel jól szemléltethető maga a probléma. Az Újszövetség arról beszél, hogy Jézus „váltságul” adta életét a bűnösökért (Mk 10,45; 1Tim 2,6). Mit jelent ez az analógia? A „váltságdíj” a mindennapos szóhasználatban három dologhoz kapcsolódik:
1. Felszabadítás. A váltságdíj szabadságot hoz annak, akit fogságban tartanak. Ha valakit elraboltak, és váltságdíjat követelnek érte, e váltságdíj kifizetése a szabaduláshoz vezet. 2. Fizetség. A váltságdíj az a pénzösszeg, amit azért fizetnek, hogy elérjék valakinek a kiszabadulását. 3. Valaki, akinek a váltságdíjat megfizették. A váltságdíjat általában a személyt fogva tartónak vagy egy közvetítőnek fizetik ki.
Jézus halála tehát a bűnösért kifizetett „váltságdíj”. A kérdés most már az, hogy mindhárom hétköznapi értelem megtalálható-e a Bibliában? Kétségtelen, hogy az Újszövetség azt hirdeti, hogy mi Jézus halála és feltámadása által szabadultunk meg a fogságból. A bűn és a halálfélelem fogságából lettünk szabadok (Róm 8,21; Zsid 2,15). Az is világos, hogy az Újszövetség úgy értelmezi Jézus halálát, hogy az volt az ár, amit a mi szabadulásunkért kellett kifizetni (1Kor 6,20; 7,23). A mi megszabadításunk költséges és drága dolog. Ebben a két vonatkozásban a „megváltás” bibliai értelme összhangban áll a szó hétköznapi használatával. De mi a helyzet a harmadik aspektussal? Az Újszövetség sehol nem utal arra, hogy Jézus halála olyan értelemben is „váltságdíj” lett volna, hogy azt szabadulásunk áraként valakinek (pl. az ördögnek) kellett volna kifizetni. Az első négy évszázad írói közül néhányan azonban úgy gondolták, hogy ezt az analógiát teljes mértékben alkalmazhatják. Kijelentették, hogy Isten megszabadított minket az ördög hatalmából úgy, hogy Jézust feláldozta, aki így a mi szabadulásunk ára volt. Ez az elképzelés újra és újra előkerül azokban a patrisztikus fejtegetésekben, melyek Krisztus halálának jelentését vizsgálják. Mégis fel kell tennünk a kérdést, vajon ez a megfogalmazás nem lépi-e át azt a határt, amin belül még alkalmazható az analógia? Hogyan tudhatjuk hát meg, hogy egy analógia nem vezet-e túl messzire? Hogyan lehet ellenőrizni az analógiák határát? Ezek a kérdések mindig vita tárgyát képezték a keresztény teológia történelme során. A XX. században a brit vallásfilozófus, Ian T. Ramsey Christian Discourse: Some Logical Explorations (Keresztény értekezések: Néhány logikus felfedezés, 1965) című művében olvasható e kérdés legjelentősebb megfogalmazása. Ramsey továbbviszi a gondolatot, és azt mondja, hogy a modellek vagy analógiák nem önállóak, hanem kölcsönhatásban állnak egymással, és így meghatározzák egymást. Ramsey szerint a Biblia nem egyetlen analógiát (vagy modellt) fogalmaz meg Istenről vagy az üdvösségről, hanem analógiák láncát használja. Ezek az analógiák vagy modellek egyenként világítják meg Istenről vagy az üdvösség természetéről szerzett tudásunk bizonyos vonatkozásait. Ugyanakkor az analógiák egymásra is hatnak, módosítják egymást, segítenek megérteni a többi analógia határát. Egyetlen analógia vagy példázat sem elégséges önmagában; együttvéve azonban az analógiák és példázatok láncot alkotnak, és így Isten és az üdvösség természetének átfogó és következetes megértését szolgálják. Egy példa segítségével világosabbá tehető, hogy hogyan hatnak egymásra a képek. Vegyük a király, az apa és a pásztor analógiáját. E három analógia mindegyike a tekintély gondolatát hordozza, és azt sugallja, hogy ez nélkülözhetetlen ahhoz, hogy megértsük Istent. A királyok



ALISTER E. MCGRATH: BEVEZETÉS A KERESZTÉNY TEOLÓGIÁBA 96
azonban gyakran helytelenül viselkednek, és nem mindig a legmegfelelőbb módon szolgálják alattvalóik érdekeit. Az Isten, mint király analógia tehát azt is sugallhatná, hogy Isten egyfajta zsarnok. Ugyanakkor az apa fia iránti gyengéd irgalmasságát dicséri a Szentírás (Zsolt 103,13-18). Hasonlóan a jó pásztor teljei odaadása a nyáj jólétéért (Jn 10,11) is azt mutatja, hogy nem ez az analógia valódi értelme. Isten a hatalmát gyengéden és bölcsen gyakorolja. Aquinói analógiatana alapvetően befolyásolja azt, hogy ma hogyan gondolkodunk Istenről. Világossá teszi, hogy Isten a bibliai képeken és analógiákon keresztül jelenti ki magát, hogy ezáltal megérthessük, hogyan áll ő a mi világunk fölött, és ugyanakkor hogyan jelentheti ki magát ebben a világban és e világ által. Isten nem egy tárgy vagy egy személy a térben és időben; mindazonáltal ilyen tárgyak és személyek segíthetnek elmélyíteni az Isten természetéről kialakított véleményünket. A végtelen Isten képes kijelenteni magát az emberi szó és a véges képek segítségével.
A METAFORA
Az analógia és a metafora közötti különbség állandó vita tárgya. Arisztotelész azt mondja, hogy a metafora „egy olyan kifejezés átvitt értelmű használata, ami eredetileg valami máshoz tartozik”. Ez a meghatározás olyan tág, hogy a beszéd minden eszközét magában foglalhatja, köztük az analógiát is. A modern szóhasználatban a „metaforát” egészen más értelemben használjuk. Ennek meghatározása így hangzik: a metafora azt jelenti, hogy úgy beszélünk egy dologról, hogy az egy másik dologra utal. Nelson Goodman híres kifejezését használva: „egy régi szót új trükkökkel tanítunk meg”. A meghatározás világosan magában foglalja az analógiát. Mi hát a különbség? Szükséges ismételten megjegyezni, hogy nincs általános egyetértés ebben a kérdésben. De talán „munkahipotézisünk” közelebb vihet a megoldáshoz. Eszerint az analógia alkalmatlan ott, ahol a metafora meglepő értelmet vagy kezdődő kételkedést foglal magában. Például vizsgáljuk meg a következő két megállapítást:
1. Isten bölcs. 2. Isten oroszlán.
Az első esetben azt feltételezzük, hogy Isten természete és az emberi „bölcsesség" fogalma analogikus kapcsolatban áll, tehát mind nyelvi, mind ontológiai szinten közvetlen párhuzam áll fönt az emberi és isteni bölcsesség fogalma között. Az emberi bölcsesség analógiaként szolgál az isteni bölcsességhez. Az összehasonlítás nem okoz semmilyen meglepetést. A második esetben az összevetés ugyancsak meghökkentő. Úgy tűnik, lehetetlen, hogy összehasonlítsuk Istent egy oroszlánnal. Bár sok hasonlóság lehet Isten és egy oroszlán között, de nyilvánvalóan sok a különbség is. Néhány modern író szerint a metafora összekeveri a hasonlóságot és a különbözőséget, és azt hangsúlyozza, hogy két összehasonlított tárgy között egyszerre léteznek hasonlóságok és eltérések. Az előbbieket megfontolva most már megvizsgálhatjuk a metafora három jellegzetességét, melyek a teológia érdeklődését is felkeltették az elmúlt évtizedekben.
1. A metafora egyaránt magában foglalja két összehasonlított dolog hasonlóságát és eltérését. Talán éppen ezért néhány mai írásban - különösen is Sallie McFague munkáiban - inkább a teológiai nyelv metaforikus természetére kerül a hangsúly, szemben az analitikussal. McFague így fogalmaz:



ALISTER E. MCGRATH: BEVEZETÉS A KERESZTÉNY TEOLÓGIÁBA 97
A metafora úgy tekint egy dologra, mint valami másra, és azt tartja, hogy ez az. Mivel nem tudjuk, hogyan gondolkodjunk vagy beszéljünk erről, ezért azt használjuk, hogy segítségével elmondjunk valamit erről. Metaforikusan gondolkodni azt jelenti, hogy észreveszünk valami hasonlóságot két különböző tárgy, esemény stb. között, és az ismertebbet használjuk fel arra, hogy a kevésbé ismertről beszéljünk.
Ha „Istenről, mint atyáról" beszélünk, azt inkább metaforának kell tekinteni, és nem analógiának, hiszen meg kell gondolni az Isten és egy apa között meglévő különbségeket, és nem követhetjük (ahogy az analógia esetében) a hasonlóságok közvetlen vonalát.
2. A metaforát nem lehet meghatározott megállapításokra korlátozni. A keresztény teológia számára a metafora legvonzóbb jellegzetessége éppen a lezáratlan jellege. Bár néhány irodalomkritikus szerint a metaforát le lehet egyszerűsíteni egy sor egyenrangú irodalmi kifejezésre, mások azonban azt állították, hogy az összehasonlítások mértékének nem lehet határt szabni. Tehát az a metafora, hogy „Isten olyan, mint egy atya”, nem egyszerűsíthető le egy sor olyan Istenről szóló pontos megállapításra, melyek mindenütt mindig érvényesek lennének. A metaforát sokatmondónak tartják, és ez lehetővé teszi a jövendő olvasó és magyarázó számára, hogy új jelentést találjon benne. A metafora nem egyszerűen egy elegáns leírása vagy emlékezetessé vált elnevezése valaminek, amit mi már ismerünk, hanem meghívás, mely felszólít, hogy felfedezzük a jelentés további szintjeit, olyanokat, melyeket mások még nem vettek észre vagy már elfelejtettek.
3. A metafora gyakran erőteljes érzelmi töltéssel rendelkezik. A teológiai metafora oly módon képes kifejezni a keresztény hit érzelmi dimenzióit, hogy lehetővé teszi azok istentiszteleti alkalmazását. Például az a metafora, hogy az „Isten olyan, mint a világosság”, rendkívül erőteljes érzelmi felhanggal rendelkezik, beleértve a megvilágosodást, tisztaságot és megdicsőülést. Ian G. Barbour a metaforikus nyelvnek ezt a szempontját a következőképpen foglalja össze:
Ha a költői metaforát csak alkalmanként használják, az részben az azonnali kifejezés vagy megjelenítés érdekében történik. A vallásos jelképek egy vallási közösség nyelvének részévé válnak szent irataiban és liturgiájában, valamint folyamatos életében és gondolataiban. A vallásos jelképek az emberi érzelmek és érzések kifejezői, és erőteljesen képesek válaszra és elkötelezettségre indítani.
ALKALMAZKODÁS
Ez a harmadik megközelítés elutasítja a teológiai nyelvről folytatott elmélkedést, és helyette arra az általános alapelvre koncentrál, mely meghatározza a teológiai nyelv természetét. A megközelítés alapgondolatait a klasszikus görög retorikai elméletből kívánjuk levezetni. Ezeket aztán Órigenész is nagy lelkesedéssel alkalmazta. Órigenész szerint Isten, amikor meg akarta szólítani a bűnös emberiséget, ugyanazzal a problémával állt szemben, mint amivel egy apa is, ha megpróbálja megértetni magát kicsi gyermekével. „Isten leereszkedik és lejön hozzánk, alkalmazkodik a mi gyengeségünkhöz, ahogyan egy tanár <gyereknyelven> beszél gyerekeihez, vagy ahogyan egy apa foglalkozik a saját gyerekeivel, és átveszi az ő stílusukat.” Ha kisgyerekekhez beszélünk, tisztában kell legyünk azzal, hogy korlátozott értelmi képességekkel rendelkeznek. Ha felnőttként kezeljük őket, és olyan szavakat és gondolatokat



ALISTER E. MCGRATH: BEVEZETÉS A KERESZTÉNY TEOLÓGIÁBA 98
használunk, melyek felfogóképességeiket és tapasztalatukat meghaladják, nem tudunk kommunikálni velük. Az ő képességükhöz kell alkalmazkodnunk. Ezt a megközelítést alkalmazza a XVI. században Kálvin János is. Ő fejtette ki részleteiben az „alkalmazkodás” (akkomodáció) néven használt elméletet. Az „alkalmazkodás” itt azt jelenti, hogy „igazodni, formálódni a helyzet adta szükséghez vagy az emberi képességhez, hogy felfoghatóvá váljon az üzenet”. A kijelentésben Kálvin szerint Isten alkalmazkodott az emberi ész és szív képességeihez. Olyan önarcképet fest, amit mi képesek vagyunk megérteni. Kálvin gondolata mögött e ponton a szónok hasonlata húzódik meg. A jó szónok ismeri hallgatósága képességeit, és az ő beszédmódjukhoz alkalmazkodik. A beszélő és a hallgató közötti szakadékot át kell hidalni, ha érintkezni akar velük. A kijelentés folyamatában Istennek kell lejönni a mi szintünkre. Ahogyan az anya lehajol, hogy elérje gyermekét, éppúgy hajol le Isten a mi szintünkre. Ennek az alkalmazkodásnak egy példáját nyújtja a Bibliában található istenkép. Kálvin rámutat, hogy Istent gyakran ábrázolja úgy a Biblia, mint akinek van szája, szeme, keze, és lába. Utalhatna arra is, hogy Isten emberi lény. Magában foglalhatja azt is, hogy valamiképpen az örök és szellemi Isten egy testi emberré változott. (Ezt a kérdést általában „antropomorfizmusként" emlegetik - más szóval, Istent emberi formában ábrázolják.) Kálvin szerint Isten a mi gyarló életünk miatt kénytelen volt ilyen képi módra alakítani az isteni kijelentést. Az az istenkép, mely Istent úgy ábrázolja, mint akinek szája és kezei vannak, az isteni „gyerekbeszéd”. Isten lejön a mi szintünkre, és olyan képeket használ, amiket mi is értünk. Nyilván lehetséges és helyénvaló Istenről bonyolultabban beszélni, de nem lennénk képesek azt felfogni. Kálvin célja nem az volt, hogy a teológiai nyelv természetéről mondjon általánosító véleményt, vonatkozzon az az analogikus vagy metaforikus, vagy a nyelvnek általa ismert bármelyik eszközére. Alapvető elgondolása annak a hangsúlyozása volt, hogy a teológiai nyelvet nem szükséges látszólagos értékként kezelni. Rá kell kérdezni arra, hogy mi hangzott el, és arra, ahogyan az elhangzott. Ezt a kérdést egy nyilvánvalóan tudományos jelentőségű esettanulmány segítségével tisztázhatjuk majd. A bibliai teremtéstörténet (1Móz) esetében Kálvin azt mondja, hogy ez egy viszonylag egyszerű és naiv ember szintjéhez és képességeihez igazodik Az író célja nem az volt, hogy leírását a valóság szó szerinti megjelenítéseként értsék. Kálvin kimondja, hogy a teremtéstörténet szerzője „a tanulatlan és primitív, de egyben a tanult embereknek a tanárává is lett; célját pedig nem érhette volna el, ha nem ereszkedik le az oktatás ilyen nyers eszközeihez". A teremtés hat napja kifejezés nem hat huszonnégy órás periódust jelöl, hanem egyszerűen egy kiterjedt időszak leírását az emberi gondolkodás szintjén. Hasonlóan a „boltozat feletti vizek" egy egyszerű és alkalmazott beszédmód a felhőkről. A bibliai teremtéstörténeteket tehát nem kell szó szerint venni. Itt „alkalmazott" beszédről van szó. A teológusnak kell meghatároznia az alkalmazás természetét és mértékét. Ez az alapelv támasztja alá Kálvin válaszát egy fontos vitában, ahol a teológiai nyelv helyzete döntő jelentőségűnek bizonyult: a kopernikuszi naprendszerelmélet kérdésében. Ez az esettanulmány olyan fontos, hogy érdemes néhány részletében megismerkedni vele, hogy segítségével szemléltessük azoknak a gondolatoknak az alkalmazását, melyekkel éppen foglalkozunk.



ALISTER E. MCGRATH: BEVEZETÉS A KERESZTÉNY TEOLÓGIÁBA 99
ESETTANULMÁNY: KOPERNIKUSZI VITA
A teológia és a természettudományok között az egyik legjelentősebb összeütközés a XVI. században történt. Kopernikusz heliocentrikus rendszerének közzétételével kapcsolatosan. Eddig a pontig általánosan a geocentrikus képet fogadták el: a Nap és az összes égitest a Föld körül kering. Ezt az elképzelést látszott alátámasztani a Biblia is, melyben utalást találunk a Nap mozgására. De revolutionibus orbium coelestium (Az égitestek körforgásáról, 1543) című művében Kopernikusz (1473-1543) amellett érvelt, hogy a Föld kering a Nap körül. Kopernikusz elméletének publikálása radikálisan támadta a korábbi nézetet – és így a Biblia elfogadott magyarázási módját is. Amikor Kopernikusz tudományos érdemei nyilvánvalóvá váltak, veszélybe került a Biblia tekintélye és megbízhatósága. Hogyan lehet a kopernikuszi heliocentrikus elméletet összeegyeztetni a Biblia egyértelműen geocentrikus szemléletével? Komoly érvekkel támasztották alá azt az állítást, miszerint Kálvin teológiai módszere döntő fontosságú volt mind a naprendszer kopernikuszi elméletének rokonszenvező meghallgatásában, mind a Biblia hitelességének megőrzésében. Első látásra lehetetlennek tűnik. Az elmúlt száz évben a reformátorok, s köztük Kálvin magatartása a naprendszer kopernikuszi elmélete kapcsán állandó gúny tárgya volt. History of the Warfare of Science with Theology (A tudomány és a teológia küzdelmének története, 1896) című erőteljesen polemikus művében Andrew Dickson White azt írja:
Kálvin az 1Mózeshez írt kommentárjában eleve elítél mindenkit, aki azt állította, hogy nem a Föld az egész világegyetem középpontja. A kérdést a kilencvenharmadik zsoltár első versére történt szokásos utalással döntötte el, és azt kérdezte: „Ki kockáztatja meg, hogy Kopernikusz tekintélyét a Szentlélek tekintélye fölé helyezze?”
Ezt az állítást ismételgetik az írók egymás után a „vallás és tudomány” témájáról szóló munkáikban, köztük Bertrand Russell is History of Western Philosophy (A nyugati filozófia története) című könyvében. Senki sem vette a fáradságot, hogy ellenőrizze forrását. Pedig Kálvin nem írt ilyesmit, és nem fejtett ki ilyen véleményt egyik írásában sem. A valóság sokkal érdekesebb. Kálvin gyakorlatilag két fontos területen is hozzájárult a természettudományok értékeléséhez és fejlődéséhez. Először is pozitívan ösztönözte a természet tudományos tanulmányozását; másodszor elhárította a fő akadályt e tanulmányok fejlődése elől. Az első közreműködése speciálisan kapcsolódik a teremtés szép rendjének hangsúlyozásához. Véleménye szerint mind a fizikai világ, mind az emberi test igazolja Isten bölcsességét és jellemét. Kálvin tehát bátorította mind az asztronómiát, mind az orvostudományt. Ezek a teológiánál alaposabban képesek megvizsgálni a természeti világot, és így felfedezni a teremtés szép rendjének további bizonyítékait és teremtőjének bölcsességét. Kálvin tehát vallásos késztetést adott a természet tudományos vizsgálatának, amit kezdtek úgy tekinteni, mint egy eszközt, mellyel Isten bölcs keze felismerhető a teremtésben. A Confessio Belgica (1561), egy kálvinista hitvallás, mely különösen nagy hatást gyakorolt Németalföldön (ez a terület különösen botanikusairól és fizikusairól vált ismertté), kimondta, hogy a természet „a szemünk előtt lévő leggyönyörűbb könyv, melyben minden teremtett dolog, kicsi vagy nagy, betűként mutatja nekünk Isten láthatatlan dolgait”. Isten tehát észrevehető a teremtés részletekbe menő tanulmányozásán keresztül. Ezeket az elképzeléseket lelkesen fogadták a Royal Societyben (Királyi Társaság). Abban az időben ez a szervezet döntő segítséget adott a tudományos kutatás számára Angliában. Számos tagja Kálvin csodálója volt, ismerték írásait, és tisztában voltak azok fontosságával tudományterületük számára. Richard Bentley (1662-1742) például egy előadás-sorozatot



ALISTER E. MCGRATH: BEVEZETÉS A KERESZTÉNY TEOLÓGIÁBA 100
tartott 1692-ben Newton Principia mathematicája (A matematika alapjai, 1687) alapján, melyben a világegyetem Newton szerint megalapozott szabályszerűségét mint tervszerűséget magyarázta. Előadásainak szövegei félreérthetetlen utalásokat tartalmaznak Kálvinnak arra a megfogalmazására, hogy a világegyetem „Isten dicsőségének színtere”, s az emberek a hálás közönség. A teremtés részletes tanulmányozása elvezet a Teremtő alkotói bölcsességének elismeréséhez. Kálvin másik fontos hatása e kérdésben különösen is érdekes most számunkra. Sokak szerint Kálvin volt az, aki egy igen jelentős akadályt hárított el a természettudományok fejlődése elől: a bibliai literalizmust, ami meghatározó maradt napjaink fundamentalista köreiben. Kálvin ragaszkodott ahhoz, hogy nem kell szó szerint venni minden istenre vagy a világra vonatkozó bibliai megállapítást, mivel azokat az írók hallgatóságuk képességeihez alkalmazták. A Biblia azzal, hogy úgy beszél, mintha a Nap keringene a Föld körül, egyszerűen alkalmazkodott hallgatóságának világnézetéhez, és nem tudományos megállapítást tett a világegyetemről. Kálvin fejtegetéseit a tudományos-felfedezések és a Biblia megállapításai közötti kapcsolatról általában úgy tartják számon, mint az egyik legértékesebb hozzájárulását a keresztény gondolkodás fejlődéséhez. E gondolatoknak számottevő hatása volt a tudományos elméletalkotásban, különösen a XVII. század során. Például a XVII. századi angol író, Edward Wright megvédte a naprendszer kopernikuszi heliocentrikus elméletét a bibliai literalizmussal szemben, amikor azt mondta, hogy a Biblia először is nem foglalkozott a fizikával, másrészt beszédmódja „az egyszerű emberek felfogásához és beszédmódjához igazodott, ahogyan a dajkák alkalmazkodnak a kisgyermekekhez”. Mindkét érv közvetlenül Kálvintól származik, aki – mondhatjuk – ezeken a pontokon maradandóan hozzájárult a természettudományok fejlődéséhez.
Elkötelezettség és semlegesség a teológiában
Mennyire kell egy teológusnak elkötelezettnek lennie? Még pontosabban fogalmazva: taníthat-e keresztény teológiát az, aki nem keresztény? Elengedhetetlen-e a keresztény hit iránti elkötelezettség azoknál, akik a keresztény teológiát akarják tanulni vagy tanítani? Ezt a kérdést hosszasan vitatták a keresztény hagyományban. Sokan úgy vélik, hogy a vita a XII. században éri el csúcspontját, a párizsi egyetem megalapításakor. Az egyik tábor szerint a teológia feladata a keresztény hit elkötelezett védelme (Clairvaux-i Bernát), a másik fél amellett kardoskodott, hogy a teológia egyetemi diszciplína, mely művelői számára függetlenséget követel (Petrus Abelardus). Jellemző, hogy az előbbi a kolostorokat, az utóbbi az egyetemeket tartotta eszményképének. A vita megoldatlan, hiszen mindkét nézet számos jelentős érvet hoz fel igaza mellett. Először vizsgáljuk meg a függetlenség és semlegesség melletti érveket.
1. A tudós részéről teljes függetlenség szükségeltetik az igazság kutatásához. Ha egy tudós már elkötelezett egy elmélet mellett (pl. a keresztény igazság mellett), ez meghatározza a vizsgálandó anyagról adott értékelését. A felvilágosodás során alakul ki az az elképzelés, hogy az „elkötelezettség” és „igazság” összeegyeztethetetlen fogalmak. Csak az képes a keresztény hit méltányos megítélésére, aki semleges vele szemben. 2. A teológiának kemény kérdéseket is fel kell tennie a saját szellemi hitelességéről, módszereiről és eszméiről. A modern egyetem kritikai közege rákényszeríti a teológusokat, hogy olyan kemény kérdéseket is megfogalmazzanak, melyeket egyébként nem tennének fel. „Ha a teológiát arra kényszerítenék – amit szeretnének –, hogy vonuljon ki az egyetemekről (hiszen lényegileg a tekintélyhez kötődik, és ezért nem tudományos), az komoly kudarca lenne a keresztény igazságfelfogásnak.” (Wolfhart



ALISTER E. MCGRATH: BEVEZETÉS A KERESZTÉNY TEOLÓGIÁBA 101
Pannenberg) Az is határozottan ebbe az irányba mutat, amit David Tracy mond: szükség van arra, hogy a kereszténység a keresztény igazság állításait nyilvánosan az érthetőség és indokolás egyetemes normáira alapozza.
A semlegesség melletti érvek után most nézzük meg az elkötelezettséget támogató érveket is.
l. A latin-amerikai felszabadításteológia művelői maró gúnnyal illetik a „tudományos semlegességet”, amit a társadalmi igazság, valamint a politikai átalakulás komoly akadályának tartanak. Hát nem elkötelező, ha valami igaz? A felszabadítás teológiájának művelői részben a marxista alapelvekre, részben néhány valóban keresztény gondolatra alapozva amellett érvelnek, hogy nincs ellentét az igazság és az elkötelezettség között. Az előbbi megköveteli az utóbbit. 2. A tudomány valójában előzetesen elkötelezett, ha tudomásul veszi ezt, ha nem. Például Roy A. Clouser The Myth of Religious Neutrality (A vallásos semlegesség mítosza) című művében a fizikai és a pszichológiai elméletek részletes vizsgálatát adja, és azt állítja, hogy az előzetes elkötelezettség rejtetten bár, de fontos szerepet játszik ezeken a területeken. E távolról sem „semleges” tudományokról kiderül, hogy rejtetten elkötelezettek. Ne lehetne ez igaz a teológiára is? Tehát még azok is, akik azt állítják magukról, hogy „függetlenek”, a valóságban rejtett előzetes elkötelezettségek és feltételezések szolgái. 3. A keresztény teológia_a közösség hitének válaszában jelenik meg. Ez – Canterbury Anselmus szavait használva – fides quaerens intellectum, „megértésre törekvő hit”. A hit elkötelezettséget igényel. Ha a keresztény teológiát semleges nézőpontból, pusztán egyetemi tárgyként tanulmányozzuk, akkor szem elől tévesztjük, hogy a kereszténység hitvallás, imádság és istentisztelet. A teológiát ezek a cselekmények hozták létre, és ha egy teológus nem vallja meg a hitét, nem imádkozik Istenhez, és nem tiszteli a feltámadt Krisztust, aligha értette meg, hogy miről is szól valójában a teológia.
A semlegesség elleni és semlegesség melletti érveknek egyaránt megvan az erős és gyenge oldaluk. Például vegyük azt az állítást, miszerint csak a keresztény hiten kívül álló személy megbízható véleményt mondani a hit elgondolásairól. Eszerint az a személy a legalkalmasabb arra, hogy a kereszténységről írjon, aki nem keresztény. Ennek az állításnak megvan a maga igazsága. Igen valószínű, hogy egy külső szemlélő kemény kérdéseket is feltesz, kritikai ítéletet is mond, és megjegyzi azokat a különös dolgokat is, melyek a kereszténységen belül már egyértelműnek tűnnek. Mégis, mivel a külső szemlélő nem részese a keresztény hit belső dinamikájának – azaz az imaéletnek vagy az istentiszteleti életnek –, nem képes megérteni a teológiai fejlődések motivációit. A kritikai nézőpont gyakran képtelen a megértésre. Ilyen okok miatt a teológiai elkötelezettségről folytatott vita holtpontra jutott. Az utóbbi évtizedekben azonban egy olyan társadalmi változás zajlott le, melynek eredményeképpen a keresztény teológiát már többnyire szemináriumokban tanulják, és nem egyetemeken, ennélfogva egy elkötelezett közegben. A multikulturalizmus megjelenése következtében Európában, Észak-Amerikában és Ausztráliában szekuláris körökben egyre többször kérdőjelezik meg a keresztény teológia kivételezett egyetemi helyzetének jogosultságát. Miért a keresztény, és nem a zsidó vagy az iszlám teológiát tanítják ilyen különleges körülmények között? E fejlődés eredményeképpen az Egyesült Államokban megszülettek a „vallási fakultások”, vagy a „vallástudományok fakultásai”, melyek célkitűzése a különböző vallások változatainak vagy általánosságban a vallásnak – de nem a kereszténységnek – a tanulmányozása. Mivel a keresztény teológiát legtöbben felekezeti hovatartozás szerint tanulmányozzák, e változás a diákok exodusát eredményezte a szemináriumokba, ahol keresztény teológiát tanítanak. Így



ALISTER E. MCGRATH: BEVEZETÉS A KERESZTÉNY TEOLÓGIÁBA 102
számos jelentős teológus, köztük kiemelkedő római katolikus teológusok, mint Hans Urs von Balthasar és Yves Congar, soha nem nyertek egyetemi kinevezést. Hasonlóképpen számos modern amerikai evangelikál teológus a szemináriumi környezetet választja a szekuláris egyetemek „vallástudományok” fakultásai helyett.
Ortodoxia és herezis
Az „ortodoxia” és a „herezis” (eretnekség) mostanra nagyjából elvesztették eredeti teológiai jelentésüket. A modern kor tekintélyellenes beállítottságának megjelenése nyomán az „ortodoxiát” (ami szó szerint „helyes vélemény”) nem tekintik másnak, csupán egy „a kényszerítő tekintély által az emberekre kiszabott dogmának”. A „herezist” pedig gyakran az intoleráns egyházi vagy állami hatóságok által elnyomott áldozatnak tartják. Ahogyan látni fogjuk, Walter Bauer (1877-1960) nevéhez fűződik az a tézis, hogy a kereszténység azon formái, amiket a későbbi generációk „heretikusnak” tartottak, tulajdonképpen korábbiak és sokkal hatásosabbak voltak, mint az „ortodox” nézetek. A római katolikus egyház elnyomta ezeket a gondolatokat, heretikusnak nyilvánította őket, és saját, sokkal kevésbé népszerű nézeteit mint „ortodoxiát” (helyes véleményt) emelte magasba. A mai tudomány komoly kétségekkel tekint erre a tézisre, bár liberálisabb körökben még mindig népszerű. Megjegyzendő, hogy a herezist gyakran hozzák kapcsolatba marginalizált társadalmi csoportokkal: például a donatisták (egy heretikus csoport Észak-Afrikában a IV. század végén) támogatói a térség bennszülött berber népei, míg katolikus ellenfeleik főként római telepesek voltak. Mivel a keresztény egyház gyakran esett abba a kísértésbe, hogy ellenfeleit (kívül s belül) elnyomja, a „herezis” fogalma valóban teológiai jelentőségű marad, és ezért közelebbi vizsgálódást igényel. A következőkben megvizsgáljuk a herezis és az ortodoxia történeti és teológiai szempontjait.
TÖRTÉNELMI SZEMPONTOK
Az „ortodoxia” és a „herezis” fogalmai elsősorban a korai egyház történetéhez kapcsolódnak. Hogyan fejlődtek? Mi a herezis? Az ortodoxia elkorcsosulása? Orthodoxy and Heresy in Earliest Christianity (Ortodoxia és herezis az őskereszténységben, 1934) című könyvében Walter Bauer azt mondja, hogy a korai keresztény egyház alapvető egysége nem a dogmák szintjén valósult meg, hanem az egy Úrral való kapcsolatok szintjén. A keresztény egység ugyanannak az Urnak a tiszteletén alapult, és nem a dogmák formális megfogalmazásán (ahogyan az ortodoxiát általában meghatározzák). Bauer továbbmegy, és azt mondja, hogy a nézetek sokféleségét, amit a korai egyházban még toleráltak, a későbbi egyházban már egyre bizalmatlanabbul kezelték. Lassanként kialakult egy ortodox megegyezés, amely a korábban még tolerált véleményeket alkalmatlannak bélyegezte. De hogyan alakult ki ez a különbségtétel ortodoxia és herezis között? Bauer azt mondja, hogy az „ortodoxia” Róma növekvő hatalmának eredménye volt. Róma fokozatosan ráerőltette saját nézeteit másokra, a „herezis” szó pedig az elvetett nézetekre vonatkozott. Az ortodoxia és a herezis közötti különbség – Bauer szerint – gyakran önkényesnek tűnik. Bauernek a dogmatikai normákkal szembeni ellenséges érzülete vezet ahhoz a tételéhez, hogy ezek a változások a kereszténységen belüli későbbi fejlődések eredményei. Ugyanennek a kérdésnek sokkal árnyaltabb megközelítését adja az oxfordi patrisztikatudós, Henry Chadwick. The Circle and the Ellipse (A kör és az ellipszis, 1959) című esszéjében Chadwick szembeállítja a patrisztikus ortodoxia felfogást, amely csak Rómát tartotta mérvadónak, és a rivális felfogást, amely felismerte, hogy a Jeruzsálemben történt alapvető



ALISTER E. MCGRATH: BEVEZETÉS A KERESZTÉNY TEOLÓGIÁBA 103
esemény révén minden keresztény közösség kapcsolatban áll egymással. E kettőnek volt meghatározó jelentősége a dogmatikai ortodoxia kialakulásában. Míg Bauer egyetlen központra, Rómára koncentrált, addig Chadwick azt állította, hogy sokkal helyénvalóbb az ellipszis képének használata. A két fókusz Róma és Jeruzsálem. Történetileg Chadwick állítása sokkal elfogadhatóbbnak tűnik.
TEOLÓGIAI SZEMPONTOK
A herezis és az ortodoxia fogalmának történelmi eredetéről folytatott vita látszólag csupán a történészek érdeklődésére tarthat számot. Valójában azonban folyamatos teológiai jelentősége is van ezeknek a fogalmaknak. A herezis igen fontos szerepet játszik a teológiában. Ez talán legjobban az F. D. E. Schleiermacher Christian Faith (Keresztény hit, 1821-1822) című művében található fejtegetésből derül ki. Schleiermacher szerint herezisnek nevezzük azt, ami megőrizte magán a kereszténység külső megjelenését, de lényegét nem:
Ha a kereszténység sajátos lényege abban keresendő, hogy minden vallásos érzelmi megnyilvánulása kapcsolatban áll a Jézus Krisztus által véghezvitt megváltással, akkor a herezis kétféleképpen jöhet létre. Azaz: ezt az alapvető megfogalmazást általánosságban megtartja... de vagy az emberi természetet határozza meg úgy, hogy szigorú értelemben véve a megváltás nem valósítható meg, vagy a Megváltót határozza meg úgy, hogy az nem hajthatja végre a megváltást.
Schleiermacher fejtegetése annyira izgalmas, hogy itt most részleteiben is foglalkozunk vele. Schleiermacher egyrészt rávilágít a herezis és a hitetlenség különbségére, másrészt kimutatja, hogy a „herezis” fogalma mindenkor szükséges a teológiában, még akkor is, ha a rossz értelmezések és visszaélések miatt meglehetősen nehézkes a használata. Ha – ahogyan Schleiermacher állítja – a kereszténység sajátos lényege valóban abban áll, hogy Isten megváltott minket Jézus Krisztus által, és nem más által, és nem másként, akkor ennek következtében Isten, Jézus Krisztus és az emberi természet keresztény értelmezésének azonosnak kell lennie a megváltás értelmezésével. Tehát a keresztény értelmezés szerint Isten végzi az emberiség megváltását Krisztus által. Azután a keresztény értelmezés szerint Krisztus az, aki által Isten megváltásunkat elvégzi; és végül a keresztény értelmezés szerint az emberiség megváltása lehetséges és valóságos. Más szóval, a lényeg az, hogy Isten, Krisztus és az emberiség keresztény értelmezése azonos az alapelvvel: az egyedüli megváltó Krisztus. Schleiermacher szerint, ha elutasítjuk vagy tagadjuk, hogy Isten minket Krisztus által váltott meg, az tulajdonképpen nem más, mint magának a kereszténységnek az elutasítása. Vagyis, ha tagadjuk, hogy minket Isten Krisztus által váltott meg, akkor tagadjuk azt a legalapvetőbb igazságot, melyet a keresztény hit állítani merészelt. Az, hogy mi keresztény, és mi nem, azon múlik, hogy elfogadják-e ezt az alapelvet. Az ortodox és heretikus különbsége azonban abban áll, hogy ezt az egyszer már elfogadott és bevett alapelvet hogyan értelmezik. Tehát a herezis nem a hitetlenség egyik formája, hanem olyan nézet, ami a hit összefüggésén belül keletkezik. Schleiermacher szerint a herezis a keresztény hit nem megfelelő vagy nem hiteles formája. A herezis úgy jön létre, hogy valaki az alapelveket elfogadja, de annak fogalmait úgy értelmezi, hogy az belső ellentmondáshoz vezet. Azaz elismeri az alapelvet, de azt nem megfelelően értelmezi. Az alapelvet elfogadhatja, de
1. úgy értelmezi, hogy Krisztus nem hajthatja végre az emberiség megváltását; vagy



ALISTER E. MCGRATH: BEVEZETÉS A KERESZTÉNY TEOLÓGIÁBA 104
2. úgy értelmezi, hogy az emberiség – a megigazítás tárgya – tulajdonképpen nem igazulhat meg.
Vizsgáljuk meg ezeket a lehetőségeket. Ki a megváltó? Erre a kérdésre a választ a megváltó sajátos tisztsége, valamint Isten és ember közötti közvetítőképessége alapján lehet megadni. Tehát ha Krisztus képes volt közvetíteni Isten és közöttünk, akkor lényeges hasonlóságnak kell lennie közte és közöttünk. Ugyanakkor alapvető különbségnek is kell lennie. Nem minden emberi lény megváltó. A herezis nagyon egyszerűen létrejöhet. Elég, ha e két pontot nem egy időben állítjuk, akkor az egyik igenlése révén tagadjuk a másikat. Ha Krisztus magasabb rendű voltát úgy hangsúlyozzuk, hogy közben hozzánk való lényeges hasonlóságát mellőzik, akkor elveszti azt a képességét, hogy minket Istennel megbékíthet, és így kapcsolódási pontja sincs azokkal, akiket megváltani készült. Másrészt, ha hozzánk hasonló voltát hangsúlyozzuk, de mellőzzük, hogy legalább egy vonatkozásban alapvetően más, akkor maga a Megváltó is megváltásra szorul. Ha azt állítjuk, hogy a Megváltó minden tekintetben hasonló hozzánk, akkor el kell ismernünk, hogy velünk együtt ő is megváltásra szorul. Így kisebb vagy nagyobb mértékben bárki megváltó lehet, vagy megfordítva: a Megváltó nem tud megváltani. Nyilvánvaló, hogy a Krisztus általi megváltás szükségessé teszi, hogy a Megváltó részese legyen a mi emberiségünknek, kivéve azt, hogy ő is megváltásra szorul. Schleiermacher szerint az ortodox kereszténység fenntartotta ezt a döntő fontosságú nézetet, más szóval kitartott amellett, hogy Jézus Krisztus egyidejűleg Isten és ember. Sokkal egyszerűbb lenne azt állítani, hogy Jézus csak Isten volt, vagy csak ember, de a mi megváltásunk lehetőségének és valódiságának fenntartása érdekében szükséges ragaszkodni ahhoz, hogy mindkettő egyidejűleg igaz. Abból, ha fenntartjuk a Krisztus általi megváltás alapelvét, de Krisztus személyét úgy értelmezzük, hogy ezáltal a megváltás lehetetlenné válik, két herezis jöhet létre. Az egyik szerint Jézus Krisztusnak nincs kapcsolódási pontja azokkal, akiket meg akar váltani – ez a doketizmus néven ismert herezis. A másik szerint Jézus Krisztusnak nincs lényeges különbözősége azokkal szemben, akiknek megváltásáért jött, Jézus mindössze egy kivételesen felvilágosult ember – ezt a herezist Schleiermacher ebionitizmusnak nevezi. Hasonlóképpen teszi fel Schleiermacher a kérdést: Kik a megváltottak? Erre a kérdésre csak akkor adhatunk kielégítő feleletet, ha azt is megindokoljuk, hogy az emberiségen kívülről kell jönnie a megváltásnak, vagy más szóval, hogy mi miért nem tudjuk megváltani saját magunkat. Tehát a megváltás tárgyának először is szüksége van a megváltásra, másrészt pedig képes elfogadni a megváltást, ha azt felajánlják. A kérdés e két aspektusát ugyanúgy egyidejűleg kell szemlélni, mint Krisztus emberségét és istenségét. Ha azt állítjuk, hogy az ember megváltásra szorul, de közben tagadjuk, hogy alkalmatlanok vagyunk önmagunk megváltására, akkor ebből az következik, hogy voltaképpen mi is megválthatnánk önmagunkat. Ebben az esetben a megbékítés bárki által megvalósulhat, igaz, különböző szinteken – de ez a priori ellentmond az alapelvnek, miszerint egyedül Jézus Krisztus a megváltó. Ha viszont tagadjuk, hogy rendelkezünk a számunkra már megszerzett megváltás elfogadásának képességével, akkor a megváltás ismét lehetetlenné válik. Ez a két helyzet nagyjából megfelel a pelagiánus és manicheus hereziseknek. Schleiermacher szerint ez a négy herezis a keresztény hit négy természetes herezisének tekinthető, s mindegyik a hit általi megigazulás dogmájának helytelen magyarázata révén jött létre. Nem véletlen, hogy az óegyházban ezekről a herezisekről folyt a legtöbb vita. Ebben a fejezetben számos olyan kérdést érintettünk, melyek a teológia tudományával való foglalkozást készítik elő. A cél valójában az volt, hogy egy kicsit világosabbá tegyük az alapokat, mielőtt továbblépünk, és a teológiához kapcsolódó speciális kérdések lényegével



ALISTER E. MCGRATH: BEVEZETÉS A KERESZTÉNY TEOLÓGIÁBA 105
foglalkozunk. Nagyjából ugyanez a megjegyzés vonatkozik a következő fejezetre is, melynek az a célja, hogy feltárja azokat a forrásokat, melyekre a teológiának alapoznia kell.



ALISTER E. MCGRATH: BEVEZETÉS A KERESZTÉNY TEOLÓGIÁBA 106
6. A TEOLÓGIA FORRÁSAI
A keresztény teológia, a legtöbb diszciplínához hasonlóan, több forrásból táplálkozik. A keresztény hagyományban többször is komoly vita bontakozott ki e források meghatározásáról és arról, hogy mi a jelentőségük a teológiai munka számára. Ebben a fejezetben igyekszünk bemutatni e források eredetét, illetve felbecsülni értéküket az alkotó teológia számára. Tág értelemben véve négy fő forrást említhetünk meg a keresztény hagyományban:
1. Biblia, 2. értelem, 3. hagyomány, 4. tapasztalat.
E források mindegyikének megvan a maga sajátos hatása a teológia tudományán belül, és ezt elemzésünk megfelelő pontján részleteiben is meghatározzuk. Mielőtt azonban hozzákezdenénk e források bemutatásához, előbb egy olyan fogalom meghatározásával kezdjük, melynek alapvető jelentősége van a keresztény teológiában – ez a kijelentés.
A kijelentés
A keresztény teológia egyik központi témája évszázadokon keresztül az volt, hogy az Isten természetének és céljainak teljes megértését célzó emberi kísérletek végül is sikertelenek. Bár Isten természetes ismeretét rendszerint lehetségesnek tartják (e konszenzus tekintetében Karl Barth korai írásai a híres kivételek!), de ez az ismeret mind kiterjedésében, mind mélységében korlátozott. A kijelentés (katolikus szóhasználattal kinyilatkoztatás) fogalma a keresztény teológiának azt a mindent átható hitét fejezi ki, miszerint szükségünk van arra, hogy „elmondják nekünk, kicsoda az Isten” (Eberhard Jüngel). Az 1960-as években nagy zűrzavar támadt a keresztény teológiában. Ekkor számos hagyományos elképzelést megkérdőjeleztek és újraértelmeztek. Sor került a kijelentés fogalmára is. Két elképzelés vetődött fel, s mindkettő kétségbe vonta a kijelentés hagyományos értelmezését. Először F. G. Downing lépett fel, aki azt állította, hogy a kijelentés iránti modern érdeklődés nem magának a bibliai anyagnak köszönhető, hanem annak, hogy az ismeretelméleti kérdések előtérbe kerültek a modern filozófiában. Például az „igazi ismerettel” kapcsolatos tudományfilozófiai kérdések helytelenül átkerültek a teológiába is. A Biblia azonban az üdvösséggel foglalkozik, és nem az ismerettel. Az Újszövetségben a fő kérdés nem az volt, hogy „Mit kell tudnom?”, hanem az, hogy „Mit tegyek, hogy üdvözüljek?”' Downing felvetésére válaszolva többen rámutattak, hogy az üdvözülés fogalmát gyakran maga a Biblia is az „ismeret” szóval fejezi ki, az ember üdvösségét pedig úgy értelmezi, mint a Krisztusban való üdvösség lehetőségének ismeretét, illetve mint az erre az ismeretre adott megfelelő választ – ez szükséges ahhoz, hogy az üdvözülés bekövetkezzen. „Isten ismerete” biblikus értelemben nem azt jelenti: „információk Istenről”, hanem: Isten életadó és üdvösséget hozó önfeltárulkozása Krisztusban. Másodszor, számos bibliatudós, s köztük James Barr, úgy érvelt, hogy a kijelentés kérdése marginális jelentőségű mind az Ó-, mind az Újszövetségben. Szerintük a kijelentési nyelv nem meghatározó, és nem is egységes a bibliai iratokban. Azonban csakhamar nyilvánvalóvá vált, hogy e tudósok elemzése inkább a „kijelentés” szisztematikusan kifejtett fogalmának



ALISTER E. MCGRATH: BEVEZETÉS A KERESZTÉNY TEOLÓGIÁBA 107
kritikátlan átvételén alapul, mintsem a Szentírás kijelentésszótárának alapos vizsgálatán. Az valóban igaz, hogy a kijelentés középkori vagy modern fogalmai sem az Ó-, sem az Újszövetségben nem találhatók meg. Ez azonban semmiképpen sem jelenti azt, hogy a kijelentés nyelvezete ne lenne meg, vagy csak jelentéktelen szerepet játszana a szentírásban.
Feltétlenül helytálló, ha azt mondjuk, hogy az Újszövetség nem tekinti a „kijelentést” „egy eddig ismeretlen Isten önfeltárulkozásának”. Hétköznapi értelmében a „kijelentés” úgy is érthető, mint „valami tudtul adása a maga teljességében” vagy „teljes körű feltárása annak, ami idáig homályos volt, vagy nem volt világos”. Ha azonban teológiai összefüggésben beszélünk, „Isten kijelentésén” nem azt értjük, hogy Isten önkijelentése teljes. Ahogyan Gerald O'Collins mondja:
Kijelentés anélkül is lehetséges két ember között, hogy személyiségük akár a legkisebb mértékben is kitárulkozna. Vegyük például a következő állítást, „Kijelentette (kifejezte) nekem kívánságát e kérdésben.” Itt szó sincs teljes és folyamatos személyes közösségről. De valami mégiscsak feltárult, és olyan összefüggésben, amely némi bepillantást enged a másik személyiségébe. Az, hogy látunk valamit a másik személyiségéből, nem egyenlő azzal, hogy semmit sem látunk. Vajon Istennel kapcsolatban nem ebben a korlátozott értelemben kellene a „kijelentés” szót használnunk, és azt mondanunk, hogy Isten valódi megtapasztalása közöl ugyan valamit, de korántsem éri el a teljes feltárulkozást?
O'Collins a keresztény teológia általános konszenzusát fejezi ki. A görög ortodox hagyományhoz tartozó szerzők például azt hangsúlyozzák, hogy Isten kinyilatkoztatása nem szünteti meg Isten titokzatos voltát. Az anglo-katolikus John Henry Newman „visszatartás”tana is ugyanezt emeli ki. Isten mindig több, mint amit meg tudunk ismerni. Luther pedig arról beszél, hogy Isten önkijelentése csak részleges – bár ez a részleges kijelentés megbízható és kielégítő. Ezt erősítendő fejtette ki az „Isten rejtett kijelentésének” gondolatát mely „keresztteológiájának” az egyik legfontosabb vonatkozása.
A keresztény teológiában általános egyetértés van a tekintetben, hogy a természet (vagy a teremtés) tanúskodik Istenről, teremtőjéről. Istennek ezt a természetes ismeretét egészíti ki a kijelentés, amely hozzáférhetővé teszi az egyébként elérhetetlen információkat. A kijelentés fogalma azonban sokkal többet foglal magában, mint valamely istenismeret beszerzését. A kijelentés Isten önfeltárulkozása. Amikor másokról beszélünk, különbséget tehetünk aközött, hogy „tudunk (valamit) valakiről”, és aközött, hogy „ismernünk valakit”. Az előbbi agyunkban raktározott tudást jelent, vagy puszta adatfelhalmozást (például hogy mekkora az illető magassága, súlya, stb.). Az utóbbi személyes kapcsolatot feltételez. Továbbfejlesztett értelmében a „kijelentés” nem csupán egy ismerethalmaz átadását jelenti, hanem Isten személyes önfeltárulkozását a történelemben. Az önfeltárulkozás folyamatában Isten a kezdeményező, mely folyamat a Názáreti Jézus történetében éri el csúcspontját és beteljesedését. A XX. században főleg a különböző perszonalista filozófiákhoz tartozó szerzők hangsúlyozták ezt a pontot (pl. Friedrich Gogarten, Dietrich Bonhoeffer és Emanuel Hirsch). Emil Brunner, aki szintén a gondolkodók körébe tartozott, arra mutat rá, hogy Krisztus testet öltése döntő jelentőségű a kijelentésre nézve: Isten személyes önfeltárulkozása Krisztusban szemlélhető. A hívők „Isten dialóguspartnerei a történelemben”. A kijelentés személyes formát ölt. E kérdés tárgyalására majd akkor térünk vissza, amikor Isten személyének eszméjével foglalkozunk.



ALISTER E. MCGRATH: BEVEZETÉS A KERESZTÉNY TEOLÓGIÁBA 108
A kijelentés modelljei
A legtöbb teológiai elgondoláshoz hasonlóan a kijelentés fogalma is összetett. Megfejtéséhez, változatos összetevőinek felderítéséhez a teológusok különböző kijelentésmodelleket használnak. Az alábbiakban négy modellt vizsgálunk meg közelebbről. Hangsúlyoznunk kell azonban, hogy ezek a modellek nem zárják ki egymást. Az egyik igenlése nem indokolja az egyik vagy akár az összes többi tagadását. Helyesen értelmezve, a modellek a kijelentés keresztény felfogásának eltérő hangsúlyait képviselik.
A KIJELENTÉS MINT DOGMA
Ez a megközelítés a konzervatív protestáns és a neoskolasztikus katolikus iskolákra jellemző, és átalakított vagy kiegészített formában folyamatos hatást gyakorol a keresztény hagyományon belül. Míg a konzervatív protestánsok szerint a Biblia közvetíti a kijelentést, addig a neoskolasztikus katolikusok a hagyomány szerepét, különösen is az egyházi tanítóhivatal (a magisterium) szerepét hangsúlyozzák. A „kijelentés letéteménye” vagy az „igazság letéteménye” kifejezést – mely az egyháznak az idők során felhalmozódott felismeréseit jelenti – gyakran ilyen összefüggésben használják. E megközelítés szerint a kijelentést elsődlegesen (bár nem kizárólagosan) tételes (propositional) formában kell elképzelni. Ezt a megközelítést többen súlyos bírálat alá vonták, talán a legerőteljesebben a posztliberális George Lindbeck a Nature of Doctrine (A dogma természete) című művében. Lindbeck a kijelentésnek ezt a felfogását „propozicionalista” vagy „kognitív” elméletnek nevezi. Eszerint a kijelentés „az objektív valóságokról szóló informatív megállapításokat vagy igazságállításokat” jelenti. Lindbeck szerint ezt a megközelítést el kell vetnünk, mert intellektualista és literalista, és mert azon a téves feltevésen alapszik, hogy lehetséges végleges, kimerítő és időtlen megállapítások formájában kijelenteni az objektív igazságot Istenről. A „kognitív” kijelentéselméletnek ez a kritikája igen hatásos, amennyiben a neoskolasztika kijelentésfelfogása ellen irányul. Például a neoskolasztikus Hermann Dieckmann ama nézete, hogy a természetfeletti kijelentés tételesen megállapítható fogalmi ismereteket közöl, komolyan kritizálható a Lindbeck által javasolt irányból. Mindazonáltal nem minden kognitív dogmaelmélet támadható ebben az értelemben. Világosan különbséget kell tennünk két nézet között: az egyik szerint Isten kimerítően és egyértelműen megismerhető a kijelentés fogalmi tételei révén, a másik szerint a dogmatikai állításoknak van egy valódi kognitív elemük is. Például a középkor legtöbb teológusa a kijelentést dinamikus eseményként értelmezte, számukra a kijelentés az „isteni igazság észlelése és ezen igazság megközelítése” volt. Eme teológusok szerint a kijelentés a valóság megbízható, bár nem teljes leírása. A kijelentés propozicionalista megközelítése sem zárja ki a többi megközelítést. A keresztény teológia talán leggyengébb pontja az, hogy idegenkedik annak az elfogadásától, hogy ezek a modellek nem kizárják, hanem kölcsönösen kiegészítik egymást. Ha azt állítjuk, hogy a kijelentés információt tartalmaz Istenről, azzal nem tagadjuk, hogy tartalmazza Isten jelenlétének közvetítését vagy az emberi tapasztalat átalakulását is.



ALISTER E. MCGRATH: BEVEZETÉS A KERESZTÉNY TEOLÓGIÁBA 109
A KIJELENTÉS MINT JELENLÉT
Ez a kijelentésmodell elsősorban a dialektikus teológia képviselőihez kötődik, akikre Martin Buber dialogikus perszonalizmusa gyakorolt döntő hatást. E megközelítés egyik legfontosabb megfogalmazása Emil Brunner Truth as Encounter (Az igazság mint találkozás) című könyvében olvasható. Brunner úgy mutatja be a kijelentést, mint az Istennel való személyes érintkezést – azaz Isten személyes jelenlétének megosztását vagy közlését a hívővel. „Isten Úrsága és szeretete nem adható át más módon, mint Isten önátadásában.” Brunner leszögezi, hogy Isten nem csupán információt közvetít a kijelentés során. A kijelentés Isten személyes jelenlétét közvetíti, nem pusztán Istenre vonatkozó információkat ad tudtul. Brunner Martin Buber „Én-Te” és „Én-Az” viszonyának elemzésére építve azt mondja, hogy a kijelentésben mindig van egy erőteljes kapcsolati elem. Istent mint „Te”-t tapasztaljuk meg, nem pedig mint „Az” -t. A kijelentés célirányos (teleologikus) folyamat és e cél nem más, mint a kijelentő Isten és a választ adó emberiség kölcsönös kapcsolatának a kialakítása. Brunner koncepciója (az „igazság mint találkozás”) tehát magában foglalja a kijelentés helyes megértésének mindkét elemét: a kijelentés történeti és személyes. Az első elem Brunner szerint arra utal, hogy az igazság nem az örökkévaló ideák változatlansága, amely a kijelentésben tárul fel előttünk vagy jut el hozzánk, hanem történés a térben és az időben. Az igazság Isten cselekvése az időben és a térben. A másik elem azt teszi hangsúlyossá, hogy ennek az isteni cselekvésnek a tartalma nem más, mint Isten személye, nem pedig az Istenre vonatkozó gondolatok vagy dogmák összessége. Isten önmagát közli kijelentésében az emberiség számára. Brunner szerint a kijelentés szükségszerűen krisztocentrikus: ez szöges ellentétben áll az ortodoxia propozicionalista kijelentésfogalmának hamis objektivizmusával, és ennek alátámasztásául Brunner Luther híres megállapítását idézi: a Szentírás „a jászol, amelybe Krisztust fektették”. E megközelítés alapján Brunner bírálat alá vonja azokat az e|képzeléseket, melyek szerint a kijelentés Istenről szóló tudósítás vagy tételes megállapítás lenne. Ez az elképzelés tárgyiasítja Istent, mert Istent tárggyá redukálja, és megfosztja személyes valóságától. „Semmilyen beszéd, semmilyen szó nem alkalmas Isten személyes titkának kifejezésére.” A kijelentés nem Istenről szóló adatok közlése: „Sohasem puszta ismeretközlés, hanem inkább egy életadó és életmegújító közösség.” A kijelentést tehát elsősorban úgy kell érteni, mint közösséget, mint személyes kapcsolat létesítését. Számos ide kapcsolódó gondolatot idéztünk az egyháztörténetből. John Henry Newman Praise to the Holiest (Imádság a legszentebbhez) című himnusza igen szépen adja vissza a felismerést, hogy a kijelentés személyes jelenlétet is magában foglal:
A kegyelemnél magasztosabb ajándék adhat tisztaságot testnek és vérnek, Isten jelenléte, Isten igazi önmaga, és lényege az egész istenségnek.
A KIJELENTÉS MINT TAPASZTALAT
A harmadik jelentős modell az emberi tapasztalatra összpontosít. Isten az egyéni tapasztalatban jelenti ki vagy teszi ismertté magát. Erre a megközelítésre bővebben is kitérünk még e fejezet során, amikor a vallásos tapasztalatról mint a teológia forrásáról lesz szó. Ott



ALISTER E. MCGRATH: BEVEZETÉS A KERESZTÉNY TEOLÓGIÁBA 110
elemezzük az értékét és a szerepét is. A modell egyik leggyengébb pontjára Ludwig Feuerbach (1804-1872) mutat rá, aki kritikai munkájában (A kereszténység lényege) azt állítja, hogy az efféle „tapasztalat” nem több mint „az én megtapasztalása”. Rövidesen sokkal részletesebben is meghatározzuk a tapasztalati megközelítést.
A KIJELENTÉS MINT TÖRTÉNELEM
Ez az egészen sajátos megközelítés, mely elsősorban a német teológus, Wolfhart Pannenberg nevéhez fűződik, a „kijelentés mint történelem” témára összpontosít. Pannenberg szerint a keresztény teológia nem a személyes emberi lét belső szubjektivitásán vagy a történelem speciális értelmezésén, hanem a mindenki számára elérhető egyetemes történelem elemzésén alapszik. Maga a történelem kijelentés (vagy megvan a lehetőség, hogy azzá váljon). Pannenberg szerint a kijelentés lényegében véve egy nyilvános és egyetemes esemény, melyet „Isten tetteként” ismertek fel és értelmeztek. Pannenberg Dogmatic Theses on the Doctrine of Revelation (Dogmatikai tézisek a kijelentés tanáról) című írása hét tézisben fejti ki ezt az álláspontot, melyek közül az első öt különösen érdekes e kijelentésmodellel kapcsolatban:
1. Isten önkijelentése a szentírásban nem közvetlenül - teofanikus módon _ történik, hanem közvetett módon, Isten cselekvésében a történelemben. (A „teofánia” Isten megjelenése egy időleges, nem szükségszerűen anyagi formában, s mint ilyen szembeállítható az inkarnációval, melynek során Isten önmagát folyamatosan jelentette ki Krisztus személyében.) 2. A kijelentés nem fogható fel teljesen a kezdeteknél, hanem csupán a kijelentő történelem végén. 3. A különleges isteni megnyilatkozásokkal szemben Isten történelmi kijelentése nyilvánosan és egyetemesen hozzáférhető, és nyitva áll mindenki előtt, akinek van szeme, hogy meglássa azt, 4. Isten egyetemes kijelentése nem valósult meg teljesen Izráel történelmében; elsőként a Názáreti Jézus sorsában valósult meg, amennyiben is ebben a sorsban a történelem vége előre megjelent. 5. A Krisztus-eseményt nem lehet Isten elszigetelten adott kijelentésének tartani; ez Isten Izráellel való kapcsolata történetének összefüggésében jelenik meg.
Pannenberg e tételek alapján érvel úgy, hogy Isten történelmi kijelentésének központi cselekménye Krisztus feltámadása. (Erre a tételre még visszatérünk majd a feltámadásról szóló szakaszban.) Pannenberg kijelentésértelmezése nagyjából azonos mértékben keltett izgalmat és ébresztett kritikát. Az a felvetés, hogy evangéliumot az egyetemes történelemre kell alapoznunk, kétségkívül merész és kreatív vállalkozás, mely lehetővé teszi a teológia számára, hogy visszahódítsa azt a szellemi terepet, amit sokak szerint a marxizmus végképp kisajátított magának. Pannenberg tézisei gondosan elkerülik a Ludwig Feuerbach által felállított csapdát, aki azt állította, hogy Schleiermacher kijelentésértelmezése, mely az emberi tapasztalatból indul ki, nem több mint az emberi érzések tárgyiasítása révén létrehozott teológiai konstrukció. Pannenberg a történelemhez fordul, és ezzel elkerüli azt a gondolkodási vonalat, mely Feuerbach zsákutcájába vezet. A teológia a történelemből emelkedik ki, nem pedig a megváltás vagy az isteni jelenlét emberi átérzéséből.



ALISTER E. MCGRATH: BEVEZETÉS A KERESZTÉNY TEOLÓGIÁBA 111
TERMÉSZETI TEOLÓGIA: TERÜLETE ÉS HATÁRAI
Isten természetes ismeretének a képzetéhez a teremtés dogmája adja meg az alapot. Ha a világot Isten teremtette, akkor teremtménye minden bizonnyal magán viseli az isteni kéz nyomait, Egy szobron nagyon jól felismerhető a művész sajátos stílusa, a festő pedig szignóval látja el munkáját. Ehhez hasonlóan Isten jelenléte is felfedezhető a teremtésben. De a teremtés melyik részében? A keresztény teológia igenváltozatos feleleteket adott e kérdésre az évszázadok során. Most mindössze hármat emelünk ki.
1. Az emberi értelem. Augustinus hosszasan elidőzik ennél a kérdésnél a De Trinitate (A Szentháromságról) című művében. Gondolatmenetét a következőképpen foglalhatjuk össze: Ha Isten valóban észlelhető a teremtésben, akkor a teremtés csúcspontjánál kell keresnünk. Isten teremtésének csúcsa - mondja Augustinus az 1Móz 1-2 alapján – az emberi természet. Ennél a pontnál Augustinus bekapcsolja a neoplatonista elképzelést is, melyet kulturális környezetéből örökölt, és amely szerint az emberi természet csúcsa az emberi ész képessége. Majd levonja a következtetést, miszerint Isten lábnyomát (vagy egészen pontosan „a Szentháromság nyomait” - vestigia Trinitatis) az emberi gondolkodás folyamataiban találhatjuk meg. E meggyőződése alapján lép aztán tovább a „Szentháromság pszichológiai analógiáihoz”.
2. A világ rendezettsége. Láttuk már, hogy miképpen alapozta Aquinói Tamás „istenbizonyítékait” arra a megfigyelésre, hogy a természeten belül rend uralkodik, és hogy ez a rend magyarázatra szorul. Ugyancsak fontos tényező, hogy az emberi ész képes felfogni és megvizsgálni a természetnek ezt a rendjét. Úgy tűnik, van valami az emberi természetben, ami arra sarkallja, hogy kérdéseket tegyen föl a világról. És úgy tűnik, van valami a világban, ami lehetővé teszi a választ ezekre a kérdéseke. A neves elméleti fizikus és keresztény apologéta, John Polkinghorne Science and Creation (Tudomány és teremtés) című írásában a következőképpen magyarázza ezt:
Annyira hozzászoktunk már ahhoz, hogy megérthetjük a világot, hogy szinte teljesen természetesnek is vesszük. Hiszen ezért lehetséges a tudomány. Pedig lehetne másképpen is. A világegyetem lehetne rend nélküli káosz is, a rendezett kozmosz helyett. Vagy lehetnének olyan ésszerűségei is, melyek a számunkra hozzáférhetetlenek... értelmünk és a világegyetem között azonosság áll fenn: a tapasztalati ésszerűség és a tapasztalatot mellőző megfigyelés kongruens.
Az értelmünkben jelen lévő ésszerűség és a világban – a rendezettségben megfigyelhető ésszerűség között mélyen gyökerező kongruencia áll fenn. Tehát a tiszta matematika elvont rendszerei – melyek az emberi ész önálló alkotásai – fontos kulcsok a világ megértéséhez. Polkinghorne szerint ezek közé tartozik a természeti teológia is, mely a keresztény kijelentés teljes ismeretéhez készíti elő az utat.
3. A világ szépsége. Vannak teológusok, akik a világ szemlélése során kialakuló esztétikai élmény álapján fejtik ki a természeti teológiát. A XX. századi szerzők közül Hans Urs von Balthasar emelkedik ki, ő a szépség teológiai jelentőségét hangsúlyozza. De feltehetően a híres amerikai teológus, Jonathan Edwards a téma legerőteljesebb képviselője. Personal Narrative (Személyes elbeszélés) című művében így ír „Isten szépségének tiszta meglátásáról”:



ALISTER E. MCGRATH: BEVEZETÉS A KERESZTÉNY TEOLÓGIÁBA 112
Amint ott sétáltam, és felnéztem az égre és a felhőkbe, Isten dicsőséges fenségének és kegyelmének oly édes érzete hatolt el az értelmemig, hogy nem tudom, miképpen fejezzem ki. Mintha édes ölelkezésben láttam volna a kettőt... édes, szelíd és szent fenség, mely egyúttal fenséges szelídség is.
Ez az esztétikus elragadtatottság lépten-nyomon felbukkan Edwards önéletrajzi írásaiban, különösen is a Miscellanniesban (Vegyes írások). A szépség érzékelése, amit akkor tapasztalunk, „ha elragadtat minket a virágos mező és a lágy szellő” – nos, Edwards számára ez Isten szentségének a közelsége. Ezt erősíti és világítja meg, és helyezi megbízható teológiai alapra a Biblia.
Mindez csupán néhány módja annak, ahogyan a keresztény teológusok megpróbálják leírni, hogy Istent, jóllehet töredékesen, de mégiscsak megismerhetjük a természetből. De mi az összefüggés Isten általános és sajátos megismerése között? Hogyan érthetjük meg ezt az összefüggést? Ezen a ponton részletesebben is ki kell térnünk az egyik modellre, nevezetesen Kálvinnak „a teremtő Isten megismerése” és „a megváltó Isten megismerése” közötti különbségtételére. Ezt a modellt részben azért is szeretnénk alaposabban bemutatni, mert szeretnénk eloszlatni azt az általános félreértést, hogy Kálvin – az emberi értelem romlottsága okán – tagadná Isten természetes ismeretét. Másrészt ez a modell azoknál a teológusoknál is kimutatható, akik általánosságban elismerik Isten természetes és kijelentett ismeretének összefüggését.
A TEREMTŐ ISTEN ISMERETE - A MEGVÁLTÓ ISTEN ISMERETE
Kálvin Institutiójának első könyve a keresztény teológia egyik döntő kérdésével indul: egyáltalán hogyan tudhatunk meg valamit Istenről? Kálvin azt állítja, hogy Isten általános ismerete felfogható a teremtésben – az emberiségben, a természet rendjében és a történelem menetében. Ennek az ismeretnek két nagy területe van: az egyik szubjektív, a másik objektív. Az első terület az „isteni érzék” (sensus divinitatis) vagy a „vallás magja’ (semen religionis), melyet Isten minden emberbe beleplántált. Isten megajándékozta az embert az isteni létezés iránti fogékonysággal vagy érzékkel (mintegy beépítette azt az emberbe). Olyan ez, mintha minden ember szívébe be lenne vésve valami az Istenről. Kálvin szerint három következmény fakad e beépített istentudatból: a vallás egyetemessége (a vallás, ha a keresztény kijelentésről nem értesül, bálványimádássá korcsosul), a nyugtalan lelkiismeret és a szolgai rettegés Istentől. Kálvin azt mondja, hogy mindhárom kapcsolódási pont lehet a keresztény üzenet számára. A második (objektív) terület a világ rendezettségének megtapasztalásában és az arra adott reflexióban nyilvánul meg. Ha megvizsgáljuk az emberben kiteljesedő teremtett rendet, beláthatjuk, hogy Isten a teremtő, s ezzel együtt isteni bölcsességét és igazságát is el kell ismernünk. Hangsúlyoznunk kell, hogy Kálvin sehol nem utal arra, hogy ez a teremtett rend vizsgálatából származó istenismeret kizárólag a keresztény hívők képessége lenne, vagy rájuk korlátozódna. Kálvin azt mondja, hogy megfelelő értelemmel és a teremtett rendből levont ésszerű következtetésekkel bárki eljuthat Isten eszméjéhez. A teremtett rend „színház” vagy „tükör”, mely Isten jelenlétét, természetét és tulajdonságait mutatja be, illetve tükrözi vissza. Bár Isten láthatatlan és megfoghatatlan, ő mégis ismertté akar válni a teremtett és látható dolgok formájában, mintegy fellebbentve a teremtés függönyét. Kálvin tehát pártfogásába veszi a természettudományokat (pl. az asztronómiát), hiszen azok kiválóan be tudják mutatni a teremtés csodálatos elrendezését, valamint az isteni bölcsességet, amely ezt megalkotta. Azt is meg kell említenünk, hogy Kálvin ezen a ponton nem hivatkozik



ALISTER E. MCGRATH: BEVEZETÉS A KERESZTÉNY TEOLÓGIÁBA 113
a kijelentés sajátosan keresztény forrásaira. Érvelései empirikus megfigyelésen és következtetésen alapulnak. Ha bibliai idézetet használ, az inkább Isten általános természeti ismeretének a megerősítésére szolgál, nem pedig ennek az ismeretnek az önálló megalapozására. Kálvin nyomatékkal megerősíti, hogy Isten megismerésének van egy olyan útja, amely mindenki számára elérhető, álljanak akár belül, akár kívül a keresztény közösségen. Az általános istenismeret alapjainak bemutatása után Kálvin rátér annak fogyatékosságaira is. Dialóguspartnere a klasszikus római szerző, Cicero, akinek De natura deorum (Az istenek természetéről) című munkája Isten természetes ismeretének talán az egyik leghatásosabb klasszikus bemutatása. Kálvin azt mondja, hogy az Isten és az emberiség közötti ismereti távolság, mely eleve igen hatalmas volt, az emberi bűn miatt még tovább növekedett. Természetes istenismeretünk hiányos és zűrzavaros, olykor ellentmondásos is. A természetes istenismeret csak arra jó, hogy megfossza az embert az isteni akarat semmibevételének mentségétől, de arra már nem alkalmas, hogy az Isten természetének, jellemének és céljainak részletesen kifejtett leírását megalapozza. Csak ezután vezeti be Kálvin a kijelentés fogalmát. A Szentírás elismétli mindazt, amit Istenről a természetből is meg lehet tudni, de ugyanakkor világossá teszi ezt az általános kijelentést, és erővel ruházza fel. „Isten ismerete, ami világosan megmutatkozik a világ rendezettségében és minden teremtményben, még sokkal tisztább és érthetőbb kifejtést nyer az Igében.” A hívő csak a Szentírás által ismerheti meg Istennek a történelemben megjelenő megváltó munkálkodását, amely Jézus Krisztus életében, halálában és feltámadásában érte el csúcspontját. Kálvin szerint a kijelentés Jézus Krisztus személyében összpontosul, Krisztus az istenismeret közvetítője. Isten tehát csak Jézus Krisztus által ismerhető meg teljesen, aki viszont csak a Biblia révén ismerhető meg. A teremtett rend ehhez a kijelentéshez ad fontos kapcsolódási pontokat, illetve részleges megfeleltetéseket. Az alapgondolat tehát az, hogy a teremtő Isten ismerete mind a teremtésen, mind a kijelentésen keresztül lehetséges, úgy azonban, hogy az utóbbi tisztázza, erősíti meg és szélesíti ki azt, ami az előzőből megismerhető. A megváltó Isten megismerése – ami Kálvin szerint sajátosan keresztény istenismeret – csak a keresztény kijelentés révén, Krisztusban, a Biblián keresztül lehetséges. Isten természetes ismeretének ez a pozitív megközelítése mindig a többségi felfogást képviselte a keresztény hagyományban. Szükséges azonban megjegyezni, hogy voltak más nézetek is. A közelmúlt feltehetően legnegatívabb hozzáállása Karl Barthé, akinek Emil Brunnerrel e kérdésről folytatott 1934-es vitája valamiféle cause célèbre lett.
A BARTH–BRUNNER-VITA
A svájci teológus, Emil Brunner 1934-ben jelentette meg Natur und Gnade (Természet és kegyelem) című könyvét. Brunner arról beszél, hogy „a mi teológusgenerációnkra vár az a feladat, hogy megtalálja a visszavezető utat egy legitim természeti teológiához”. Szerinte e megközelítésnek a teremtéstanban van a helye, különösen abban a gondolatban, hogy az ember Isten képére (imago Dei) teremtetett. Isten úgy alkotta meg az emberi természetet, hogy az analógiában áll Isten létével. Bár az ember bűnbe esett, mégis megmaradt az a képessége, hogy felismerje Istent a természetben. A bűnös ember nem vesztette el azt a képességét, hogy felismerje Istent a természetben, a történelem eseményeiben, s hogy tudatában legyen Isten előtti bűnösségének. Tehát az emberi természetnek van „kapcsolódási pontja” (Anknüpfung spunkt ) az isteni kijelentéshez. Brunner voltaképpen azt állítja, hogy az emberi természetben eleve adott egy ilyen kapcsolódási pont az isteni kijelentéshez. A kijelentés az emberi természetet szólítja meg,



ALISTER E. MCGRATH: BEVEZETÉS A KERESZTÉNY TEOLÓGIÁBA 114
amelynek már van valami elképzelése arról, amit a kijelentés mond el. Vegyük például az evangélium felszólítását a „bűnbánatra”. Brunner úgy érvel, hogy ennek semmi értelme nem lenne, ha az embernek nem lenne eleve valamilyen elképzelése arról, hogy mi a „bűn”. Amikor tehát az evangélium bűnbánatra hív, egy olyan közönséget szólít meg, amelynek már van valamilyen fogalma arról, hogy mi a „bűn”, és mi a „megbánás”. Teljes egészében a kijelentés érteti meg, hogy mit jelent a bűn – de ezt úgy teszi, hogy a meglévő emberi bűntudatra épít. Barth rendkívül indulatosan reagált erre az állításra, Brunnernek szóló nyílt válasza – ami hosszú barátságuknak is véget vetett – a vallásos publikációk történetében talán a legrövidebb című nyomtatvány: Nein! (Nem!) Barth kénytelen volt nemet mondani a természeti teológia eme pozitív értékelésére. Szerinte Brunner azt sugallja, hogy isten segítségre szorul, hogy megismertesse magát, vagy hogy az ember valahogy együttműködjön Istennel a kijelentésben. „A Szentléleknek... nem kell más kapcsolódási pont, mint amit ugyanez a Szentlélek teremt meg” – így Barth haragos visszavágása. Barth szerint az emberi természetben nincs semmiféle rejtett „kapcsolódási pont”. Ha van „kapcsolódási pont”, az magának az isteni kijelentésnek az eredménye. A kapcsolódási pontot mindig az Isten Igéje hívja életre, és egyáltalán nem állandó jellemzője az emberi természetnek, A párbaj jelentőségét egy másik dolog is aláhúzta, amit mostanában túl könnyen figyelmen kívül hagynak. A Barth-Brunner-vita 1934-ben zajlott, abban az évben, amikor Hitler hatalomra került Németországban. Brunnernek a természetre való hivatkozását egy egészen Lutherig visszamenő gondolat is erősítette: „a teremtési rendek” képzete, Luther szerint az isteni gondviselés bizonyos „rendeket” létesített a teremtésben, hogy megakadályozza annak kaotikus összeomlását. (A német lutheránus gondolkodásban az egyház és állam közötti szoros kapcsolat erre az elméletre megy vissza.) A XIX. századi német liberális protestantizmus átvette ezt az elméletet, és egy olyan teológiát alakított ki, amely a német kultúrát, ideértve az állam pozitív értékelését is, önálló teológiai témává emelte fel. Barth ellenvetésének egyik oka az volt, hogy Brunner – meglehet, szándékán kívül – olyan teológiai alapot vázolt fel, mely lehetővé teszi, hogy az állam Isten modelljévé váljon. És ugyan ki akarta Adolf Hitler nyomán elképzelni az Istent?



ALISTER E. MCGRATH: BEVEZETÉS A KERESZTÉNY TEOLÓGIÁBA 115
1.TÁBLAZAT. A Biblia könyveinek rövidítései8
Ószövetség Ökumenikus (1990) Károli (revideált)
Mózes I. könyve Mózes első könyve Mózes II. könyve Mózes második könyve Mózes III. könyve Mózes harmadik könyve Mózes IV könyve Mózes negyedik könyve Mózes V könyve Mózes ötödik könyve Józsué könyve Józsué könyve Bírák könyve A bírák könyve Rúth könyve Ruth könyve Sámuel I. könyve Sámuel első könyve Sámuel II. könyve Sámuel második könyve Királyok I. könyve A királyok első könyve Királyok II. könyve A királyok második könyve Krónika I. könyve A krónikák első könyve Krónika II. könyve A krónikák második könyve Ezsdrás könyve Ezsdrás könyve Nehémiás könyve Nehémiás könyve
Eszter könyve Eszter könyve
Jób könyve Jób könyve Zsoltárok A zsoltárok könyve Példabeszédek A példabeszédek könyve A prédikátor könyve A prédikátor könyve Énekek éneke Énekek éneke
Ésaiás próféta könyve Ézsaiás próféta könyve Jeremiás próféta könyve Jeremiás próféta könyve Jeremiás siralmai Jeremiás siralmai
Ezékiel próféta könyve Ezékiel próféta könyve Dániel próféta könyve Dániel próféta könyve Hóseás próféta könyve Hóseás próféta könyve JóeI próféta könyve Jóel próféta könyve Ámós próféta könyve Ámósz próféta könyve Abdiás próféta könyve Abdiás próféta könyve Jónás próféta könyve Jónás próféta könyve Mikeás próféta könyve Mikeás próféta könyve Náhum próféta könyve Náhum próféta könyve Habakuk próféta könyve Habakuk próféta könyve Sofóniás próféta könyve Zofóniás próféta könyve Aggeus próféta könyve Haggeus próféta könyve Zakariás próféta könyve Zakariás próféta könyve Malakiás próféta könyve Malakiás próféta könyve
8 A katolikus fordítás esetében a deuterokanonikus könyveket dőlt betűvel szedtük. A rövidítések általában azonosak, az eltéréseket protestáns-katolikus sorrendben jeleztük. A zárójelbe tett rövidítések a Károli-fordítás utalásaiban használteltérő rövidítések, melyek azonban nem minden esetben következetesek. – A ford.



ALISTER E. MCGRATH: BEVEZETÉS A KERESZTÉNY TEOLÓGIÁBA 116
Katolikus (1972 Rövidítések
Teremtés könyve 1Móz -Ter Kivonulás könyve 2Móz - Kiv Léviták könyve 3Móz - Lev Számok könyve 4Móz - Szám Második Törvénykönyv 5Móz - MTörv Józsue könyve Józs Bírák könyve Bír Rut könyve Ruth-Rut Sámuel I. könyve 1Sám Sámuel II. könyve 2Sám Királyok I. könyve 1Kir Királyok II. könyve 2Kir Krónikák I. könyve 1Krón Krónikák II. könyve 2Krón Ezdrás könyve Ez,sd-Ezl] Nehemiás könyve Neh Tóbiás könyve Tób Judit könyve Jud
Eszter könyve Eszt-Esz Makkabeusok I. könyve 1Mak Makkabeusok II. könyve 2Mak Jób könyve Jób Zsoltárok könyve Zsolt Példabeszédek könyve Péld Prédikátor könyve Préd Énekek éneke Énekek - Én Bölcsességek könyve Bölcs Sirák fia könyve Sir
Izajás könyve Ezs (Esa) - Iz Jeremiás könyve Jer Siralmak könyve JSir - Siral Báruk könyve Bár
Ezékiel könyve Ez(Ezék) Dániel könyve Dán Ozeás könyve Hós - Oz Joel könyve Joel - Jol Ámosz könyve Ám Abdiás könyve Abd Jónás könyve Jón Mikeás könyve Mik Náhum könyve Náh Habakuk könyve Hab Szofoniás könyve Zof (Soí) - Szol Aggeus könyve Hag-Ag Zakariás könyve Zak Malakiás könyve Mal



ALISTER E. MCGRATH: BEVEZETÉS A KERESZTÉNY TEOLÓGIÁBA 117
Újszövetség Ökumenikus (1990) Károli (revideált)
Máté írása szerint való szent evangélium Máté evangéliuma Márk írása szerint való szent evangélium Márk evangéliuma Lukács írása szerint való szent evangélium Lukács evangéliuma János írása szerint való szent evangélium János evangéliuma Apostolok cselekedetei Az apostolok cselekedetei Pál apostolnak a Rómabeliekhez írt levele Pál levele a rómaiakhoz Pál apostolnak a Korinthusbeliekhez írt első levele Pál első levele a korinthusiakhoz Pál apostolnak a Korinthusbeliekhez írt második Pál második levele a korinthusiakhoz levele Pál apostolnak a Galátziabeliekhez írílevele Pál levele a galátákhoz Pál apostolnak az Efézusbeliekhez írt levele Pál levele az efézusiakhoz Pál apostolnak a Filippibeliekhez írt levele Pál levele a filippiekhez Pál apostolnak a Kolossébeliekhez írt levele Pál levele a kolosséiakhoz Pál apostolnak a Thessalonikabeliekhez írt első Pál első levele a thesszalonikaiakhoz levele Pál apostolnak a Thessalonikabeliekhez írt második levele
Pál második levele a thesszalonikaiakhoz
Pál apostolnak Timótheushoz írt első levele Pál első levele Timóteushoz Pál apostolnak Timótheushoz írt második levele Pál második levele Timóteushoz Pál apostolnak Titushoz írt levele Pál levele Tituszhoz Pál apostolnak Filemonhoz írt levele Pál levele Filemonhoz A zsidókhoz írt levél A zsidókhoz írt levél Jakab apostolnak közönséges levele Jakab levele Péter apostolnak közönséges első levele Péter első levele Péter apostolnak közönséges második levele Péter második levele János apostolnak közönséges első levele János első levele János apostolnak közönséges második levele János második levele János apostolnak közönséges harmadik levele János harmadik levele Júdás apostolnak közönséges levele Júdás levele János apostolnak mennyei jelenésekről való könyve A jelenések könyve



ALISTER E. MCGRATH: BEVEZETÉS A KERESZTÉNY TEOLÓGIÁBA 118
Katolikus (1972) Rövidítések
Máté evangéliuma Mt (Mát) Márk evangéliuma Mk Lukács evangéliuma Lk (Luk) János evangéliuma Jn (Ján) Apostolok cselekedetei ApCsel (Csel) Rómaiaknak írt levél Róm Korintusiaknak írt I. levél 1Kor Korintusiaknak írt II. levél 2Kor
Galatáknak írt levéI Gal Efézusiaknek írt levél Ef (Eféz) Filippieknek írt levél Fil Kolosszeieknak írt levél Kol Tesszalonikaiaknak írt I. levél 1Tessz (1Thess) - 1Tesz
Tesszalonikaiaknak írt II. levél 2Tessz (2Thess) - 2Tesz
Timóteusnak írt I. levél 1Tim Timóteusnak írt II. levél 2Tim Titusznak írt levél Tit Filemonnak írt levél Filem Zsidóknak írt levél Zsid Szent Jakab levele Jak Szent Péter I. levele 1Pt (1Pét) Szent Péter II. levele 2Pt (2Pét) Szent János I. levele 1Jn (1Ján) Szent János II. levele 2Jn (2Ján) Szent János III. levele 3Jn (3Ján) Szent Júdás levele Júd Jelenések könyve Jel



ALISTER E. MCGRATH: BEVEZETÉS A KERESZTÉNY TEOLÓGIÁBA 119
A Szentírás
A „Biblia” és a „Szentírás” kifejezések – valamint a belőlük képzett „bibliai” és „szentírási” jelzők látszólag felcserélhetők, Mindkettő ugyanarra a szöveggyűjteményre utal, mely a keresztény gondolkodás számára alapvető tekintélyt jelent (igaz, e tekintély természete és hatásköre állandó vita tárgya). Nyomatékkal hangsúlyoznunk kell, hogy a Biblia a kereszténység számára nem csupán a hivatalos egyetemi tanulmányok tárgya. A keresztények a Bibliát nyilvános istentiszteleteken olvassák és magyarázzák, egyéni áhítatukban pedig elmélkedésük vezérfonalaként használják. A Szentírással kapcsolatban gyakran használják a kanonikus jelzőt. Ez a kifejezés a görög kanón („szabály" vagy „mérőpálca”) szóból származik, és annak jelzésére szolgál, hogy a keresztény közösség meghatározta azoknak a szövegeknek a számát, melyeket „szentírásnak” és ebből fakadóan a keresztény teológia tekintélyi iratainak fogadott el. A római katolikus és protestáns teológusok régóta vitatkoznak egy külön szövegcsoport helyzetét illetően, ezt gyakran „apokrif”, vagy „deuterokanonikus” iratoknak nevezik. Ha az Ószövetség tartalmát a Héber Biblia, illetve a görög és latin változatok (Septuaginta és Vulgata) alapján összevetjük, azt látjuk, az utóbbiak számos olyan könyvet tartalmaznak, amelyek az előzőben nem szerepelnek. Jeromos megjegyzéseit követve, a XVI. századi reformátorok azt tartották, hogy csak azok az ószövetségi könyvek tartoznak a Szentírási kánonhoz, melyeket eredetileg a Héber Biblia tartalmazott. A reformátorok tehát különbséget tettek az „Ószövetség” és az „apokrifok” között. Az előbbi a Héber Bibliában található könyvekből áll, míg a másik azokból a könyvekből, melyek a görög és latin változatokban olvashatók, de nem szerepeltek a Héber Bibliában. Bár néhány reformátor elismerte, hogy az apokrif könyvek tanulságos iratok, az általános közmeggyőződés az volt, hogy ezeket a könyveket nem lehet a keresztény teológia alapjaként használni. A Tridenti Zsinat (1546) viszont úgy határozta meg az Ószövetséget, hogy „azok az ószövetségi iratok, amelyeket a görög és a latin Bibliák tartalmaznak”, tehát figyelmen kívül hagyott mindenféle megkülönböztetést az „Ószövetség” és az „apokrifok” között. A különbségtétel azonban egyáltalán nem olyan jelentős, mint első pillantásra tűnik. A XVI. századi viták beható vizsgálata arra enged következtetni, hogy az egyetlen valóban lényeges teológiai kérdés tulajdonképpen az volt, hogy helyes-e a halottakért imádkozni? Az (apokrif) Makkabeusok könyve támogatja ezt a gyakorlatot, amit a protestáns teológusok nem voltak hajlandók elfogadni, Az egyetlen, mindmáig teológiai jelentőséggel bíró kérdés a szentírási kánon létrejöttére vonatkozik. Vajon az a tény, hogy az egyház határozta meg a kánont, azt is jelenti-e, hogy az egyháznak tekintélye van a Biblia fölött? Vagy az egyház csupán felismerte és elismerte azt tekintélyt, amivel a kanonikus Szentírás már eleve rendelkezett? Az első álláspont jórészt a katolikus, az utóbbi a protestáns tudósokra jellemző. Újabban azonban egyre erősebbé válik az a felismerés, hogy a hit közössége és a Szentírás, az emberek és a könyv közös életűek, tehát ugyancsak nagy önkény kell ahhoz, hogy határozott választóvonalat húzzunk közéjük. Így is mondhatjuk: a szentírási kánon eredetileg a hit közösségéből nőtt ki, mely már elkötelezte magát annak használata és tisztelete mellett.



ALISTER E. MCGRATH: BEVEZETÉS A KERESZTÉNY TEOLÓGIÁBA 120
2.TÁBLÁZAT. Utalás a Biblia könyveire
A Biblia könyveire történő utalás módszere három dolgot foglal magában. Először a kérdéses könyvet azonosítjuk (megjegyzendő, hogy a „könyv” szó itt most tekintet nélkül vonatkozik a levelekre is). Ezt követi a könyv része (fejezete), majd ezen a részen belüli vers(ek). A könyvre teljes nevén vagy annak rövidített formájával lehet utalni. A rész római vagy arab számokkal is megadható. A rész- és versszámokat általában vessző, kettőspont, esetenként pont választja el. Alkalmanként előfordul, hogy a versszámot felső indexszámmal jelölik. Pál apostol egyik legismertebb mondásának, amit,,áldásként" ismerünk, a következő általános utalási formái vannak:
II. Korintus 13.14 II. Kor. 13:14 II. Kor 1314 2Kor 13,14
Megjegyzendő:
1. Az utalásnál nem szükséges megkülönböztetni, hogy egy könyv az Ószövetségből vagy az Újszövetségből való. 2. Amikor egy bibliai könyvre utalunk, nem szükséges meghatározni a szerzőjét.
3.TÁBLÁZAT. Általánosan használt kifejezések a Bibliával kapcsolatban
Pentateuchos Az Ószövetség első öt könyve (1 Mózes-5 Mózes) A törvény öt könyve Az Ószövetség első öt könyve (1 Mózes-5 Mózes) Nagy próféták Az Ószövetség első négy ún. író prófétája (Ésaiás, Jeremiás, Ezékiel,, Dániel) Kispróféták Az Ószövetség többi 12 prófétája (Hóseás, Jóel, Ámós, Abdiás, Jónás, Mikeás, Náhum, Habakuk, Sofóniás, Aggeus, Zakariás, Malakiás) Szinoptikus evangéliumok Az első három evangélium (Máté, Márk, Lukács) pásztori levelek 1Timótheus, 2Timótheus és Titus összefoglaló neve, mely utal a levelek pásztori és egyházfegyelmi hangsúlyaira katolikus levelek Azok az újszövetségi levelek, melyek címzettjei nincsenek meghatározva (1Péter, 2Péter, 1János, 2János, 3János, Júdás)



ALISTER E. MCGRATH: BEVEZETÉS A KERESZTÉNY TEOLÓGIÁBA 121
Ó- ÉS ÚJSZÖVETSÉG
A keresztény „Ószövetség” („Ótestamentum”) és „Újszövetség” („Újtestamentum”) erőteljesen teológiai természetű kifejezések. Ezek a keresztény elnevezések azon a meggyőződésen alapulnak, hogy az Ószövetség tartalma Isten világgal való törődésének egy olyan korszakához kapcsolódik, melyet Krisztus eljövetele, az új szövetség felülmúl és viszonylagossá tesz. A zsidó írók nagyjából ugyanarra a szövegegységre utalnak a „törvény, próféták, és szent iratok” említésével, mint a keresztény írók az „Ószövetséggel”. A megszokástól eltekintve tehát semmi különösebb kényszerítő ok nincs arra, hogy azok is „Ószövetségnek” nevezzék ezt a könyvgyűjteményt, akik nem tartoznak a kereszténységhez. A kereszténységben a „szövetség” vagy a „kegyelmi korszakok” fogalma vonta magával a megkülönböztetést. A kereszténység hite, hogy ti. Krisztus eljövetele valami újat vezet be, egészen sajátos nézőpontot teremt az Ószövetség kapcsán. Ezt nagyjából így foglalhatjuk össze: a keresztények az Ószövetség vallásos alapelveit és eszményeit (pl. Isten szuverén módon cselekszik az emberi történelemben) átvették, az Ószövetség vallási gyakorlatait (pl. az étkezési törvényeket és az áldozati szokásokat) viszont nem. Hogyan kapcsolódik hát egymáshoz a keresztény teológia szerint az Ó- és az Újszövetség? Az egyik lehetőség az volt, hogy az Ószövetséget olyan vallás irataként kezeljék, melynek semmi köze a kereszténységhez. Ez a felfogás elsősorban a II. században élt Markionhoz kapcsolódik, akit az egyház l44-ben kiközösített. Markion szerint a kereszténység a szeretet vallása, s ebben semmiféle törvénynek nincs helye. Az Ószövetség istene teljesen más, mint az Újszövetségé; az Ószövetség Istene, akitől csak annyi tellett, hogy megteremtse a világot, a törvény megszállottja. Az Újszövetség Istene viszont megváltotta a világot, és ő a szeretet Istene. Markion szerint Krisztus célja az volt, hogy megfossza uralmától az Ószövetség Istenét (aki igen hasonlít a gnosztikusok világformáló félistenéhez, „démiurgoszához”), és beavasson a kegyelem igazi Istenének imádatába. Ennek a gondolatnak halvány visszhangja érezhető Luther némelyik írásában. Bár Luther ragaszkodott ahhoz, hogy mind az Ó-, mind az Újszövetség ugyanannak az Istennek a tetteit hirdeti, kitartott a kegyelem és a törvény teljes szembenállása mellett is. Luther szerint a judaizmus teljesen belemerült a cselekedetekből való megigazulás gondolatába, mert azt hitte, hogy teljesítményeink által érdemeket szerezhetünk Isten előtt. Az evangélium, ezzel szemben, azt hangsúlyozza, hogy a megigazulás teljesen ingyenes, egyedül Isten kegyelmén múlik. Bár a kegyelem felfedezhető az Ószövetségben is (pl. Ézs 40-55), a törvény pedig ott van az Újszövetségben is (pl. a Hegyi Beszédben, Mt 5-1), Luther mégis azt állítja, hogy az Ószövetség a törvény vallása, szemben az újszövetséggel, mely a kegyelmet hirdeti. A keresztény teológusok többsége azonban egyrészt kiemeli a folyamatosságot a két szövetség között, másrészt megjegyzi a közöttük fennálló különbséget is. Most térjünk rá Kálvin okfejtésére, mely a maga nemében mindmáig az egyik legvilágosabb kifejtése ennek a kérdésnek. Kálvin azt mondja, hogy alapvető hasonlóság és folyamatosság áll fenn az Ószövetség és az újszövetség között, s ezt három megfontolás alapján igazolhatjuk. Először is, Kálvin előtérbe állítja az isteni akarat változtathatatlanságát. Isten nem tehet egy dolgot az Ószövetségben, és azután valami teljesen mást az Újszövetségben. A kettő között fenn kell állnia egy alapvető cselekvési és szándékbeli folyamatosságnak. Másodszor, mindkét szövetség dicsőíti és hirdeti Istennek Jézus Krisztusban megnyilvánuló kegyelmét. Az Ószövetség csupán „a távolból és homályosan” tud bizonyságot tenni Jézus Krisztusról, mindazonáltal az eljövendő Krisztusról szóló tanúsága valóságos. Harmadszor, mindkét szövetség „ugyanazokkal a jelekkel és szentségekkel” rendelkezik, melyek ugyanannak az isteni kegyelemnek a bizonyságait hordozzák.



ALISTER E. MCGRATH: BEVEZETÉS A KERESZTÉNY TEOLÓGIÁBA 122
Kálvin tehát azt állítja, hogy a két szövetség azonos. A lényeg és tartalom tekintetében nem szakad meg a kettő folyamatossága. Az Ószövetség időrendben más helyen áll a megváltás isteni tervében, mint az Új-, a tartalma azonban (helyesen értelmezve) ugyanaz. Kálvin ezután öt pontban foglalja össze az Ó- és Újszövetség közötti különbségeket, bár ezek inkább a formára, mintsem a tartalomra vonatkoznak.
1. Az Újszövetség világosabb, mint az Ószövetség, különösen a láthatatlan dolgok tekintetében. Az Ószövetséget átjárja a látható és megfogható dolgokkal való foglalatoskodás, s ez elhomályosíthatja a mögöttük lévő láthatatlan célokat, reményeket és értékeket. Kálvin Kánaán földjét hozza fel példának: az Ószövetség végső értékként szemléli ezt a földi tulajdont, az Újszövetség viszont a hívők eljövendő, a mennyben félretett öröksége jelképének tekinti. 2. Az Ó- és Újszövetség eltérő módon használja a képeket. Az Ószövetség szóképei és képi kifejezései a látható valóságot akarják megjeleníteni, amely Kálvin szerint az igazsággal való közvetett találkozáshoz vezet. Az Újszövetség viszont lehetővé teszi az igazság közvetlen kifejezését. Az Ószövetség „csak az igazság képét... a lényeg helyett az árnyékot" nyújtja, ,,annak a bölcsességnek az előízét adva, mely egyszer világosan kijelentetik”. Az Újszövetség az igazságot közvetlenül a maga teljességében adja. 3. A harmadik eltérés a két szövetség között a törvény és az evangélium, avagy a betű és a lélek különbsége. Az Ószövetségben nincs meg a Szentlélek felhatalmazó tevékenysége, míg az Újszövetség képes továbbítani ezt az erőt. A törvény tehát csak parancsolni, tiltani és ígérni tud, de hiányzik belőle az az erőforrás, amely elengedhetetlen ahhoz, hogy alapvető változás álljon be az emberi természetben, pedig ezek a törvények éppen ezt tartják a legszükségesebbnek. Az evangélium képes „megváltoztatni vagy kiigazítani azt a romlottságot, amely minden emberben megvan”. Érdekes megjegyezni, hogy a törvény és evangélium közötti, Lutherre (és előtte Markionra) oly jellemző radikális antitézis itt teljesen hiányzik. A törvény és az evangélium egymásból következnek, és nem állnak szöges ellentétben egymással. 4. Az előző kitételt továbbfejlesztve tér rá Kálvin a negyedik különbségre, mely a törvény és az evangélium által kiváltott, eltérő érzelmekben mutatkozik meg. Az Ószövetség félelmet és reszketést vált ki, és gúzsba köti a lelkiismeretet, az Újszövetség viszont szabad és örömteljes feleletet vált ki. 5. Az ószövetségi kijelentés a zsidó népre korlátozódott, az újszövetségi kijelentés egyetemes érvényű, Kálvin a régi szövetség hatáskörét Izráelre szűkíti; Jézus eljövetelével ez a válaszfal leomlik, és megszűnik a különbségtétel zsidó és görög, körülmetélkedett és körülmetéletlen között. Tehát a pogányok elhívása is megkülönbözteti az Újszövetséget az Ószövetségtől.
Az Ószövetség és az Újszövetség közötti különbségtételt és ez utóbbinak az előbbivel szembeni magasabbrendűségét tárgyalva Kálvin igen gondosan ügyel arra, hogy újra és újra leszögezze: bizonyos ószövetségi személyek – például a pátriárkák – képesek voltak felismerni az új szövetség jeleit. Az isteni cél vagy természet egyetlen ponton sem változik meg; mindössze arról van szó, hogy az emberi értelem korlátai között világosabbá válnak. Említsünk meg egy konkrét példát is: a dolog egyáltalán nem úgy volt, hogy Isten eredetileg csak a zsidó népre akarta korlátozni a kegyelmet, majd később egy új elhatározással mindenki másra is kiterjesztette azt, hanem az történt, hogy az isteni terv kibontakozása csak Jézus Krisztus eljövetelével vált világossá. Kálvin ezt az általános alapelvet azzal az állítással foglalja össze, hogy „ahol a teljes törvényről van szó, ott az evangélium csak előadásmódjának világos voltában különbözik tőle”. Krisztus már az Ószövetségben



ALISTER E. MCGRATH: BEVEZETÉS A KERESZTÉNY TEOLÓGIÁBA 123
felragyog, a Szentlélek kegyelme pedig mind az Ó-, mind az Újszövetségben megadatott – bár az utóbbiban sokkal világosabban és teljesebben.
ISTEN IGÉJE
Az „Isten igéje” és az „Úr igéje” kifejezések legalább olyan mélyen gyökereznek a keresztény istentiszteletben, mint a keresztény teológiában. Az „Ige" cselekvést és közlést jelent. Ahogy egy személy jelleme és akarata az általa használt szavakban jut kifejezésre, éppúgy a Szentírás (különösen az Ószövetség) Istent úgy értelmezi, mint aki megszólítja az embereket, akiknek így tudomásukra jut Istennek velük kapcsolatos szándéka és akarata. Az „Isten Igéje” kifejezés összetett és rendkívül árnyalt szókapcsolat, mivel több gondolategységet fog össze. A kifejezésnek három világos és egyértelmű jelentését lehet megkülönböztetni, s ezek mind a keresztény hagyományban, mind magában a Szentírásban érvényre jutnak.
1.A kifejezés Jézus Krisztusra mint Isten testté lett Igéjére utal (Jn 1,14). A kifejezésnek ez a legmélyebb értelmű alkalmazása az Újszövetségben. Amikor a keresztény teológia Krisztusról mint „Isten megtestesült Igéjéről” beszél, azt a gondolatot próbálja kifejezni, hogy Isten akarata, célja és természete történelmileg Jézus Krisztus személyében vált ismertté. Isten természetét és szándékait nem csupán Jézus Krisztus szavai, hanem tettei, jelleme és teológiai identitása teszik megismerhetővé. 2. A kifejezés utalhat „Krisztus evangéliumára” vagy „a Jézusról szóló üzenetre, igehirdetésre” is. Ebben az értelemben a kifejezés arra vonatkozik, amit Isten vitt véghez és tett nyilvánvalóvá Krisztus élete, halála és feltámadása által. 3. A kifejezés általános értelemben az egész Bibliára vonatkozik, amely felvázolja Krisztus eljövetelének színterét, elmondja hozzánk jövetelének történetét, és kifejti életének, halálának és feltámadásának jelentőségét a hívők számára.
Ezek a megfontolások húzódnak meg a mögött is, ahogyan Karl Barth használja az „Isten Igéje" kifejezést. Barth tétele az „Isten Igéjének hármas formájáról” három mozgásirányt különböztet meg: az első Isten Krisztusban kijelentett Igéje, a második ezen Igének a tanúsítása a Szentírásban, és végül ezen Igének a prédikációban felhangzó meghirdetése a hit közösségében. Így tehát az egyház igehirdetése és Jézus Krisztus személye között közvetlen és szerves összefüggés van.
NARRATÍV TEOLÓGIA
A Bibliában uralkodó irodalmi forma az elbeszélés. Mi a jelentősége ennek a megfigyelésnek a Szentírás és a teológia viszonyára nézve? Napjaink egyik új teológiai fejleménye, az ún. „narratív teológia” sok mindent elárul erről a témáról. A narratív teológia arra a megfigyelésre épül, hogy a Biblia nem annyira dogmatikai vagy teológiai megállapításokat, hanem történeteket mond Istenről. Például az Ószövetséget jórészt teljesen meghatározza az a történet (illetve számos újramondása), hogy miképpen vezette ki Isten Izráelt Egyiptomból az ígéret földjére, és hogy mit jelent ez Isten népe számára. Aztán olvashatók még elbeszélések csatákról, szerelmi kalandokról, árulásokról, gyógyításokról, templomok építéséről és végzetes ostromokról.



ALISTER E. MCGRATH: BEVEZETÉS A KERESZTÉNY TEOLÓGIÁBA 124
Hasonlóképpen az Újszövetséget is egy történet határozza meg, ezúttal azonban Isten megváltómunkája Jézus Krisztus életében, halálában és feltámadásában összpontosul. Mit jelent ez a történet a keresztények számára? Hogyan befolyásolja gondolkodásukat és tetteiket? Gondoljunk például Pál leveleire, melyek rendszerezett formában tesznek kísérletet arra, hogy kifejtsék Jézus Krisztus történetének jelentőségét a keresztények számára. Ezek és az ezekhez hasonló megfigyelések húzódnak meg az utóbbi évtizedek egyik legfontosabb teológiai irányzatának – a narratív teológiának – a megjelenése mögött. Az irányzat főleg Észak-Amerikában fejlődött sokat, számos kutatója szoros kapcsolatot tart fenn a Yale Divinity Schoollal és az ott dolgozó szerzőkkel, Hans Freijel, George Lindbeckkel és Ronald Thiemann-nal. Bár a „narratív teológia” elnevezést nem mindenütt fogadták el, hatása az l970-es évek elejétől kezdve tagadhatatlanul kimutatható, főként az angol nyelvű teológiában. Legfőbb jellemzője, hogy az elbeszéléseknek és a történeteknek megkülönböztetett jelentőséget tulajdonít a keresztény teológia vonatkozásában. Amint látni fogjuk, ez a felfogás új irányt és döntő késztetést adott a teológiának, különösen azáltal, hogy átalakította a rendszeres teológia és a szentírástudomány többnyire igencsak elhanyagolt kapcsolatát. Az irányzat eredete rendkívül összetett. Egyik jelentős forrása egy olyan író, aki nem volt sem teológus, sem bibliatudós, hanem a szekuláris irodalom specialistája. Erich Auerbachról van szó, aki kiváló tanulmányában – Mimesis: The Representation of Reality in Western Literature (Mimézis: A valóság ábrázolása az európai irodalomban, 1946) – klasszikus irodalmi történeteket, például Homérosz Odüsszeiáját vetette össze az Ó- és az Újszövetségből vett bibliai elbeszélésekkel. Auerbach újra és újra leszögezi, hogy a bibliai elbeszélések történelmi, időbeli és tudati aspektusai sokkal mélyebbek. A bibliai elbeszélések mélységes realizmusa nem található meg a kor más műveiben. Auerbach tehát arra mutat rá, hogy a Szentírás elbeszéléseinek minősége sajátos megkülönböztetőjegy, s ezzel utat készített a teológiai alkalmazás számára, amely nem is váratott sokáig magára. A narratív teológia, úgymond, sajátosan teológiai gyökere Karl Barthig vezethető vissza, aki új méltósággal ruházta fel a Szentírást mint „Isten történetét”. Mások szerint H. Richard Niebuhr The Meaning of Revelation (A kijelentés értelme, 1941) című munkája adott nagy lökést a mozgalomnak, különösen Észak-Amerikában. Niebuhr állhatatosan ragaszkodott ahhoz, hogy Isten a történelemben jelenti ki magát, s ez vezette ahhoz a felismeréshez, hogy az elbeszélés kiválóan alkalmas a kijelentés kifejezésére, Isten úgy döntött, hogy a történelemben és történelmi formában jelenti ki magát (lásd például az egyiptomi kivonulást és Jézus Krisztus történetét). Ennek a kijelentésnek a kifejezésére az elbeszélés, a történet a legalkalmasabb irodalmi forma. (jegyezzük meg, hogy a „történet” [story] szó nem foglalja magában a „regényirodalmat” [fiction].) Niebuhr felismerését mind az Ó-, mind az Újszövetség támogatja, hiszen többnyire mindkettőben elbeszélések fejezik ki, hogy Isten bekapcsolódik az emberi történelembe, és ott kijelentést ad. Mindemellett a XVIII. századi felvilágosodás óta az általánosan hozzáférhető ésszerű igazságok nevében ezek a felismerések gyakorlatilag teljesen háttérbe szorultak. Visszaszerzésükhöz jelentős mértékben járult hozzá a yale-i teológus, Hans Frei joggal híressé vált könyvével: The Eclipse of Biblical Narrative (A bibliai elbeszélés alkonya, 1974). Frei kimutatta, hogy miképpen szűkítette le a felvilágosodás a teológiát általános, racionális elméletekké, s hogy ez szükségszerűen vezetett a bibliai könyvek elbeszélő jellegének semmibevételéhez. A felvilágosodás szerint a teológiának az a dolga, hogy észérvekkel megalapozható általános alapelvekről beszéljen. A történelemnek nincs különösebb jelentősége, legfeljebb kiegészítő-támogató szerepet játszhat. Ebbe a körbe utalhatjuk Rudolf Bultmann (1884-1968) módszerét is, aki programját „mítosztalanításnak” nevezte el. E program középpontjában az az elképzelés áll, hogy Jézus időtlen (idő fölötti) jelentősége (melyet a Jézusról szóló üzenet hordoz) kiemelhető a róla szóló bibliai elbeszélésekből. A



ALISTER E. MCGRATH: BEVEZETÉS A KERESZTÉNY TEOLÓGIÁBA 125
mítosztalanítás – de nevezhetjük másképpen is – voltaképpen arra tesz kísérletet, hogy megragadja a Jézusról szóló bibliai elbeszélés valódi értelmét, s ezáltal magát az elbeszélést szükségtelenné tegye. Ha meghatároztuk Jézus időtlen jelentőségét, a róla szóló elbeszéléseknek nincs tovább értelmes céljuk. Talán nem véletlen, hogy Bultmann 1968-ban bekövetkezett halála egybeesik a Szentírás elbeszélésjellege iránti érdeklődés megújulásával. Az a radikális kereszténységkritika, melynek leghírhedtebb megnyilvánulása az ún. „Isten halála” mozgalom volt, az 1960-as évek végére kimerült. Alkalmasnak látszott az idő a hit megújításának megkezdésére. Említsünk meg néhány írót azok közül, akik úgy gondolták, hogy ehhez a megújuláshoz a narratív teológia adja meg a kulcsot: Hans Frei, James Gustafson, Stanley Hauerwas, George Lindbeck és Ronald Thiemann. E szerzők inkább laza csoportosulását gyakran nevezik „posztliberális” körnek. Hangsúlyoznunk kell azonban, hogy a narratív teológia egyáltalán nem egy jól meghatározott irányzat. Meglehetősen nehéz (és talán nem is nagyon érdemes) eme teológusokat határozottan ebbe a kategóriába sorolni. Mik az előnyei és a hátrányai a narratív teológia módszerének? Miért támadt ilyen sok követője a tudományos teológiában? Az alábbi pontok talán segítenek megérteni ennek az új megközelítésnek a vonzerejét, különösen azok esetében, akik igyekeznek visszaállítani a Szentírás központi helyzetét a modern teológiában.
1. A Bibliában található leggyakoribb irodalmi forma az elbeszélés. Néhány mai szerző egyenesen azt állítja, hogy ez az egyedüli irodalmi forma a Szentírásban – ami nyilván, bár talán érthetően, erős túlzás. Az elbeszélés számos különböző alakban fordulhat elő. Az Ószövetség történetei, az evangéliumok Jézus történetéről szóló beszámolói, valamint a Jézus által elmondott példázatok mind-mind elbeszélőformák. Ha a teológiát narratív szempontból közelítjük meg, feltehetően sokkal hűségesebbek vagyunk a Szentíráshoz, mintha egy elméleti megközelítést alkalmaznánk. A Biblia mellett a kereszténység egyéb jelentős dokumentumai – például a hitvallások – is nagy hangsúlyt fektetnek az elbeszélésre, különösen is amikor a Jézus Krisztusba vetett hitről beszélnek. A Jézusba vetett hit kinyilvánítása azt jelenti, hogy kinyilvánítjuk: hiszünk az ő születésének, keresztre feszítésének, halálának, feltámadásának és mennybemenetelének elbeszélésében, amely történet Jézus Krisztusra koncentrál, és az ő identitására és jelentőségére derít fényt. 2. A narratív megközelítés kerüli az unalmas absztrakciót, ami oly gyakran jellemzi a tudományos teológiai írásokat. Az elbeszélés kiiktatja a teológia elvont és általánosító megközelítését. Ehelyett a narratív teológia arra hív minket, hogy reagáljunk a történetre, mely eleven, emlékezetes módon számol be valamiről, ami valóban megtörtént (pl. Jézus története), vagy ami megtörténhetett volna (pl. Jézus példázatai). Az elbeszélés „számít” a képzelőerőnkre (ezt főleg C. S. Lewis emelte ki), a valóságérzékünkre, a személyes bekapcsolódásunkra – mindez gyakran feltűnően hiányzik a teológiából. 3. A narratív teológia vallja, hogy Isten a történelemben találkozik velünk, és úgy szól hozzánk, mint aki részese a történelemnek. A testet öltés dogmája azt mondja, hogy Jézus Krisztus története Isten története is. A narratív teológia azt hirdeti, hogy Isten valóban részesévé vált a mi térben és időben mozgó világunknak, hogy Isten tényleg belépett a történelembe, hogy Isten ott akar velünk találkozni, ahol mi vagyunk. A rendszeres teológia gyakran azt a benyomást kelti, hogy Isten ránk bízott egy sor gondolatot, mintha a kijelentés egyféle adatbank lenne. A narratív teológia lehetővé teszi, hogy felfedezzük a központi mondanivalót: Isten részesévé vált a mi történelmünknek. Isten története keresztezi a mi történetünket. Saját történetünket akkor értjük meg, ha összekapcsoljuk Isten történetével, úgy, ahogy azt a Bibliában olvassuk. A narratív teológiának ez az aspektusa jelentős hatást ért el, legfeltűnőbben az etika területén. Az amerikai Stanley Hauerwas az egyik legkiemelkedőbb képviselője annak az



ALISTER E. MCGRATH: BEVEZETÉS A KERESZTÉNY TEOLÓGIÁBA 126
etikai megközelítésnek, miszerint az evangéliumi elbeszélések olyan viselkedési mintákat mutatnak be, melyek alkalmasak a keresztény hívők számára. Hauerwas szerint például Jézus Krisztus története egy olyan mintát állít fel, mely aztán a keresztény hívők történetét fogja jellemezni. Narratív szempontból szemlélve az etika a tényleges életben gyökerezik. Az evangélium elsősorban nem etikai alapelvekről szól, hanem azt beszéli el, hogy milyen hatást gyakorolt az egyes emberekre és népekre Istennel való találkozásuk. E történetek kapcsán mondhatják a bibliai írók: „Ez az Isten átformáló kegyelmének eredménye. Ez az alkalmas modell a keresztény életvitel számára.” 4. A Szentírás narratív jellegének felismerése lehetővé teszi annak méltányolását is, hogy mennyire hatásosan mutatja be a Szentírás a történetekben szereplő emberek korlátozott ismerete és az Isten mindentudása közötti feszültséget. Art of Biblical Narrative (A bibliai elbeszélés művészete, 1985) című munkájában Robert Alter így ragadja meg ezt a kérdést: „A bibliai mesét úgy is tekinthetjük, mint narratív kísérletet az erkölcsi, lelki és történelmi ismeretek lehetőségeivel. E kísérlet az emberi szereplők korlátozott tudása és a narrátor által csöndesen, de határozottan képviselt isteni mindentudás között mozog.” Az Ószövetségben talán Jób a legvilágosabb példa erre a feszültségre. A Szentírás narratív szerkezete lehetővé teszi, hogy az olvasó a történetet Isten szemszögéből lássa, hogy Isten nézőpontjából érzékelje az emberi rövidlátást – vagy más szóval, az adott helyzet emberi félreértése és a helyzet tényleges valósága közötti összjátékot.
Eddig a pontig a narratív teológia előnyeiről beszéltünk. Az irányzat azonban bizonyos problémákat is felvetett. Például valóban a keresztény elbeszélés az egyetlen mérvadó történet? Vagy vannak más történetek is (ti. a Biblián kívül), melyeknek feltétlen tekintélyük van? Az eddig elmondottak azt sugallhatják, hogy a narratív teológia elsősorban a konzervatív teológusok számára vonzó. Ám sok liberális teológus is vonzónak találja, mivel nem lép fel a kizárólagosság vagy egyetemesség igényével; miért ne lehetne más (például a hinduista) történeteknek is ugyanilyen érvényessége? Mindemellett az elbeszélések tekintélyének kérdését gyakran kikerülik a modern teológusok, főként azok, akik a liberalizmussal vagy a posztmodernizmussal szimpatizálnak. Ennél is komolyabb probléma az elbeszélések igazságának a kérdése. A narratív teológia a Szentírás irodalmi szerkezetére fordítja a figyelmét. Így viszont számos történelmi tényezőt figyelmen kívül hagy. Mivel kizárólag az elbeszélések irodalmi felépítésére koncentrál, mellőzi a legegyszerűbb történelmi kérdést: Ez igaz? Ez valóban megtörtént? Mi a különbség a fikció és a történelem között? Mindkettőnek elbeszélő szerkezete van, de igencsak eltérő a történelmi és teológiai rangjuk. Ez a probléma különös erővel jelenik meg a posztmodernizmus legújabb hullámában, amely szerint lehetetlen eldönteni, hogy egy szöveg értelmezése igaz-e vagy hamis. A Szentírás „narratív” vizsgálata nem alkalmas e döntő fontosságú kérdés megválaszolására.
A BIBLIAMAGYARÁZAT MÓDSZEREI
Minden szöveg magyarázatta szorul, s ez alól a Biblia sem kivétel. Bizonyos értelemben a keresztény teológia története a bibliamagyarázat történetének tekinthető. A következőkben megvizsgáljuk a bibliamagyarázat néhány megközelítési módját, melyek valószínűleg számot tarthatnak a teológia tanulmányozóinak érdeklődésére. De a hatalmas anyag miatt nem tehetünk mást, mint hogy kiemelünk néhány jellemző megközelítést. Kezdjük a téma megtárgyalását a patrisztikus korral. Az alexandriai iskola bibliamagyarázó módszere a zsidó író, Alexandriai Philón (kb. Kr. e. 30-Kr. u. 45) és a korai zsidó hagyomány módszerére támaszkodott. Ezek lehetővé tették a Szentírás irodalmi értelmezését, valamint az



ALISTER E. MCGRATH: BEVEZETÉS A KERESZTÉNY TEOLÓGIÁBA 127
allegória alkalmazását De mi is az allegória? A görög filozófus, Hérakleitosz szerint az allegória az, amikor „valamit úgy mondunk, hogy valami mást értünk alatta, mint ami elhangzik”. Philón szerint, ha meg akarjuk érteni a szöveg felszíne alatt mélyebben meghúzódó értelmet, be kell tekintenünk a Szentírás felszíni jelentése mögé. Ezeket a gondolatokat vette át az Alexandriában működő teológuscsoport, akik közül kiemelkedő jelentőségűnek tartják Kelement, Órigenészt és a vak Didümoszt. (Az utóbbit Hieronymus játékosan „Didümosz a látó”-nak nevezte el rendkívüli lelki éleslátása miatt, amely az allegorikus módszer bibliamagyarázó alkalmazása során mutatkozott meg. ) Az allegorikus módszer egyik legismertebb alkalmazási területe az Ószövetség Főleg Órigenész jeleskedett az ószövetségi képek allegorikus értelmezésében. Például az Ígéret földjének elfoglalása Józsué vezetésével allegorikus értelmezésben Krisztusnak a kereszten a bűn fölött aratott győzelmére utal. Ugyanígy a Mózes harmadik könyvében szereplő áldozati törvények a keresztények lelki áldozataira mutatnak előre. Első pillantásra úgy tűnik, hogy ez a módszer inkább eiszegézis, vagyis a magyarázó olyan jelentést olvas bele a bibliai szövegbe, amilyet csak akar. Ugyanakkor Didümosz írásai (melyeket egy lőszerraktárban találtak meg Egyiptomban a II. világháború során) világossá teszik, hogy nem erről van szó, hanem sokkal inkább arról, hogy konszenzus alakult ki azzal kapcsolatban, hogy az Ószövetségnek mely képeit, szövegeit kell allegorikusan értelmezni. Például Jeruzsálemet általában az egyház allegóriájának tekintették. Ezzel szemben az antiókhiai iskola bibliaértelmező módszere a történelmi kontextusra helyezte a hangsúlyt. Ehhez az iskolához tartozott többek között Tarzuszi Diodórosz, Khrüszosztomosz (Aranyszájú Szent János) és Mopszuesztiai Theodórosz, Ők az ószövetségi próféciák történelmi adottságát emelték ki, amely teljesen hiányzik Órigenész és az alexandriai iskola többi képviselőjének írásaiból. Theodórosz az Ószövetség kapcsán azt hangsúlyozza, hogy a prófétai üzenet elsősorban mindig azokra vonatkozik, akikhez közvetlenül szólt, de ugyanakkor a keresztény olvasók számára többletjelentése van. Minden prófétai beszédet úgy kell értelmezni, mint aminek egyetlenegy történelmi vagy irodalmi jelentése van. Ennek következtében Theodórosz viszonylag kevés ószövetségi szakaszt magyarázott úgy, hogy azok közvetlenül Krisztusra utalnak, ellentétben az alexandriai iskolával, amely Krisztust tekintette az Ószövetség prófétai és történeti szakaszai rejtett tartalmának. A nyugati egyházban némiképp eltérő megközelítés kialakulása figyelhető meg, A milánói Ambrosius számos írásában fejtegeti, hogy a Bibliának hármas értelme van: a természetes értelem mellett a magyarázó fellelhet egy morális értelmet és egy racionális (vagy teológiai) értelmet is. Lényegében véve Augustinus is ezt a megközelítést követte, amikor egy kettős: egy szó szerinti testi-történeti és egy allegorikus-misztikus-spirituális értelem mellett szállt síkra, de azt is megengedte, hogy egy-egy szövegnek akár egyszerre is meglegyen mindkét értelme. „A próféták beszédei hármas értelemmel bírnak. Így vannak, akik a földi Jeruzsálemre gondolhatnak, mások a mennyei városra, megint mások mindkettőre.” Az viszont elfogadhatatlan, hogy az Ószövetséget pusztán történelmi szinten értelmezzük; a megértés kulcsa a helyes magyarázatban van. A „spirituális” értelmezés fő vonalai közül a következőket érdemes megemlíteni: Ádám Krisztust jeleníti meg, Éva az egyházat, Noé bárkája a keresztet, Noé bárkájának ajtaja Krisztus átszúrt oldalát, Jeruzsálem városa a mennyei Jeruzsálemet.
Az ihletett Szentírásnak e rejtett jelentését legjobb tudásunk szerint is csak változó sikerrel követhetjük nyomon. Mindazonáltal mi határozottan ragaszkodunk ahhoz az alapelvhez, hogy ezek a történelmi események és a róluk szóló elbeszélések mindig előrevetítenek valamilyen eljövendő dolgot, és hogy mindig Krisztusra és az ő egyházára vonatkoztatva kell értelmezni őket.



ALISTER E. MCGRATH: BEVEZETÉS A KERESZTÉNY TEOLÓGIÁBA 128
Az elemzésnek ezt a vonalát követve Augustinus kiemelheti az Ó- és Újszövetség egységét. Mindkettő ugyanazon hit bizonyságait hordozza, még ha kifejezésmódjuk különbözik is (ezt a gondolatot majd Kálvin viszi tovább). Augustinus következőképpen fejti ki ezt a gondolatot, mely később igen fontossá vált a bibliamagyarázatban, különösen mivel az Ó- és Újszövetség kapcsolatát is előadja: „Az Újszövetség el van rejtve az Ó-ban, és az Ószövetség az Új által érthető meg” (In Vetere Novum latet et in Novo Vetus patet.)
A Szentírásnak erre azt egyrészt szó szerinti vagy történelmi értelmére, másrészt pedig mélyebb, spirituális vagy allegorikus értelmére vonatkozó megkülönböztetést a korai középkori egyházban általánosan elfogadott. A bibliamagyarázat középkori módszerét általában a quadrigaként, vagy a „Biblia négyes értelmeként" ismerik. E módszer eredete voltaképpen a szó szerinti (litterális) értelem és a spirituális értelem megkülönböztetésén alapul. Tehát, úgymond, a Biblia négy különféle értelmet hordoz. A szó szerinti értelem mellett három nem litterális értelmet lehet megkülönböztetni: az allegorikus értelmet, ez határozza meg, hogy mit higgyenek a keresztények; a tropologikus vagy erkölcsi értelmet, ez határozza meg, hogy mit tegyenek a keresztények; és végül az anagogikus értelmet, ez határozza meg, hogy mit reméljenek a keresztények. A Szentírás négy értelme tehát a következő:
1. Litterális értelem - a szöveg szó szerint veendő. 2. Allegorikus értelem - a Biblia bizonyos szakaszait úgy értelmezi, hogy dogmatikai megállapítást formál belőlük. Ezek a szakaszok vagy nehezen érthetőek, vagy a szó szerinti értelmük teológiai okokból elfogadhatatlan olvasóik számára. 3.Tropológiai vagy erkölcsi értelem - e bibliai szakaszok értelme az, hogy etikai útmutatást adnak a keresztény életvitelhez. 4. Anagogikus értelem - a bibliai szakaszok értelme a keresztény reménység alapjaira utal, az isteni ígéretek eljövendő beteljesedését ábrázolja az Új Jeruzsálemben.
A quadriga alkalmazói bölcsen elkerülték a módszer rejtett gyengeségét, mert ragaszkodtak ahhoz, hogy mindaddig semmit sem szabad elfogadni a Biblia nem litterális értelméből, míg az nem a szó szerinti értelmen alapul. A Biblia litterális értelmének elsőbbsége az Órigenész által alkalmazott allegorikus megközelítés belső bírálataként fogható fel, mely utóbbi lehetővé tette a bibliamagyarázóknak, hogy bármelyik szakaszból a nekik tetsző „spirituális” értelmet olvassák ki. Luther 1515-ben így fogalmazta meg ezt az alapelvet: „A Szentírásban az allegória, a tropológia vagy az anagogia mindaddig nem érvényes, amíg a Szentírás ugyanezt az igazságot valahol másutt egyértelműen, szó szerint nem állítja. Máskülönben a Biblia nevetség tárgyává válik.” Luther teljességgel tisztában volt a fent említett különbségtétellel, és nem habozott alkalmazni azokat bibliamagyarázataiban. A Zsoltárok könyvéről írt elemzésében az Ószövetség nyolc különböző értelmét tartja számon. Ez a bámulatos precizitás (amit néhány olvasó bizonnyal tipikusan skolasztikusnak fog tartani) annak eredménye, hogy a Biblia fentebb említett négy értelmét (szó szerinti, allegorikus, tropologikus és anagogikus értelem) Luther két újabb szempont alapján (történelmi és prófétai értelem) bontja tovább. Luther amellett érvel, hogy különbséget kell tenni aközött, amit ő maga „a megölő betűnek” (littera occidens) nevez – ez az Ószövetség nyers, szó szerinti vagy történelmi olvasata –, és aközött, amit „életadó Léleknek” nevez – ez az Ószövetség lelki árnyalatokra és prófétai felhangokra érzékeny olvasata. Vegyünk most egy konkrét példát magától Luthertől annak szemléltetésére, hogy miképpen alkalmazható ez a nyolcas séma egy ószövetségi képre.



ALISTER E. MCGRATH: BEVEZETÉS A KERESZTÉNY TEOLÓGIÁBA 129
A szóban forgó kép a „Sion hegye”, ami értelmezhető szigorúan történelmi vagy szó szerinti értelemben, mint utalás az ókori Izráelre, de értelmezhető úgy is, mint prófétai utalás az újszövetségi egyházra. Luther a következő lehetőségeket állítja fel:
l. Történelmileg, a „megölő betű” szerint: a) szó szerint: Kánaán földje; b) allegorikusan: a zsinagóga vagy annak egy kiemelkedő személyisége; c) tropologikusan: a farizeusok és a törvény igazságossága; d,) anagogikusan: az eljövendő dicsőség a földön.
2. Prófétailag, az „életadó Lélek” szerint: a) szó szerint: Sion népe; b) allegorikusan: az egyház vagy annak egy kiemelkedő személyisége; c) tropologikusan: a hit igazságossága; d) anagogikusan: az örök mennyei dicsőség.
A skolasztika idején az egyetemek teológiai fakultásain a quadriga állt a tudományos bibliatanulmányozás tengelyében. De a XVI. század első két évtizedében már egyáltalán nem ez volt az egyetlen lehetséges választás a bibliamagyarázók számára. Gyakorlatilag Luther volt az egyetlen reformátor, aki komolyan alkalmazta a bibliamagyarázat eme skolasztikus megközelítését. A reformáció korai szakaszában a téma messze leghatásosabb megközelítése a reformátorok és a humanisták körében Rotterdami Erasmus nevéhez fűződik. Most térjünk át erre. Erasmus A keresztény katona kézikönyve című munkája határozott különbséget tesz a „betű” és a „lélek” között – azaz a Biblia szava (betűje) és annak valódi jelentése között. Különösen az Ószövetség szövegei és szavai olyanok, mint a kagyló: tartalmazzák a jelentést, de nem azonosak annak lényegével. A szöveg látszólagos jelentése rendszerint egy mélyebb, rejtett jelentést takar, melynek feltárása a tudós és felelős szövegmagyarázó feladata. Erasmus szerint a bibliamagyarázatnak nem a Biblia betűjére, hanem mögöttes értelmére kell irányulnia. Ez a felfogás láthatóan szoros rokonságban áll a korábban már említett alexandriai iskoláéval. Zwingli elmélete lényegében véve Erasmusét visszhangozza. A Biblia magyarázójának az a feladata, hogy meghatározza a „Szentírás természetes értelmét” – amely nem szükségszerűen azonos a Szentírás szó szerinti értelmével. Zwingli - humanista előképzettségére támaszkodva – többféle szóképet is megkülönböztet. A Bibliában például az alloióziszt, a katakhreziszt és a szinekdokhét. Hozzunk erre is egy példát. Vegyük például Krisztusnak az utolsó vacsorán elmondott szavait. Jézus, megtörve a kenyeret, ezt mondta: „ez az én testem” (Mt 26,26). E szavak szó szerinti értelme az lenne, hogy „ez a darabkenyér az én testem”, de a természetes értelme az, hogy „ez a darab kenyér jelképezi az én testemet”. Ugyancsak jól példázzák, hogy Zwingli hogyan igyekezett feltárni a Szentírás mélyebb értelmét (szemben a felszíni jelentéssel), az Ábrahám és Izsák történetéhez (1Móz 22) fűzött megjegyzései Zwingli szerint az elbeszélés történelmi részleteiről túlságosan is kézenfekvő lenne azt állítani, hogy ez a történet valódi jelentése. A valódi jelentés csak akkor érthető meg, ha Krisztus történetére utaló prófétai elővételezésnek tekintjük, melyben Ábrahám Istent jelképezi, Izsák pedig Krisztus alakját (szakszerűbben: „típusát”). A modern kor beköszöntével a bibliamagyarázat tudománya sokkal összetettebbé vált, s ez jól mutatja, hogy a tudományos körök egyre jobban átveszik a felvilágosodás feltevéseiben gyökerező új, racionális értelmezési módszereket. Könyvünk keretein belül lehetetlen kimerítő módon bemutatni ezeket a fejleményeket. De talán nem haszontalan, ha megnevezünk néhány nagyobb irányzatot, melyek az elmúlt két és fél évszázad során jelentek



ALISTER E. MCGRATH: BEVEZETÉS A KERESZTÉNY TEOLÓGIÁBA 130
meg a bibliamagyarázat terén. A felvilágosodás hatására legalább négy nagy megközelítési mód alakult ki a tudományos bibliamagyarázatban.
1. A racionális megközelítés először H. S. Reimarus írásaiban bukkan fel. E módszer szerint mind az Ó-, mind az Újszövetség természetfölötti feltételezések sorozatán alapszik. Reimarus azt állította, hogy a Biblia természetfölötti elemeit a következetesen racionális eljárás nem veheti komolyan. A Szentírást tehát a racionalitás határain belül kell értelmeznünk, mint amely a vallásos értelem egyetemes igazságát közli (igaz, némileg zavaros módon). Az ész egyetemességébe és teológiai kompetenciájába vetett bizalom általános összeomlása után, a mi korunkban e megközelítés is sokat vesztett vonzerejéből. 2. A történeti megközelítés szerint a Biblia a kereszténység eredetéről szóló beszámoló. F. C. Baur, aki az egyik első s egyben talán a legkiemelkedőbb képviselője ennek a hagyománynak, amellett érvelt, hogy lehetetlen a keresztény hit eredetét úgy magyarázni, hogy „Isten egyszülött fia, elhagyva az istenség örök trónusát, a földre jött, és emberi személlyé lett a Szűz méhében”. Ehelyett, mondja Baur, a kereszténység eredetét meghatározhatjuk racionális és nem természetfölötti fogalmakkal is. Mivel Baur hitt abban, hogy a hegeli filozófia megadta a kulcsot a kereszténység létrejöttének megértéséhez, közvetlenül a természetfilozófiához fordult, hogy azzal váltsa fel a keresztény hit eredetére vonatkozó tradicionális felfogást, és immár ennek fényében értelmezte az Újszövetséget. A hegelianizmus visszaszorulásával Baur hatása is csökkent. 3. Szociológiai megközelítés. Az 1890-es években számos liberális keresztény teológus fordult el a kereszténység dogmatikai vagy teológiai kérdéseitől, és kezdett a „vallás” kategóriájával foglalkozni általános értelemben. Ez az irányvonal harcolta ki, hogy számos nyugati egyetemen felállítsák a „vallástudományi” fakultásokat. A vallás azonban sokkal több, mint maguk az „eszmék”; a vallás társadalmi jelenség, így tehát a „társadalomtörténet” kategóriájába került. Ezzel megnyílt az út a bibliamagyarázat szociológiai megközelítése felé, amely a kereszténységet egy általános jelenség, a vallás egyik sajátos eseteként kezeli. Jó példa erre a megközelítésre Sir James Frazer Aranyág (1890-1915) című nagyívű munkája, amely minden korábbi mértéket meghaladó módon alkalmazta az etnológiát (népek és hagyományaik tudományos vizsgálatát) a Bibliára. 4. Az irodalomkritikai megközelítés a Szentírás különböző irodalmi kategóriáinak értékelésével foglalkozik. Idetartozik a nagy hatású narratív teológia is, amit a fejezet korábbi részében hosszabban tárgyaltunk már.
A SZENTÍRÁS ISTENI IHLETETTSÉGÉNEK (INSPIRÁCIÓJÁNAK) ELMÉLETEI
Az a meggyőződés, hogy a Szentírás speciális helyzete a keresztény teológián belül a Biblia isteni eredetén alapul, nyomaiban már magában az Újszövetségben is felfedezhető, nem is szólva a későbbi hivatkozásokról. A Szentírás ihletettségének témáját és az ebből fakadó következményeket érintő viták egyik legfontosabb eleme a 2Tim 3,16-17, amely azt mondja, hogy a Szentírás „istentől ihletett” (theopneusztosz). A gondolat közismert volt a korai kereszténységben, és vitán felül állt. A görög nyelvű zsidó filozófus, Alexandriai Philón (kb. Kr. e. 30-Kr. u. 45) a Szentírást teljesen ihletettnek tartotta, és azt állította, hogy Isten a bibliai könyvek szerzőit passzív eszközként használta fel isteni akaratának közlésében. A kérdés, mint vitatéma a reformáció idején kezdett előtérbe kerülni, főleg Kálvin János írásai nyomán. Kálvin két irányban harcolt a Szentírás tekintélyéért. Az egyik oldalon álltak azok, akik az egyház úgymond katolikusabb szárnyához tartoztak, és azt állították, hogy a Szentírás



ALISTER E. MCGRATH: BEVEZETÉS A KERESZTÉNY TEOLÓGIÁBA 131
tekintélye azon alapszik, hogy az egyház ismerte el a tekintélyét. A másik oldalon álltak a radikálisok, például az anabaptisták, akik azt állították, hogy bárki figyelmen kívül hagyhatja akár az egész Szentírást is, ha közvetlen, személyes isteni kijelentésben részesedett. Kálvin kijelentette, hogy a Lélek a Szentíráson keresztül működik (s nem megkerülve azt, ahogy a radikálisok állították), és hogy a Lélek kölcsönöz közvetlen tekintélyt a Szentírásnak azáltal, hogy inspirálja, ez viszont szükségtelenné teszi bármilyen külső tekintély (pl. az egyház) támogatását. Ez a pont azért fontos, mert jelzi, hogy a reformátorok egyáltalán nem úgy tekintettek az ihletettség kérdésére, mint ami kapcsolatban állna a bibliai szöveg történeti megbízhatóságával vagy tényleges tévedhetetlenségével. Kálvinnak az a tétele, hogy Isten az emberi észhez alkalmazta a kijelentést, magában foglalja, hogy Isten a képességeinkhez szabottan jelentette ki magát; így például az 1Móz 1 kapcsán Kálvin azt állítja, hogy az egész gondolatsor – tudniillik a „teremtés napjai” – egyfajta alkalmazott beszédmód, isteni „gyerekbeszéd”. A „Biblia csalatkozhatatlansága” vagy „tévedhetetlensége” csak a XIX. század közepén vetődik fel az amerikai protestantizmusban. A felvilágosodás megjelenésével, különösen is a kor racionalista felvetései, valamint a Biblia kritikai tanulmányozása iránti fokozódó érdeklődés következtében kérdésessé vált a Biblia különleges helyzete. Ebben az időszakban számos igen érdekes nézet alakult ki az ihletettség fogalmával kapcsolatban.
1. A romantikus világszemlélet befolyása alatt álló J. G. Herder szerint az ihletettség művészi vagy esztétikai fogalom. Der Geist der hebräischer Dichtkunst (A héber költészet lelkülete, 1782-1783) című munkájában azt állítja, hogy a bibliai ihletettség számára a művészi alkotás a legjobb modell. Ahogy egy híres regényről, költeményről vagy festményről azt mondjuk, hogy „ihletett”, úgy mondhatjuk ugyanezt a Szentírásról is. Az ihletettség tehát inkább emberi teljesítmény, mintsem Isten ajándéka. 2. A „régi" princetoni iskola (Old Princeton School)9 két kiemelkedő alakja, Charles Hodge (1797-1878) és Benjamin B. Warfield (l851-1921) szerint az ihletettség határozottan természetfölötti jelenség, Ez a felfogás tudatosan fordul szembe a Herder által előnyben részesített naturalista megközelítéssel. „Az ihletettség rendkívüli, természetfölötti befolyás..., amit a Szentlélek gyakorol a szent könyvek szerzőire, mely által így annak szavai Isten szavaivá válnak, és ezért tökéletesen csalatkozhatatlanok.” Bár Warfield állhatatosan hangoztatja, hogy a bibliai írók ember volta és egyénisége nem szűnt meg az ihletettség révén, mégis ragaszkodik ahhoz, hogy emberi mivoltuk „oly mértékben (a Lélek) befolyása alá került, hogy szavaik egyúttal Isten szavaivá váltak, és ezért minden esetben abszolút csalatkozhatatlanok”. 3. Mások szerint az ihletettség a Szentírás olvasója számára adott isteni vezetés, amely alkalmassá teszi az olvasót, hogy felismerje Isten szavát a bibliai szövegben. Ahogy az előbb láttuk, Warfield a Szentírás ihletettségét magában a bibliai szövegben rögzítette, azt állítva ezzel, hogy a Szentírás önmagában véve, objektíven az Isten szava mindazok számára, akik olvassák. Mások viszont az ihletettség szubjektív felfogása mellett érveltek, mely szerint inkább az olvasó felfogóképességét, semmint magát a Szentírást kell „ihletettnek” tekinteni. Augustus H. Strong (1836-1921) azt hangsúlyozta, hogy a Szentírás tekintélyét nem lehet pusztán a Szentírás szavaiban rögzíteni, mintha a hívők vagy a hit közösségének befogadó cselekményétől függetlenül is lehetne a Bibliának tekintélye. Az ihletettségnek nemcsak objektív, hanem szubjektív oldala is van.
9 A kifejezéssel a Princetoni Egyetem teológiai fakultásán képviselt teológiai irányzatot jelölik.



ALISTER E. MCGRATH: BEVEZETÉS A KERESZTÉNY TEOLÓGIÁBA 132
Miután bemutattuk azokat a kérdéseket, melyek a Szentíráshoz, mint a keresztény teológia forrásához kapcsolódnak, vizsgáljuk meg az értelem szerepét.
Az értelem
A második fő forrás tehát az értelem. Bár az értelem fontosságát mindig is elismerték a keresztény teológiában, a felvilágosodás korában kiemelt szerephez jutott. Vizsgálódásunkat annak a hangsúlyváltásnak a bemutatásával kezdjük, melynek során az értelem főszerephez jutott a keresztény hagyományon belül.
ÉRTELEM ÉS KIJELENTÉS: HÁROM MODELL
Az ember eszes lény, tehát az értelem fontos szerepet játszik a teológiában. Az értelem szerepének pontosítása kapcsán viszont komoly vita alakult ki a keresztény teológián belül. Három nagy véleménycsoportot különböztethetünk meg.
1. A teológia racionális tudomány. Ez az álláspont, melynek egyik legkiemelkedőbb képviselője Aquinói Tamás, azon a feltevésen alapszik, hogy a keresztény hit lényegében véve racionális, tehát értelemmel alátámasztható és kutatható. Aquinói korábban bemutatott „Öt útja” jól illusztrálja azt a meggyőződését, hogy az értelem képes támogatást nyújtani a hit képzeteihez. Ugyanakkor az Aquinói és az általa képviselt keresztény hagyomány sohasem állította azt, hogy a kereszténység mindössze arra korlátozódik, amit az értelem képes kikutatni. A hit túllép az értelmen, eljut az igazsághoz és a kijelentés lényegéhez, amelynek mélyére az értelem segítség nélkül nem hatolhat el, és nem fedezheti fel azt. Az értelemnek az a feladata, hogy építsen, mégpedig pontosan arra, amit a kijelentés megismertet, vagy más szóval: kifejtse a hitismeretet. Ebben az értelemben a teológia tudomány, ésszerű diszciplína, mely racionális módszereket használ, és arra épít, azt teljesíti ki, amit megtudott a kijelentésből. Etienne Gilson, a középkori keresztény gondolkodás kiváló kutatója, pompás összehasonlítást tesz a középkor nagy teológiai rendszerei és a gótikus katedrálisok között, melyek abban az időben épültek szerte a keresztény Európában: az előbbiek, ahogyan megjegyzi, „a szellem katedrálisai” voltak. A kereszténység olyan, mint egy katedrális, alapja az emberi értelem, de felépítménye túlemelkedik a tiszta ésszel megközelíthető valóságokon. Racionális alapokon áll, de az erre az alapra felépített épület messze meghaladja azt, amit az értelem felfoghat.
2. A teológia az ész felismeréseinek újraközlése. A XVII. század közepe táján, különösen Angliában és Németországban, egy újfajta álláspont kezdett kibontakozni. A kereszténység, mondták, ésszerű. De míg Aquinói Tamás ezt úgy értette, hogy a hit szilárd racionális alapokon áll, addig ez az újfajta gondolkodásmód más véleményen volt. Ha a hit racionális, érveltek, akkor teljes egészében levezethető az értelem által. A hit minden aspektusáról, a keresztény hit minden eleméről ki kell mutatni, hogy az emberi értelemből származik. Kiváló példa erre a megközelítésre Lord Herbert of Cherbury munkássága, különösen is De veritatibus religionis (A vallás igazságairól) című írása, melyben amellett érvel, hogy a racionális kereszténység egyrészt az Isten velünk született érzékelésén, másrészt az ember erkölcsi kötelességén alapszik. Ennek a tételnek két fontos következménye volt. Először, a



ALISTER E. MCGRATH: BEVEZETÉS A KERESZTÉNY TEOLÓGIÁBA 133
kereszténység leszűkült az értelem által bizonyítható eszmékre. Ha a kereszténység racionális, akkor azok a részei, melyek értelemmel nem bizonyíthatóak, nem tekinthetők „értelmesnek”. Ezektől meg kell szabadulni. Másodszor, az értelem elsőbbséghez jutott a kijelentéssel szemben. Előbb az értelem, s csak aztán a kijelentés. Egyre erősebb lett hát a meggyőződés, hogy az értelem képes anélkül is megállapítani, hogy a mi a helyes, hogy bármilyen segítséget kapna a kijelentésből; a kereszténységnek követnie és helyeselnie kell azt, amit az értelem mond, és el kell vetnie azt, ami nélkülözi az értelmet. Minek hát vesződni a kijelentés eszméjével, ha az értelem is el tudja mondani mindazt, amit tudnunk kell Istenről, a világról és önmagunkról? Ez az emberi ész feltétlen kompetenciájában való állhatatos meggyőződés alapozta meg annak a keresztény dogmának a racionalista lebecsülését, hogy az isteni kijelentés Jézus Krisztusban és a Szentíráson keresztül szól hozzánk.
3. A teológia fölösleges; az értelem egyeduralkodó. Nem sokkal később ez a potenciálisan racionalista álláspont le is vonta a logikus következtetéseket. Ettől kezdve egyre többen úgy érveltek, hogy a kereszténység legfőbb hittételei összeegyeztethetetlenek az értelemmel. Az értelemnek jogában áll megítélni a vallást, hiszen felette áll. Ezt a megközelítést általában a „felvilágosodás racionalizmusának” nevezik, és jelentősége miatt részletesebben is foglalkoznunk kell vele. Kezdjük azzal az angol mozgalommal, mely elvetette ennek a racionalizmusnak a magjait a vallásban – ez a deizmus.
A DEIZMUS
A „deizmus" elnevezéssel (latinul deus = isten) általában azt az isteneszmét illetjük, mely ugyan vallja Isten teremtő voltát, de tagadja, hogy Isten beavatkozna vagy sajátos módon jelen lenne ebben a teremtésben. A kifejezés ellenpárja a „teizmus” (görögül theosz = isten), mely megengedi a folyamatos isteni beavatkozást a teremtésbe. Sajátos értelemben azonban a deizmus szóval azoknak az angol gondolkodóknak a felfogását jelöljük, akik az „Ész korában”, a XVII. századvégén, a XVIII. század elején éltek. Principal Deistic Writers (Vezető deista írók, 1157) című könyvében Leland számos szerzőt sorol fel, köztük Lord Herbert of Cherburyt, Thomas Hobbest és David Hume-ot, a tág értelemben vett „deisták” címszó alatt. Vallási gondolataik közelebbi vizsgálata viszont azt mutatja, hogy viszonylag kevés köztük az azonosság, leszámítva a sajátosan keresztény gondolatokkal szembeni általános szkepticizmust. Viszont John Locke Essay Concerning Human Understanding (Értekezés az emberi értelemről, 1690) című munkájában már kibontakozik az az isteneszme, amely a későbbi deizmusban általánossá vált. Locke Essayjéről valóban elmondhatjuk, hogy megvetette a deizmus intellektuális alapjait. Locke úgy érvel, hogy az „értelem vezet el minket az igazságnak arra a biztos és egyértelmű megismerésére, hogy van egy örök, mindenható és mindentudó Lény”. Az emberi értelem szerint ennek a lénynek a tulajdonságai az isteni tulajdonságok. Miután Locke meghatározza, hogy milyen erkölcsi és racionális képességek illenek az istenséghez, azt mondja, hogy „mindezeket egyenként kibővítjük a végtelenségről alkotott képzetünkkel, s aztán összefogva őket, megalkotjuk összetett isteneszménket”. Matthew Tindal Christianity as Old as Creation (A kereszténység a teremtéssel egyidős, 1730) című művében azt állítja, hogy a kereszténység nem egyéb, mint a „természetvallás új kiadása”. Isten az igazságosság, ésszerűség és bölcsesség egyetemesen elfogadott emberi elképzeléseinek kiterjesztése. Ez az egyetemes vallás minden időben, minden helyen elérhető, szemben a hagyományos kereszténységgel, mely az isteni kijelentés gondolatán alapszik, és nem volt hozzáférhető azok számára, akik Krisztus előtt éltek. Tindal nézete kiváló példa a



ALISTER E. MCGRATH: BEVEZETÉS A KERESZTÉNY TEOLÓGIÁBA 134
deizmus racionalista jellegére, és nagy hatással volt a későbbi felvilágosodásra, népszerűsége mindaddig töretlen maradt, amíg a modern tudásszociológia (sociology of knowledge) kétségbe nem vonta az „egyetemes ész” fogalmát. Az angol deizmus gondolatai – fordítások és a mozgalmat támogató gondolkodók írásai révén (pl. Voltaire: Filozófiai levelek) – átszivárogtak az európai kontinensre is (különösen Németországba). A felvilágosodás racionalizmusát, melyre most térünk rá, gyakran az angol deizmus utolsó termékeny hajtásaként jellemzik.
A FELVILÁGOSODÁS RACIONALIZMUSA
A felvilágosodás racionalizmusának meghatározó feltevése az, hogy az ész tökéletesen képes elmondani mindazt, amit tudnunk kell a világról, magunkról és Istenről (ha ugyan van). Ez a feltétlen bizalom az emberi ész iránt rendkívül képszerűen fejeződik ki a XVIII. századi racionalista filozófus, Christian Wolff ugyancsak becsvágyó című – Reasonable Thoughts about God, the World, the Human Soul, and just about everything else (Ésszerű gondolatok Istenről, a világról, az emberi lélekről és minden egyébről, 1720) – munkájának borítórajzán. A szóban forgó metszeten árnyék és homály borítja a Földet, a babona, a hagyomány és a hit avítt gondolatainak árnyéka. A kép másik részén azonban a kelő Napot látjuk, amely fénnyel árasztja el a hegyeket, völgyeket, és mosolyt fakaszt az eleddig borongó parasztok arcára. Az üzenet nyilvánvaló: az értelem megvilágosít, eloszlatja a keresztény hit ködét és sötétségét, és bevezet az emberi racionalizmus dicsőséges világosságába. Az isteni kijelentés lényegtelen, ha létezik egyáltalán. E megközelítés következményeit már részletesen bemutattuk, amikor a felvilágosodásnak a keresztény teológiára gyakorolt általános hatását érintettük. Ezen a ponton az „értelem” és a „racionalizmus” közötti különbséget kell hangsúlyossá tennünk, mert az olvasó könnyen azonosnak veheti a kettőt. Az értelem az érveken és bizonyítékokon alapuló gondolkodás, s mint ilyen, alapvető emberi képesség. Teológiailag semleges, és nem fenyegeti a hitet – hacsak nem tekintik az istenismeret egyetlen forrásának. Ekkor válik racionalizmussá, mely kizárólagosságot követel az emberi értelem számára, és a legkisebb mértékben sem hajlandó elismerni az isteni kijelentést. A felvilágosodás racionalizmusa tehát azon a meggyőződésen alapszik, hogy az emberi értelem minden segítség nélkül képes feltárni mindazt, amit az emberiségnek tudnia kell. Ha rögtön az értelemhez fordulunk, nem szükséges más hangokra hallgatnunk. Egy meghatározással élve, a kereszténység nem mondhat olyasmit, ami egyidejűleg sajátos (különböző) és helyes. Ha különbözik, akkor eltér az értelem útjától – s ez esetben hamis, Ami különbözik az észtől, az egy szerűen rossz. Jó példa erre a racionalista kritikára az a bírálat, amely a krisztológiai dogma (hogyan lehet Krisztus egyszerre Isten és ember?), illetve a szentháromságtan (hogyan lehet az egy Isten három személy?) kapcsán támadja a kereszténységet, mondván, hogy ezek a dogmák durva ellentmondások. Az Egyesült Államok egyik elnöke, Thomas Jefferson, aki nagy mértékben a XVII. századi francia racionalizmus befolyása alatt állt, megvető szavakkal nyilatkozott a Szentháromság dogmájáról :
Ha eltüntetjük a szentháromságtan számművészetének érthetetlen zsargonját, ti. hogy a három egy és az egy három; ha leromboljuk azt a mesterséges állványzatot, amit azért emeltek, hogy eltakarják szemünk elő az egyszerű építményt, Jézust; ha tehát mindent elfelejtünk, amit az ő ideje óta tanítottak, és visszatérünk az általa előadott tiszta és egyszerű dogmákhoz, akkor leszünk az ő igazi és méltó tanítványai.



ALISTER E. MCGRATH: BEVEZETÉS A KERESZTÉNY TEOLÓGIÁBA 135
Jézus valójában egyszerű tanító volt, aki egy nagyon is világos és ésszerű evangéliumot tanított egy nagyon is egyszerű és racionális isteneszméről. A kereszténység viszont minden pontot bonyolultabbá tett annál, amilyeneknek azoknak lenniök kellene. Közvetlenül ebből a felfogásból fakadt az újszövetségi tudományokban „a történeti Jézus kutatása”néven ismert mozgalom. Ez a kutatás, mely a XVIII. század végén indult el, azon a meggyőződésen alapult, hogy az Újszövetség Jézust teljesen hamisan mutatja be. Az igazi Jézus – a történeti Jézus – egy egyszerű galileai tanító volt, aki világosan érthető, értelemre alapozott gondolatokat tanított. Az Újszövetség tévesen ábrázolja őt mint a bűnös emberiség feltámadott megváltóját. Tehát az értelemről, úgymond, képes megítélni Krisztust. Immanuel Kant híres könyvében (A vallás a puszta ész határain belül) amellett érvel, hogy az értelem és a lelkiismeret elsőséget élvez Jézus Krisztus tekintélye fölött. Ahol Jézus összhangban áll az értelemmel, ott el kell fogadnunk őt. Ahol szemben áll az értelemmel, vagy túlhalad rajta, ott el kell utasítanunk. Iris Murdoch így ír erről a megközelítésről The Sovereignty of the Good (A jó egyeduralma) című munkájában:
Milyen ismerős és milyen megszokott a számunkra a Grundlegungban bemutatott ember, aki még Krisztussal is szembeszáll, csak hogy a saját lelkiismeretének ítéletét követhesse, és a saját értelme hangját hallgathassa. Ez az ember, immár attól a csekély metafizikai tartaléktól is megfosztva, amit Kant még hajlandó volt meghagyni neki, itt van velünk és köztünk, ő a szabad, független, magányos, erős, racionális, felelősségteljes és bátor hős, az erkölcsfilozófiai regények és értekezések hőse.
Még egyszer tehát: a felvilágosodás racionalizmusa az értelem szuverenitását támogatta, és azzal érvelt, hogy az emberi értelem képes megállapítani mindazt, amit tudnunk kell a vallásról, anélkül azonban, hogy „kijelentéshez” folyamodnánk. Továbbá az értelem képes arra, hogy megítélje a vallások – például a kereszténység – igazságát, és kiiktassa a vallásos képzetek „irracionális” elemeit. Ezek a gondolatok nagyon hatásosak voltak a XVIII. század végén és a XIX. században, ma már azonban fenntartással fogadják őket. A következő részben erre keressük a magyarázatot.
A FELVILÁGOSODÁS RACIONALIZMUSÁNAK KRITIKÁJA
Most röviden bemutatunk néhányat azokból a fejleményekből, amelyek lerombolták a felvilágosodás megközelítésének hitelességét. Ez a megközelítés voltaképpen azon alapult, ami „közvetlenül adott”, akár az észben, akár a tapasztalatban. A tudásnak, úgymond, megvan a maga alapja, lett légyen az az emberi ész által közvetlenül felismert, magától értetődő igazság vagy a külvilággal való kapcsolatból származó közvetlen tapasztalat. De ezek az alapok, úgy tűnik, nem léteznek. Kezdjük mindjárt az ész (értelem) vizsgálatával. Valóban képes arra az emberi ész, hogy magától értetődő alapelvekre építse önmagát, s hogy ezeket logikusan követve felépítsen egy átfogó rendszert? Aki ezt a megközelítést részesíti előnyben, voltaképpen az euklideszi geometria öt alapelvére támaszkodik. Eukleidész ennek az öt princípiumnak az alapján építette fel teljes geometriai rendszerét. A filozófusok, például Spinoza, erősen vonzódtak ehhez a módszerhez: talán a filozófiában is felhasználhatják. Néhány előfeltevés zárt rendszerére szilárd filozófiai és etikai felépítmény húzható fel. De az álom keserűvé vált. A nemeuklideszi geometria felfedezése a XIX. században szertefoszlatta ennek az analógiának a varázsát. Kiderült, hogy a geometriát más utakon is fel lehet építeni, és ezek legalább annyira



ALISTER E. MCGRATH: BEVEZETÉS A KERESZTÉNY TEOLÓGIÁBA 136
következetesek belülről, mint az euklideszi. De melyik a helyes? A kérdésre nem lehet válaszolni. Mindegyik más, mindegyiknek megvan a maga sajátos előnye és hátránya. Nagyjából ugyanez a helyzet magával a racionalizmussal is. Valaha azt állították, hogy csak egyetlen racionális alapelv létezik, ma viszont elismerik, hogy sok különböző „ésszerűség” van és volt mindig is. A felvilágosodás gondolkodóit, úgy tűnik, az akkori, de alapvetően a klasszikus nyugati hagyományhoz kötődő történelemtudomány korlátai megvédték ettől a zavaró ténytől. Az illúzió mára szertefoszlott. Az ész racionális megközelítéséről írt briliáns elemzését Alasdair MacIntyre ezzel a megállapítással zárja:
Sem a felvilágosodás gondolkodói, sem követőik nem tudtak egyetérteni abban, hogy pontosan mik azok a princípiumok, melyeket minden racionalistának kétséget kizáróan el kell fogadnia, Az Encyclopédie szerzőinek válasza után Rousseau egy másikat adott, Bentham egy harmadikat, Kant egy negyediket, a józan ész (common sense) skót filozófusai, valamint francia és amerikai tanítványaik pedig egy ötödiket. Az ezután következő események sem enyhítették a nézeteltérést. Következésképpen a felvilágosodás öröksége az ésszerű igazolásnak egy olyan eszménye lett, mely megvalósíthatatlannak bizonyult.
Az értelem sokat ígér, de nem osztja meg velünk sokat dicsért előnyeit. Emiatt aztán HansGeorg Gadamer maró gúnnyal ír a „történeti felvilágosodás Robinson Crusoe-álmáról, amely pontosan annyira mesterkélt, mint maga Crusoe alakja”. Az „egyetemes racionalitás” fogalmát ma már sokan nem tekintik többnek puszta fikciónál, A posztmodernizmus azt állítja, hogy az „ésszerűségek” számos válfaja létezik, mindegyiknek a saját igazságát kell elfogadnunk, nincs helyzeti előny, nincs egyetemes „ész”-fogalom, mely ítéletet mondhatna felettük. Miután bemutattuk a Szentírást és az értelmet mint a teológia forrásait, rátérhetünk a hagyomány fogalmának vizsgálatára is.
A hagyomány
A „hagyomány” szó nemcsak azt foglalja magában, amit továbbadnak, hanem azoknak a visszajelzéseknek az aktív folyamatát is, melyben a teológiai vagy lelki mondanivalót értékelték, felbecsülték és továbbadták egyik nemzedékről a másikra. A keresztény teológián belül három tág megközelítési mód alakult ki a hagyományt illetően.
A HAGYOMÁNY EGYETLEN FORRÁSBÓL TÁPLÁLKOZIK
A korai egyházban sokféle vitára, különösen a gnoszticizmus kihívására válaszul kialakult a Szentírás bizonyos szakaszainak „hagyományos” értelmezése. A II. századi teológusok, például Irenaeus, kidolgoztak egy elvet, miszerint a Biblia bizonyos szakaszait tekintéllyel bíró módszerrel kell magyarázni, mely módszer, Irenaeus szerint, maguknak az apostoloknak az idejére megy vissza. A Szentírást nem lehet önkényesen és találomra magyarázni: a Bibliát a keresztény egyháztörténelmi folyamatosságának rendjében kell magyarázni, Ennek az értelmezésnek a paraméterei történetileg meghatározottak, „adottak”. A „hagyomány” itt egyszerűen azt jelenti, hogy „a Szentírást tradicionális módon értelmezzük a hit közösségén belül”. Ez a teológia egyforrás-elmélete: a teológia a Biblián alapul, a „hagyomány” pedig a „Biblia értelmezésének tradicionális módjára” utal.



ALISTER E. MCGRATH: BEVEZETÉS A KERESZTÉNY TEOLÓGIÁBA 137
A reformáció fő vonala átvette ezt a megközelítést, és ragaszkodott ahhoz, hogy a Szentírás tradicionális értelmezése, mint például a szentháromság dogmája vagy a gyermekkeresztség, megtartható, hiszen kimutathatóan következetes a Szentíráshoz. E megfigyelés alapján nyilvánvalóan helytelen az az állítás, hogy a vezető reformátorok az egyéni ítéletet fölébe helyezték az egyházközösségi ítéletének, vagy hogy valamiféle individualizmusba csúsztak volna át. A radikális reformáció (ld. lentebb) esetében viszont kétségkívül igaz a vád. A mai kereszténységben az egyforrás-elmélet a „többségi álláspont”. Mindamellett két jelentős alternatív álláspontot is meg kell említenünk,
A HAGYOMÁNY KÉT FORRÁSBÓL TÁPLÁLKOZIK
A XIV. és XV. században a hagyománynak a fentitől némileg eltérő felfogása alakult ki. A „hagyományt” a kijelentés önálló és eltérő fonásának tekintették – a Szentírás mellett. A Szentírás, mondták, számos kérdésről nem beszél – de Isten gondviselésszerűen gondoskodott egy második kijelentésforrásról, hogy kiegészítse ezt a hiányosságot: ez az íratlan hagyomány, amely magukra az apostolokra megy vissza, Ezt a hagyományt az egyházon belül adták tovább nemzedékről nemzedékre. Ez a teológia kettősforrás-elmélete: a teológia két egészen eltérő forráson alapszik, a Szentíráson és az íratlan hagyományon. A kettősforrás-elmélet teszi lehetővé, hogy az a hit, amely nem található meg a Bibliában, az íratlan hagyományból mégis igazolható. Ezt a felfogást vette védelmébe a Tridenti Zsinat, melynek az volt a célkitűzése, hogy rögzítse és megóvja a római katolikus véleményt a reformáció által felvetett vádakkal szemben. A Tridenti Zsinat úgy rendelkezett, hogy a Szentírást nem tekinthetjük a kijelentés kizárólagos forrásának, a hagyomány létfontosságú kiegészítés, és ezt a protestánsok felelőtlenül tagadják. „Az összes üdvözítő igazság és erkölcsi szabály... megtalálható az írott könyvekben és az íratlan hagyományban, melyek közvetlenül Jézus szájából és maguktól az apostoloktól erednek.” Érdekes azonban, hogy a II. Vatikáni Zsinat (1962-1965) eltávolodni látszik ettől a megközelítéstől, és a „Szentírás hagyományos értelmezésének” fentebb vázolt megközelítése (egyforrás-elmélet) felé közeledik.
A két megközelítési mód a hagyomány értékét hangsúlyozza. Van azonban egy harmadik megközelítés is, amely gyakorlatilag elveti a hagyományt. Ez a felfogás a gyakran „anabaptizmus” néven ismert radikális reformációban vált befolyásossá, majd a felvilágosodással szimpatizáló írók fejlesztették tovább.
A HAGYOMÁNY TELJES ELUTASÍTÁSA
A XVI. századradikális teológusai, például Thomas Müntzer és Caspar Schwenkfeld szerint minden egyénnek joga van a Szentírást úgy értelmezni a Szentlélek vezetése mellett, ahogy neki tetszik. A radikális Sebastian Franck számára a Biblia „egy hét pecséttel lepecsételt könyv, amit senki sem nyithat fel, hacsak nincs meg hozzá a Dávid kulcsa, mely a Szentlélek megvilágosító munkája”. Ez a módszer utat nyit az individualizmus előtt, és az egyén személyes ítéletét az egyház közösségi ítélete fölé emeli. Így a radikálisok elvetették a gyermekkeresztség gyakorlatát (amihez a reformáció derékhada hűséges maradt), mert bibliátlannak ítélték (az Újszövetségben nincs egyértelmű utalás a gyermekkeresztség gyakorlatára). Ugyancsak elvetették a Szentháromság dogmáját és a Krisztus istenségéről szóló tanítást, mint amelyek nem állnak megfelelő bibliai alapokon. A radikálisok szerint nincs helye semmiféle hagyománynak. Ahogyan Sebastian Franck 1530-ban írta: „A bolond



ALISTER E. MCGRATH: BEVEZETÉS A KERESZTÉNY TEOLÓGIÁBA 138
Ambrosius, Augustinus, Jeromos és Gergely – egyikük sem ismerte az Urat, Isten engem úgy segítsen, és egyiküket sem az Isten küldte, hogy tanítsanak. Hanem inkább mindnyájan az Antikrisztus apostolai.” Ez a megközelítés fejlődött tovább a felvilágosodás alatt, amely alig várta, hogy kiszabaduljon a hagyomány béklyójából. A múlt zsarnoksága alól való politikai emancipáció (a francia forradalom egyik fő témája) a múlt politikai, társadalmi és vallási gondolatainak teljes elvetését jelenti. A felvilágosodás gondolkodói többek között éppen azért tartották oly nagyra az emberi észt, mert az felmentette őket az alól, hogy a hagyományra hivatkozzanak eszméik igazolásakor; amiről érdemes tudni, azt csak az ész képes megragadni. A hagyomány tiszteletét a múlt tekintélye előtti kapitulációnak tekintették, elavult társadalmi, politikai és vallási struktúrák önként vállalt fogságának. „A modern gondolkodás a tekintély válságában született, a tekintély elől menekülve öltött alakot, és kezdettől fogva öntörvényűségre törekedett, szemben bármiféle tradicionális befolyással.” (Jeffrey Stout) Vagy ahogyan Polányi Mihály fogalmaz:
Figyelmeztettek minket, hogy egy sereg bizonyítatlan meggyőződést tápláltak belénk kicsi gyermekkorunktól kezdve. Hogy a vallási dogma, az ősök tisztelete, az iskolák tanítása, a dajkák mondásai, mind-mind egy hagyománytestté állnak össze, amit csupán azért igyekszünk elfogadni, mert ezeket a meggyőződéseket korábban mások is elfogadták, akik azt akarták, hogy mi is tegyük azokat magunkévá.
A felvilágosodás tehát a hagyomány radikális elutasítását képviseli. Az ész nem igényel kiegészítést a múltból.
TEOLÓGIA ÉS ISTENTISZTELET: A LITURGIAI HAGYOMÁNY JELENTŐSÉGE
A keresztény hagyomány egyik legfontosabb eleme a rögzített formájú istentisztelet, amit általában „liturgia” néven ismerünk. A közelmúltban ismét felfedezték azt a tényt, hogy a keresztény teológusok imádkoznak és részt vesznek az istentiszteleten, és ez a vallásos kontextus meghatározza teológiai gondolkodásukat. Ezzel tisztában voltak a keresztény egyház első századai óta. A lex orandi, lex credendi kifejezés, amit hozzávetőlegesen úgy fordíthatunk, hogy „az a mód, ahogyan imádkozol, meghatározza, hogy mit hiszel", arra a tényre utal, hogy a teológia és az istentisztelet kölcsönhatásban állnak. Amit a keresztények hisznek, kihat arra, ahogyan imádkoznak és tisztelik Istent; ahogyan imádkoznak és Istent tisztelik, befolyásolj azt, hogy mit hisznek. A korai egyházban a gnoszticizmus és az arianizmus kapcsán lezajló viták mutatják e kérdés különös jelentőségét. A gnoszticizmus radikális különbséget tett a „fizikai” és a „lelki” között, és e dualizmus alapján azt állította, hogy az anyag önmagában véve rossz. Ezt az álláspontot cáfolva Irenaeus rámutatott arra a tényre, hogy a kenyeret, a bort és a vizet a kereszténység a szentségekben használja. Hogyan lehetnének rosszak, ha ilyen fontos helyet foglalnak el a keresztény istentiszteletben? Ariosz azt állította, hogy Krisztus a legnagyobb Isten teremtményei között. Ellenfele, Athanasziosz azt felelte erre, hogy ez a krisztológia teljesen következetlen ahhoz, ahogyan a keresztények Istent tisztelik. Athanasziosz tehát a Krisztushoz való imádkozás és az imádat gyakorlatának teológiai jelentőségét hangsúlyozta. Ha Ariosznak igaza van, akkor a keresztények a bálványimádás bűnébe estek, mert egy teremtményt tiszteltek Isten helyett. Míg Ariosz úgy vélte, hogy a teológia szabadon bírálhatja a liturgiát, addig Athanasziosz meg volt győződve arról, hogy az istentisztelet elemeit és gyakorlatát a teológusoknak komolyan kell venni.



ALISTER E. MCGRATH: BEVEZETÉS A KERESZTÉNY TEOLÓGIÁBA 139
A közelmúltban megújult a liturgia és a teológia kapcsolata iránti érdeklődés. Doxology című könyvében a metodista író, Geoffrey Wainwright felhívja a figyelmet arra, hogy a teológiai motívumok a legkorábbi időktől kezdve beépültek a keresztény istentiszteletbe. Az egyház liturgiája intellektuális elemeket is magában foglal, tehát jellege nem kizárólagosan érzelmi. Ennek eredményeként a teológia és liturgia fent említett szoros kapcsolata teljesen természetes, hiszen az istentisztelet és a teológiai reflexiók szervesen összetartoznak. On Liturgical Theology (A liturgiai teológiáról, 1984) című munkájában a római katolikus teológus, Aidan Kavanagh azt mondja, hogy az istentisztelet a keresztény teológia elsődleges forrása és ihletője. Kavanagh éles különbséget tesz az elsődleges teológia (istentisztelet) és a másodlagos teológia (teológiai reflexió) között. Eszerint az istentisztelet fölötte áll a teológiának. De mi történik akkor, ha a liturgiai változtatások elveszítik a mértéket? Van-e a teológiának korlátozó vagy bíráló szerepe a liturgiával szemben? A lex orandi és a lex credendi kölcsönös tekintélyének kérdése további kifejtésre vár, és valószínű, hogy csakhamar élénk vita tárgya lesz.
A vallási tapasztalat
A „tapasztalat” pontatlan kifejezés. A szó eredete viszonylag közismert: a latin experientia szóból származik, melynek hozzávetőleges értelme: „ami az életút során előkerül” (experientia). A szó tág értelemben „felhalmozott ismeretet” jelent, ami az élettel való közvetlen találkozás során gyűlt össze. Ha „tapasztalt tanárról” vagy „tapasztalt orvosról” beszélünk, ezzel arra utalunk, hogy az a tanár vagy orvos közvetlen gyakorlat révén szerezte meg a szakértelmét. A kifejezésnek azonban van egy kiterjesztett jelentése is, és számunkra most ez a fontos. Az ember belső életéről van szó. A tapasztalat itt azt jelenti, hogy az ember felismeri saját szubjektív érzéseit és érzelmeit. A tapasztalat a belső és szubjektív világhoz kapcsolódik, mely belső világ a hétköznapi élet külső világának az ellentéte. William James híres tanulmánya – The Varieties of Religious Experience (A vallásos tapasztalat változatai, 1902) az egyik kiemelkedő példája azoknak az írásoknak, melyek általában a vallás, de különösen is a kereszténység szubjektív szempontjainak fontosságát hangsúlyozzák. A kereszténység nem egyszerűen gondolatokról szól (ahogyan azt a Szentírásról, az értelemről és a hagyományról szóló beszámolónk sugallhatja), hanem az egyén belső életének értelmezéséről és átalakulásáról. Mivel az emberi tapasztalat az egzisztencializmusként ismert filozófiai irányzat egyik nagy témája, most röviden meghatározzuk az egzisztencializmust is, mielőtt továbblépünk.
EGZISZTENCIALIZMUS: AZ EMBERI TAPASZTALAT FILOZÓFIÁJA
Miben különbözik az ember az élet egyéb megjelenési formáitól? Az ember mindig tisztában van néhány alapvető különbséggel önmaga és az élet összes többi formája között. De mi ez a különbség? És mit jelent létezni? Talán a legfontosabb dolog, ami megkülönbözteti az embert az élet többi formáitól, hogy tudatában van saját létezésének, és kérdéseket tesz fel arról. Az egzisztencialista filozófia végül is erre a döntő meglátásra keresi a választ. Az ember nem csak létezik: az ember ért, tudatában van létezésének, és tisztában van azzal, hogy létezése egyszer véget ér a halálban. Számunkra létezésünk puszta ténye a fontos, és aligha tudjuk azt hűvös tárgyilagossággal szemlélni. Az egzisztencializmus tiltakozik az ellen, hogy az ember „dolog” lenne, és azt követeli, hogy vegyük komolyan az egyén személyes létezését. Az „egzisztencializmus" kifejezést kétféleképpen érthetjük. Alapszinten az emberi életnek azt a felfogását jelenti, amely különös hangsúlyt fektet az egyes ember közvetlen



ALISTER E. MCGRATH: BEVEZETÉS A KERESZTÉNY TEOLÓGIÁBA 140
élettapasztalatára. Ez vonatkozik arra, ahogyan az egyének egymással találkoznak, és megértik véges voltukat. Emeltebb szinten a kifejezés arra az irányzatra utal, amely az 19381968 közötti időszakban tetőzött, és amelynek eredete elsősorban a dán filozófus, Søren Kierkegaard (1813-1855) írásaira megy vissza. Kierkegaard az egyéni döntés fontosságát, valamint az emberi létezés korlátainak belátását hangsúlyozta. A modern teológiára igen nagy hatást gyakorolt az egzisztencializmus fejlődésének legfontosabb fejleménye, Martin Heidegger (1888-1976) Sein und Zeil (Lét és idő, 1927) című könyve. Rudolf Bultmann ebből a munkából mertette az alapvető gondolatokat és szókészletet a saját megfogalmazásához, az emberi létezés keresztény egzisztencialista kifejtéséhez, illetve ennek az evangélium fényében történő átalakításához. Heidegger munkáját a „jelenvalólét” (Dasein) témája uralja. Bultmann, főleg a János evangéliumához írt kommentárjában, úgy érvel, hogy Heidegger egzisztencialista szótára az Újszövetség alapvető gondolatait fejezi ki szekuláris fogalmakkal. Heidegger különbséget tesz az „autentikus létezés” és a „nem autentikus létezés” között, amit Bultmann alkotó módon újraértelmez az Újszövetség fényében. Bultmann szerint az Újszövetség kétféle emberi létezést ismer. Először a hitetlen, megváltatlan létezést, amely a létezés nem autentikus formája. Az ember nem hajlandó elismerni, hogy az, ami: teremtmény, akiknek jóléte és üdvössége Istentől függ. Az ilyen ember önmagát akarja megigazítani azáltal, hogy létezését erkölcsi tettekkel és anyagi jóléttel igyekszik biztosítani. Az emberiségnek ezt a kísérletét az önelégségességre mind az Ó-, mind az Újszövetség „bűnnek” nevezi. Az embernek ezzel a nem autentikus létezésével szemben az Újszövetség bemutatja a hívő, megváltott létmódot, amelyben megtagadjuk a magunk teremtette biztonságunkat, és Istenben bízunk. Felismerjük önállóságunk illúzióját, és helyette Isten elégségességében bízunk. Ahelyett, hogy tagadnánk azt, hogy Isten teremtményei vagyunk, elismerjük azt, és örvendezünk ezen a tényen, és erre alapozzuk létünket. Ahelyett, hogy biztonságunk érdekében mulandó dolgokhoz ragaszkodnánk, megtanuljuk elhagyni a mulandó világba vetett hitet, hogy bizalmunkat magába Istenbe vethessük. Ahelyett, hogy magunkat próbálnánk megigazítani, képesek leszünk felismerni, hogy Isten ingyenes ajándékként ajánlja fel számunkra megigazulásunkat. Ahelyett, hogy tagadnánk emberi végességünk valóságát és a halál elkerülhetetlenségét, felismerjük, hogy Jézus Krisztus szembeszállt vele, és legyőzte azt halála és feltámadása által. Az ő győzelme a mi győzelmünk lesz a hit által. Az egzisztencializmus megjelenése azt tükrözi vissza, hogy a modern világban rendkívüli jelentőséget tulajdonítanak az emberi tapasztalatbelső világának. Mindemellett el kell ismernünk, hogy az emberi tapasztalatnak ez a megközelítése egyáltalán nem új keletű. Kimutatható mind az Ó-, mind az Újszövetségből, Augustinus írásait pedig teljesen áthatja. Luther Márton szerint a „tapasztalat teszi a teológust”. Ezzel arra utalt, hogy lehetetlen igazi teológussá válni anélkül, hogy megtapasztalnánk Isten emésztő és rettenetes ítéletét az emberi „bűn” fölött. Mint már korábban említettük, a romantika néven ismert irodalmi irányzat nagy jelentőséget tulajdonít az „érzés” szerepének, és utat nyitott a keresztény élet ilyetén megközelítésének.
TAPASZTALAT ÉS TEOLÓGIA: KÉT MODELL
A keresztény teológián belül két fő megközelítési módot különböztethetünk meg a tapasztalat és a teológia kapcsolatát illetően:
1. A tapasztalat a keresztény teológia egyik alapvető forrása. 2. A keresztény teológia fogalmi keretet ad az emberi tapasztalat értelmezéséhez.



ALISTER E. MCGRATH: BEVEZETÉS A KERESZTÉNY TEOLÓGIÁBA 141
Mivel a második meghatározás lényegesen nagyobb jelentőségre tett szert, mint az első, az alábbiakban is részletesebben tárgyaljuk majd.
A TAPASZTALAT MINT ALAPVETŐ FORRÁS - Ebben az elképzelésben az a vonzó, hogy az ember vallási tapasztalata alapvető forrása lehet a keresztény teológiának. Eszerint a keresztény teológia az emberi tapasztalattal foglalkozik, tehát olyasmivel, ami az egész emberiségben közös, és nem csak egy kis csoport kizárólagos ügye. Akiket zavar a „különbség botránya”, azok számára ez a megközelítés sok pozitívumot hordoz. Azt sugallja, hogy az összes világvallás ugyanarra a vallási tapasztalatra adott emberi válasz, melyet gyakran a „transzcendens élménymagként” emlegetnek. A teológia tehát a keresztények kísérlete arra, hogy e közös emberi tapasztalatra válaszoljanak, annak tudatában, hogy ugyanez a tapasztalat adja a többi vallás alapját is. Ez a megközelítés rendkívül vonzó a keresztény apologéták számára, ahogyan azt Paul Tillich és David Tracy írásai világossá teszik. Ha az embereknek van egy közös tapasztalatuk, akár vallásos tapasztalatnak nevezik azt, akár nem, a keresztény teológia számára lehetővé válik e tapasztalat megszólítása. Ezzel megoldódik a közös kiindulópont problémája, a kezdőpont eleve adott az emberi tapasztalatban, Az apologéták ezután könnyen rámutathatnak, hogy a keresztény evangélium ad értelmet ennek a közös emberi tapasztalatnak. Ennek a megközelítésnek az egyik legszebb példája Paul Tillich The Courage to Be (Létbátorság) című prédikációs kötete, amely óriási visszhangot váltott ki 1952-es megjelenése után. Akkor nagyon sokan úgy látták, hogy Tillich sikeresen kapcsolja össze a keresztény igehirdetést a közös emberi tapasztalattal. Van azonban néhány probléma. A legnyilvánvalóbb az, hogy tulajdonképpen nagyon kevés tapasztalati bizonyíték van arra, hogy az emberiség történelmében és kultúrájában valóban lenne egy ilyen közös „élménymag”. Az elképzelés nagyon vonzó, de gyakorlatilag bizonyíthatatlan. Ennek a kritikának a legérettebb és legkifinomultabb megfogalmazása a kiváló yale-i teológus, George Lindbeck nevéhez fűződik, aki a „dogma tapasztalati-kifejező elmélete” kapcsán fejti ki nézeteit. The Nature of Doctrine (A dogma természete, l984) című kötetében fontos elemzést ad a keresztény dogmáról. Lindbeck azt mondja, hogy a dogmaelméletek három általános típusra oszthatók. A kognitívpropozicionalista elmélet a vallás ismereti oldalára helyezi a hangsúlyt, és azt állítja előtérbe, hogy a dogmák igazságállításként vagy ismeretközlő tételként funkcionálnak. A tapasztalatikifejező elmélet a dogmákat a belső emberi érzések vagy beállítottságok szimbólumaiként értelmezi. A harmadik lehetőség, melyet maga Lindbeck is támogat, a vallás kulturális-nyelvi megközelítése. Lindbeck ezt a modellt a dogma „szabály” – vagy „szabályozó” funkciójával hozza összefüggésbe. Ezen a ponton azonban Lindbeck kritikájának a második pontja az érdekes. Lindbeck szerint a tapasztalati-kifejező megközelítés a vallásokat, beleértve a kereszténységet is, a lelkiismeret, a magatartás és az érzések nyelviség előtti (pre-linguistic) közösségi és kulturális megnyilvánulásának és igenlésének tekinti. Más szóval, van néhány közös, egyetemes „vallási tapasztalat”, amit a keresztény teológia (ahogyan más vallások is) megpróbál szavakba önteni. Elöl áll a tapasztalat, és csak utána jön a teológia. Lindbeck rámutat, hogy e dogmaértelmezés vonzereje a XX. századi nyugati gondolkozás jellegzetességeiben keresendő. Például a jelen kori vallásközi párbeszédet jelentős mértékben segíti az a gondolat, hogy a különböző vallások egy közös élménymagnak a különböző kifejezései (pl. „találkozásmag” vagy „közvetlen transzcendenciatudat”). A legfőbb ellenvetés az, hogy az elmélet igazolhatatlan. Lindbeck rámutat, hogy „a vallási tapasztalat” reménytelenül homályos gondolat. „Nehéz vagy lehetetlen meghatározni különböző jellemzőit, és amíg ez meg nem történik, addig a közös tapasztalat tétele logikailag



ALISTER E. MCGRATH: BEVEZETÉS A KERESZTÉNY TEOLÓGIÁBA 142
és tapasztalati módon is értelmetlen marad.” Az a tétel, miszerint a „különböző vallások a Végsőséges [Ultimate] közös tapasztalatnak a különböző szimbolizációi”, gyakorlatilag igazolhatatlan hipotézis, s nem utolsósorban azért, mert ennek a „magélménynek” a lokalizálása és leírása hihetetlenül bonyolult. Lindbeck joggal mutat rá, hogy ez olyan, mintha azt mondanánk, hogy „végül is logikailag lehetséges, hogy egy buddhista és egy keresztény alapvetően ugyanabban higgyen, jóllehet, rendkívül eltérően fejezik ki”. Az elmélet csak akkor lenne hiteles, ha lehetséges lenne elkülöníteni a vallási nyelvből és viselkedésből ezt a közös magtapasztalatot, és azután bebizonyítani, hogy azok ez utóbbinak a kifejezésmódjai vagy az arra adott válaszok.
A TAPASZTALAT MAGYARÁZATRA SZORUL - E megközelítés szerint a keresztény teológia egy olyan keretet nyújt, melyen belül a tapasztalat félreérthető részei megmagyarázhatók. A teológia igyekszik értelmezni a tapasztalatot. Olyan ez, mint egy háló, amit kivetünk a tapasztalatra, hogy befogjuk az értelmét. A tapasztalatot értelmezni kell, a tapasztalat maga nem képes a magyarázatra. E megközelítés klasszikus példája Luther Márton „keresztteológiája”, amely mindmáig jelentős szerepet játszik a tapasztalat teológiai kritikájában. Luther álláspontja az, hogy a tapasztalat létfontosságú a teológia számára; tapasztalat nélkül a teológia elszegényedik és kimerül, olyan, mint egy üres kagyló, ami arra vár, hogy megtöltsék. Ugyanakkor azonban a tapasztalat nem tartható a teológia megbízható forrásának, ezért a teológiának értelmeznie és korrigálnia kell azt. Próbáljuk meg elképzelni, mondja Luther, hogy milyen volt Jézus tanítványai számára az első Nagypéntek. Mindent feladtak, hogy kövessék Jézust. Életük értelme teljesen tőle függött. Úgy tűnt, Jézus minden kérdésükre feleletet ad. És akkor a szemük láttára elveszik tőlük, és nyilvánosan kivégzik. Istent úgy tapasztalják meg, mint aki távol van. Itt most senki sem tapasztalhatja meg Isten jelenlétét. Még Jézus maga is, úgy tűnik, egy pillanatra átéli az Isten hiányát – „Én Istenem, én Istenem: miért hagytál el engemet?” (Mt 27,46) Ez a gondolkodásmód, mondja Luther, megmutatja, hogy mennyire megbízhatatlanok a tapasztalatok és az érzések, amikor Isten jelenlétét keressük. Akik a kereszt körül voltak, nem tapasztalták meg Isten jelenlétét – tehát arra következtettek, hogy Isten távol volt az eseménytől. A feltámadás azonban megmásítja ezt az ítéletet: Isten jelen volt a keresztnél is, de rejtett formában, a tapasztalat ezt hiányként fogta fel, tévesen, A teológia értelmezi érzéseinket, s ha kell, szembeszáll velük, amikor azok félrevezetnek. A teológia Isten hűségét és a feltámadás reménységének valóságát hangsúlyozza. A teológia tehát biztosítja a keretet ahhoz, hogy a tapasztalat ellentmondásait megértsük. Azt tapasztaljuk, hogy Isten távol van tőlünk, hiányzik, ám a teológia ragaszkodik ahhoz, hogy ez a tapasztalat feltételes és hiányos, és nem tekinthető abszolútnak. A teológia ugyanakkor lehetővé teszi, hogy a tapasztalatot sokkal pozitívabb módon is magyarázzuk A teremtésről és bűnről szóló keresztény tanítások belső dialektikája kiválóan alkalmas egy közös emberi tapasztalat kifejtésére – ez a közös tapasztalatunk az ember örök elégedetlensége, forró vágyakozása valami meghatározhatatlan után. A teológia és a tapasztalat kapcsolatának illusztrálására jó példa Augustinus elemzése arról, hogy milyen belátásokkal jár a tapasztalat a teremtés keresztény dogmájára nézve. Augustinus szerint a teremtésről szóló keresztény tanítás egyik végkövetkeztetése az, hogy mi Isten képmására teremtettünk. Az emberi természetben tehát lennie kell egy beépített képességnek, amely által Istenhez kapcsolódhatunk. Az ember ugyanakkor elbukott, s ezért ez a természeti képessége megromlott. Az ember ebben az állapotban természetes módon arra törekszik, hogy más dolgokkal töltse ki ezt a szükségét. A teremtett dolgok lépnek Isten helyébe. De nem elégítenek ki. Az ember ezért magára marad a vágyódás érzésével vágyódik valami meghatározatlan után.



ALISTER E. MCGRATH: BEVEZETÉS A KERESZTÉNY TEOLÓGIÁBA 143
Ezt a jelenséget az emberi civilizáció hajnala óta ismerik. Platón a Gorgiasz című dialógusában az embereket a lyukas korsókhoz hasonlítja. Az ember valamiképpen mindig megtöltetlenül marad. Ennek az érzésnek az egyik legnagyszerűbb megfogalmazása és kifejtése Augustinus híres soraiban olvasható: „Magadnak alkottál minket, és a mi szívünk nyugtalan, amíg benned meg nem nyugszik.” Augustinus műveiben, különösen is az önéletrajzi jellegű Confessionesben (Vallomások) számos esetben tér vissza ugyanez a téma. Az emberiség sorsa az, hogy jelen létformájában tökéletlen maradjon. Reményei és legmélyebb vágyai remények és vágyak maradnak. De Augustinus a teremtés és a megváltás témáját összekapcsolja, hogy a „vágyódás” emberi megtapasztalását értelmezhesse. Mivel az emberiség Isten képmására teremtetett, arra vágyakozik, hogy kapcsolatba kerüljön Istennel, s ez még akkor is így van, ha nem képes felismerni, hogy mi az, ami után vágyódik. Az emberi bűn miatt az emberiség nem tudja kielégíteni ezt a vágyat a maga erejéből. Így alakul ki a valódi csalódottság és elégedetlenség. És ez az elégedetlenség – tehát nem a teológiai értelmezése! – része a közös emberi megtapasztalásnak. Augustinus így fejezi ki ezt az érzést: „Sóhajtozom kifejezhetetlen sóhajokkal vándorló utamon, és emlékszem Jeruzsálemre, felemelve szívemet felé Jeruzsálem hazám, Jeruzsálem anyám.” Igen szépen bontja tovább Augustinus apologetikus magyarázatait a XX. századi oxfordi irodalomkritikus ós teológus, C. S. Lewis. Lewis írásainak egyik legeredetibb aspektusa állandó és erőteljes hivatkozása arra a vallási képzetre, amit Augustinus így fejezett ki: desiderium sinus cordis (a vágyakozás elmélyíti a szívet). Augustinushoz hasonlóan Lewis is tisztában van bizonyos mély emberi érzésekkel, melyek arra mutatnak, hogy létezésünknek van egy dimenziója, mely meghaladja az időt és a teret. Lewis azt mondja, hogy az ember mélyen és erősen vágyakozik egy érzés után, s ezt semmilyen földi tárgy vagy élmény nem tudja kielégíteni. Lewis ezt az érzést „örömnek” nevezi, és azt mondja, hogy az öröm Istenre mutat, mint forrásra és célra (innen híres önéletrajzának is a címe: Surprised by Joy – Az örömtől meglepetten). Lewis szerint az öröm „egy kielégítetlen vágy, ami maga sokkal kívánatosabb, mint bármilyen kielégülés... aki ezt valaha megtapasztalta, újra és újra akarja”. Lewis az oxfordi Egyetemen 1941. június 8-án tartott prédikációjában viszi tovább a kérdést. Itt egy olyan vágyról beszél, „amit a természetes boldogság nem tud kielégíteni”, „ez a vágy még mindig keresi tárgyát, még mindig bizonytalan a tárgya felől, és még mindig képtelen meglátni ezt a tárgyat ott, ahol az valóban van”. Az emberi vágyakozásban van valami önmegsemmisítő, mert miután elérte azt, ami után vágyakozik, utána látszólag kielégítetlenül magára hagyja. Lewis – az augustinusi képvilágot felhasználva – azzal illusztrálja ezt, hogy az ősi kérdésre utal: mi a szép?
A könyvek vagy a zene, melyekről azt gondoltuk, hogy bennük rejlett a szépség, cserbenhagytak minket, amikor bízni kezdtünk bennük; a szépség nem bennük volt, csak rajtuk keresztül jött, a vágyakozás jött el rajtuk keresztül. Ezek a dolgok – a szépség, a múltunk emlékezete – jól ábrázolják, hogy mi után vágyódunk igazán: de ha összetévesztjük őket magával a dologgal, akkor néma bálványokká válnak, melyek összetörik imádóik szívét. Hiszen nem ők maga a dolog; ők csak egy virág illata, amit nem találtunk meg, egy hang visszhangja, amit nem hallottunk, hírek egy országból, amit még sohasem láttunk.
A hangsúly mindvégig Augustinusra rímel: a teremtményben vágyakozás támad a Teremtője után, amit saját maga nem tud kielégíteni. Lewis tehát egy lényegében véve Augustinusra visszamenő keretet alkalmaz a közös emberi tapasztalatra, s ennek alapján igyekszik teológiai magyarázatot adni.



ALISTER E. MCGRATH: BEVEZETÉS A KERESZTÉNY TEOLÓGIÁBA 144
A TAPASZTALAT ALAPÚ TEOLÓGIA FEUERBACHI KRITIKÁJA
Mint már említettük, számos teológus úgy tekintett a tapasztalat alapú teológiára, mint az egyetlen lehetséges kiútra a felvilágosodás racionalizmusának csődjéből, illetve a keresztény kijelentés kizárólagosságával kapcsolatos problémákból. F. D. E. Schleiermacher messze a legkiemelkedőbb teológus azok közül, akik az emberi tapasztalatot tekintik a keresztény teológia kiindulási pontjának. Schleiermacher arra hívta fel a figyelmet, hogy a teológiának „az abszolút függésérzettel” kell foglalkoznia. Ha feltárjuk ennek az érzésnek az eredetét és természetét, visszajuthatunk egészen az eredőig, magáig Istenig. Ennek a megközelítésnek óriási volt a hatása. Viszont Ludwig Feuerbach kritikája szerint legalább ennyire problematikus is. Nagy hatású művének, A kereszténység lényegének (1841) előszavában Ludwig Feuerbach azt írja: „Ennek a könyvnek az a célja, hogy bemutassa, a vallás természetfeletti misztériumai nagyon is egyszerű természeti igazságokon alapulnak." A mű vezérgondolata megtévesztően egyszerű: az isteneket az emberek teremtették, az istenek az emberek vágyainak, szükségeinek és félelmeinek eszményített megtestesítései. Az emberi „érzéseknek” semmi közük Istenhez; eredetük tisztán emberi, amit a túlzott emberi képzelet félreértett. „Ha az érzés a vallás lényegi mozgatója vagy szerve, akkor Isten természete nem más, mint az érzéslényege... Az isteni lényeg, amit az érzelem felfog, valójában nem más, mint az érzelem önmagától elragadtatott és elbűvölt lényege – semmi más, mint önmagától megrészegült, önmagától megelégített érzelem”. Schleiermacher szerint a vallási öntudat természete lehetővé teszi, hogy a megváltó létére következtessünk belőle; Feuerbach szerint ez a fajta öntudat nem több és nem kevesebb, mint az, hogy az emberek tudatában vannak önmaguknak. Ez saját maguk és nem az Isten megtapasztalása. Az „istentudat” valójában az ember öntudata, nem pedig az emberi tapasztalat egy önálló kategóriája. Feuerbach elemzése mindmáig hatással van a nyugati liberális kereszténységre. Eszerint Isten létét az emberi tapasztalatban kell megalapozni. De – ahogy azt Feuerbach hangsúlyozza – az emberi tapasztalat lehet, hogy nem egyéb, mint saját magunk, nem pedig az Isten megtapasztalása. Lehet, hogy egyszerűen csak kivetítettük önmegtapasztalásunkat, és annak eredményét elneveztük „Istennek”, jóllehet el kellene ismernünk, hogy azok egyszerűen a mi saját valódi emberi természetünknek a megtapasztalásai. Feuerbach megközelítése pusztító kritikát gyakorol a kereszténység emberközpontú eszményei fölött. Megjegyzendő, hogy Feuerbach valláskritikája sokat veszít az erejéből, ha a nem teista vallásokkal foglalkozik, vagy olyan teológiákkal (mint Karl Barthé), melyek azt mondják, hogy Isten és az emberiség találkozását mintegy kívülről mutatják be. Amennyiben viszont az ember érzelmi vagy pszichológiai állapotára építő teista szerkezetekre vagy értelmezésekre alkalmazzuk, akkor a feuerbachi kritika ellenállhatatlan. Beszélt nekünk egyáltalán valaki Istenről vagy Krisztusról? Vagy egyszerűen csak kivetítettük vágyainkat és félelmeinket egy képzeletbeli transzcendens síkra vagy egy távoli történelmi figurára, akiről oly keveset tudunk? Ha csak részben is, de Feuerbach valláskritikájának is szerepe van abban, hogy ma már egyre erősebb a meggyőződés, hogy a krisztológiának tárgyilagosan a Názáreti Jézus történetén kell alapulnia (ezt főleg Wolfhart Pannenberg hangsúlyozza). Feuerbach szerint az „Isten” gondolata illúzió, amit tulajdonképpen elkerülhetünk, és az önismeret megfelelő fejlesztésével teljes egészében kiiktathatunk. Innen már csak egyetlenegy – és talán elkerülhetetlen – lépés a marxizmus, amely szerint a vallási érzés az elidegenedett társadalmi létezés terméke.
Ez a fejezet rövid ismertetést adott a keresztény teológia forrásairól, illetve a lehetőségeikre és korlátaikra vonatkozó vitákról. A következő fejezetekben alkalmazásuk eredményét



ALISTER E. MCGRATH: BEVEZETÉS A KERESZTÉNY TEOLÓGIÁBA 145
vizsgáljuk meg. Most térünk rá a szó igazi értelmében vett keresztény teológiára. Mindaz, ami eddig elhangzott, bevezetés volt. Most kezdhetünk hozzá azoknak a témáknak a feltárásához, melyekhez eddig csak az utat készítettük.



ALISTER E. MCGRATH: BEVEZETÉS A KERESZTÉNY TEOLÓGIÁBA 146
III. KERESZTÉNY TEOLÓGIA



ALISTER E. MCGRATH: BEVEZETÉS A KERESZTÉNY TEOLÓGIÁBA 147
7. ISTEN DOGMÁJA
Az előző fejezetekben a keresztény teológia történeti fejlődését, valamint forrásainak és módszereinek kérdéseit tekintettük át. A történeti és módszertani kérdések könyvünk további részeinek is visszatérő jellemzői lesznek, bár a kötet ezután elsősorban a teológiai anyag kérdéseit tárgyalja, Ezt a vizsgálódást feltétlenül az Istenről szóló dogmák megvizsgálásával kell elkezdenünk. Ebben a fejezetben feltárjuk az Istenről szóló tanítás általános kérdéseit, de úgy, hogy közben a modern kor számára különös fontosságú problémákra koncentrálunk ilyenek a feminizmus által felvetett kérdések, a világ szenvedésének újkeletű magyarázatai, valamint a környezettel kapcsolatos fokozódó nyugtalanság. A következő fejezetben a Szentháromság jellegzetesen keresztény dogmájával foglalkozunk részletesebben, ez talán a keresztény teológia legnehezebben érthető része azok számára, akik most ismerkednek vele. Tehát a kereszténység Istenről szóló tanításával kezdjük vizsgálódásunkat, azon belül is a nemek kérdésével. Hímnemű az Isten? Egyáltalán beszélhetünk-e Istenről úgy, mint akinek „neme” van?
Isten férfi?
Mind az Ó-, mind az Újszövetség hímnemben beszél Istenről. A görög theosz szó hímnemű, és a Szentírásban a legtöbb Istenre alkalmazott analógia is – például atya, király és pásztor hímnemű. Azt jelentené ez, hogy Isten férfi? Korábban említettük már a teológiai nyelv analógiás természetét, amely révén főleg az ókori Kelet paraszti világából származó személyi vagy társadalmi szerepek váltak az isteni cselekvés vagy személyiség modelljeivé. Ilyen analógia az atya (apa). Az a megállapítás, hogy „az ókori Izráel társadalmában gyökerező apakép megfelelően alkalmazható modell Istennel kapcsolatban”, nem egyenlő azzal a kijelentéssel, hogy „Isten férfi”, sem azzal a megállapítással, hogy „Istent az ókori Izráel kulturális paraméterei korlátozzák”. Mary Hayter New Eve in Christ (Az új Éva Krisztusban, 1983) című könyvében erre a problémára utal, amikor azt írja:
Úgy tűnik, hogy az ókori héber társadalomban bizonyos „anyai kiváltságok” – például a kisgyerekek hordozása és vigasztalása – Jahvénak gyermekéhez, Izráelhez fűződő kapcsolatának metaforájává vált. Hasonlóképpen váltak az isteni ábrázolás hordozóivá „atyai kiváltságok” is – például a gyerek nevelése. A különböző kultúráknak és koroknak más és más elképzeléseik vannak arról, hogy melyek az anyára, illetve az apára jellemző szerepek.
Ha Istenről, mint atyáról beszélünk, akkor azt mondjuk, hogy az ókori Izráelben érvényesülő apaszerep betekintést enged Isten természetébe. De ezzel egyáltalán nem azt mondjuk, hogy Isten hímnemű. Sem férfi-, sem női nemiség nem tulajdonítható Istennek. A szexualitás a teremtett rend tulajdonsága, és nem állíthatjuk, hogy ez közvetlenül megfeleltethető lenne a teremtő Istenre, vagy hogy Istenben lenne valami ehhez hasonló nemi polaritás. Sőt az Ószövetség valójában gondosan kerüli, hogy Istennek bármiféle nemi szerepet tulajdonítson, az efféle asszociációk erős pogány felhangja miatt. A kánaáni termékenységkultuszokban erős hangsúly esett a férfi istenek és az istennők szexuális funkciójára; az Ószövetség tagadja, hogy Istennek nemi jellege lenne, vagy hogy valamiféle isteni szexualitás szóba jöhetne. Ezt Mary Hayter így fogalmazza meg:



ALISTER E. MCGRATH: BEVEZETÉS A KERESZTÉNY TEOLÓGIÁBA 148
Ma már egyre több feminista tanítja azt, hogy az Isten/nő egyesíti a férfi- és női jelleget, Nekik, miként azoknak is, akik meg azt állítják, hogy Isten kizárólag férfi, emlékezniük kellene arra, hogy Istennek tulajdonított bármilyen szexuális szerep a pogánysághoz való visszatérést jelenti.
De nem is szükséges visszautalni a pogány férfi és női istenképzetekhez, hogy beláthassuk: Isten sem nem hímnemű, sem nem nőnemű; ezek a gondolatok valójában már kezdettől fogva jelen vannak a keresztény teológiában, még ha olykor figyelmen kívül is hagyták őket. Wolfhart Pannenberg így bontja ki ezt a gondolatot Systematic Theology (Rendszeres teológia, 1990) című könyvében:
Az atyai gondoskodás vonása abban az értelemben játszik szerepet, amit az Ószövetség mond Istennek Izráel iránti atyai gondoskodásáról. Az apai feladatkör szexuális meghatározása nem játszik szerepet... Ha Isten megértésébe beemeljük a szexuális megkülönböztetést, az politeizmust jelentene, ami kizárt Izráel Istene vonatkozásában... Az a tény, hogy Isten Izráel iránti gondoskodása az anyai szeretet formájában is kifejezhető, elég világosan mutatja, hogy mennyire minimális a szexualitás szerepe Istennek mint atyának a megértésében.
Vannak mai szerzők, akik, miközben igyekeztek bebizonyítani, hogy Isten nem férfi, felfedezték, hogy Isten: „anya” (ezzel Isten női vonásait emelik ki) vagy „barát” (mellyel viszont Isten semlegesneműségét hangsúlyozzák). Kitűnő példa erre Sallie McFague, Models of God (Isten modelljei) című könyve. McFague, miután leszögezi, hogy az „Isten mint atya” nem jelentheti azt, hogy Isten férfi, a következőket írja:
Az Isten mint anya kifejezés nem jelenti azt, hogy Isten anya (vagy apa) lenne. Istent úgy kell elképzelnünk, mint aki egyidejűleg anya és apa, de tudatában kell lennünk annak is, hogy mennyire alkalmatlanok ezek (és a többi) metaforák arra, hogy kifejezzék Isten teremtői szeretetét... Mégis, erről a szeretetről olyan nyelven beszélünk, amely számunkra ismerős és kedves, az anya és az apa nyelvén, akiktől életünket kaptuk, akiknek testéből származunk, és akiknek gondoskodásától függünk.
Érdemes megemlíteni, hogy Isten „férfi voltának” újkori vizsgálata felkeltette az érdeklődést a korai keresztény kegyességi irodalom iránt, és annak felfedezéséhez vezetett, hogy a múltban is jelentős mértékben használták a női metaforákat Isten leírásához. Aligha Norwichi Julian az egyetlen középkori keresztény író, aki Istenről mint „anyáról” beszélt – miközben Isten természetével kapcsolatban a tradicionális hit ortodox elemeit domborítja ki.
Személyes Isten
A teológusok és az egyszerű keresztény hívők minden további nélkül személyes kategóriákban beszéltek és beszélnek Istenről. A kereszténység egész sor olyan tulajdonsággal ruházta fel Istent – például a szeretet és a terv –, melyek igen erős személyes asszociációkat vonnak maguk után. Többen kimutatták, hogy a keresztény imagyakorlat a gyermek-szülő kapcsolatot modellezi. Az imádság bensőséges kapcsolatot fejez ki, tehát „bizalmat abban a személyben, akinek értünk és irányunkban végzett munkálkodása bizalomra méltónak mutatja őt” (John Oman).



ALISTER E. MCGRATH: BEVEZETÉS A KERESZTÉNY TEOLÓGIÁBA 149
Pál egyik szótériológiai vezérmotívuma, a „megbékélés” egyértelműen személyes emberi kapcsolatokat vesz mintául. A kifejezés arra utal, hogy az Isten és a bűnös ember közötti kapcsolat átalakulása a hitben olyan, mint két ember (talán egy elidegenedett férj és feleség) kibékülése egymással. Nyomós okok alapján mondhatjuk tehát, hogy a „személyes Isten” fogalma szerves része a keresztény szemléletmódnak. Ez az állítás azonban számos problémát vet fel, melyek alapos vizsgálatot igényelnek, Ezek közül az alábbiak emelkednek ki.
1. Elképzelhető, hogy a személyes Isten képzete azt jelenti, hogy Isten emberi lény. Ha Istenről mint „személyről” beszélünk, a magunk szintjére redukáljuk. Ennek kapcsán Paul Tillich veti fel a „helymeghatározás problémáját”. Amikor Istenre mint személyre utalunk, akkor Istent – az emberhez hasonló módon – egy meghatározott helyhez kötjük. A világegyetem modern felfogásának tudatában ez a feltételezés igencsak idejétmúltnak tűnik. 2. A Szentháromság dogmája Istenről mint „három személyről” beszél. Istenről mint „egy személyről” beszélni tehát annyit tesz, mint a Szentháromságot tagadni. Történetileg ez a kifogás jól megalapozott. Azok a XVI. századi teológusok, akik Istenről mint „személyről” beszéltek, általában tagadták azt, hogy Isten három személy. Berkeley püspök Philosophical Commentaries (Filozófiai kommentárok) című írásában éppen erre hivatkozva mondja, hogy ne beszéljünk Istenről mint „személyről”.
Ezek a problémák azonban elkerülhetők. Az első esetben azt válaszolhatjuk, hogy az Istenről mint „személyről” való beszéd analogikus. Ha azt mondjuk, hogy Isten olyan, mint egy személy, akkor azt állítjuk, hogy Isten képes és szándékában áll kapcsolatba kerülni másokkal. Ez nem jelenti azt, hogy Isten ember lenne, vagy hogy a világegyetem egy adott pontjához kötődik. Minden hasonlat sántít valahol, ezért a hasonlatnak ezekkel a vonzataival nem kell foglalkozni. A Szentháromság problémájára válaszolva pedig meg kell jegyeznünk, hogy a „személy” szó jelentése nagymértékben megváltozott az évszázadok során. Az alábbi mondatokban a „személy” szó nem ugyanazt jelenti:
1. Isten három személy. 2. Isten egy személy.
A két kifejezés közötti különbséget részletesen fogjuk tárgyalni a Szentháromság dogmájának bemutatása során. Most csupán a „személy” fogalmának elemzésére összpontosítunk.
A ,,SZEMÉLY” FOGALMÁNAK MEGHATÁROZÁSA
A mai köznapi szóhasználatban a személy nem jelent mást, mint „egy egyedi emberi lényt”. Ez viszont meglehetősen nehézkessé teszi a „személyes Istenről” való beszédet. Bár nem titok, hogy a személy fogalmának vannak rejtett mélységei is, de ezek fölött túl könnyen átsiklunk. A személy szó a latin personának felel meg, melynek eredeti jelentése „álarc”. A persona jelentésének fejlődése önmagában véve is izgalmas téma. Feltehetően etimológiai kapcsolat van a latin szó és Persephoné istennő etruszk neve között. (Az ókori Itáliában Róma környékének nyelve az etruszk.) Az istennő ünnepein – melyek a beszámolók szerint orgiába torkollottak – a résztvevők álarcot hordtak. Cicero idejére a szó számos egyéb jelentést is magára vett. Bár még az álarc jelentés volt a meghatározó, fontos jelentésváltozatai alakultak ki. Az álarcot leginkább a római színházban használták, ahol a színészek ezzel leplezték azt a



ALISTER E. MCGRATH: BEVEZETÉS A KERESZTÉNY TEOLÓGIÁBA 150
szerepet, amit a darabban alakítottak. A persona így a „színházi maszkot” és a „színházi karaktert” vagy az adott „szerepet” is jelenthette. A fogalom korai teológiai alkalmazása Tertullianus nevéhez fűződik. Tertullianus szerint személy az, aki beszél és cselekszik. (Tisztán látható a szó színházi gyökere.) A meghatározás végső kialakulása Boethiusnak köszönhető. A VI század elején alkotó író a következő meghatározást adja: persona est naturae rationabilis individua substantia – „a személy a racionális természet egyedi szubsztanciája”. A korai keresztény írók szerint a „személy” szó az ember egyediségét (individualitását) fejezi ki, ahogyan az szavakban és cselekedeteiben megnyilvánul. A fő hangsúly a társadalmi kapcsolatokra esik. A személy egy társadalmi drámában játszik szerepet, kapcsolatban áll másokkal. A személynek van egy szerepe, amit a társadalmi kapcsolatok hálózatában kell eljátszania. Az „egyéniség” (individuum) fogalma nem feltételezi a társadalmi kapcsolatokat, míg a „személyiség” az egyénnek a kapcsolatok szövevényében eljátszott szerepéhez kapcsolódik, ez különbözteti meg a személyt a többiektől. A „személyes Isten” fogalma tehát azt az elképzelést fejezi ki, hogy az Istennel való kapcsolatunk hasonló ahhoz, ahogy egy másik emberrel kapcsolatban állunk. Érdemes kitérni arra, hogy milyen felhangokat hordoz a „személytelen Isten” kifejezés. Ez a meghatározás egy távoli vagy tartózkodó Istenre utal, aki az emberiséggel általános értelemben foglalkozik (ha egyáltalán foglalkozik), aki nem figyel az egyedi emberekre. Ezzel szemben a személyes kapcsolat gondolata, amelybe beletartozik például a szeretet, egy ezzel ellentétes irányultságú karakterre utal: Isten törődik velünk. Ez a gondolat szerves része a „személyes Isten” fogalmának, míg az Isten a személytelen természetű istenfogalomból kimarad. A „személytelen” fogalmának erősen negatív kicsengése van, és ez jelentős hatást gyakorolt az Isten természetéről való keresztény gondolkodásra. Könnyebben beláthatjuk ezt, ha megvizsgáljuk Arisztotelész és Spinoza „személytelen isten” fogalmát. C. C. J. Webb mutat rá, hogy:
Arisztotelész semmilyen értelemben nem beszél és nem is tudna beszélni Isten szeretetéről. Az arisztotelészi teológia alapelvei szerint Isten nem ismer és nem szeret senki mást önmagán kívül... Isten teljesen transzcendens, és az emberi közösség hatóköre fölött áll. Nagyon tanulságos megvizsgálni azt a kiegészítést, amit Arisztotelész hűséges követője, Aquinói Szent Tamás iktatott be mesterének istenfogalmába, hogy helyet teremtsen az Isten ember iránti gondviselésének, valamint Isten és ember közösségének, amit vallásos hite és vallásos tapasztalata megkövetelt.
Spinoza ugyanezzel a nehézséggel nézett szembe. Azt lehetségesnek tartja, hogy mi mint emberi lények szeressük Istent, de azt nem, hogy ezt a szeretetet Isten bármi módon viszonozza. Ez egy egyirányú utca. Spinoza nem fogadja el a szerető személyes Isten fogalma által lehetővé váló kétirányú kapcsolatot, tehát nem ismeri el, hogy Isten szeret, és őt szeretik az emberek. Hogyan is mutassuk hát be részletesebben azt, hogy mit jelent „személynek” lenni? Mielőtt rátérünk a kérdés egyik jelentős, XX, századi feldolgozására, a dialogikus perszonalizmusra, vissza kell kanyarodnunk ahhoz a kérdéshez, hogy miért beszélnek a keresztények Istenről úgy is, mint „egy személyről”, és úgy is, mint „három személyről”. Amikor a keresztények Istenről mint személyről beszélnek, arra utalnak, hogy Istennel személyes kapcsolatra lehet lépni. A Pál által használt fogalom (megbékélés) fontos szerepet tölt be, mivel arra utal, hogy két, egymástól elhidegült ember kiengesztelődése, valamint a bűnös ember és Isten megbékélése között hasonlóság van. Ha Istenről mint három személyről beszélünk, felismertük, hogy egyrészt az Istennel való kapcsolatunk igen összetett, és hogy másrészt igen összetett módon is jött létre. Látnunk kell



ALISTER E. MCGRATH: BEVEZETÉS A KERESZTÉNY TEOLÓGIÁBA 151
az isteni tevékenység komplexitását, amely Istennek abból a képességéből fakad, hogy hozzánk mint személyekhez viszonyul. Meg kell értenünk, hogy magában az istenségben is létezik egy belső kapcsolatrendszer, és ez alapozza meg a mi Istennel való kapcsolatunkat is, Ezekre a kérdésekre részletesen is visszatérünk majd a szentháromságtan tárgyalása során. Most a „személy” fogalmának modern filozófiai elemzését tekintjük át, mely igen izgalmas téma a keresztény teológia szemszögéből.
DIALOGIKUS (PÁRBESZÉDES) PERSZONALIZMUS
Ich und Du (Én és Te, 1923) című főművében a zsidó író, Martin Buber alapvető különbséget tesz a kapcsolatok két kategóriája között: egyrészt vannak Én-Te viszonyok, melyek „személyesek”, másrészt pedig vannak Én-Az viszonyok, melyek személytelenek. Először ezeket az alapvető distinkciókat vizsgáljuk meg, majd utána rátérünk teológiai fontosságuk meghatározására.
1. Én-Az viszonyok. Buber ezeket a kategóriákat a személy-tárgy kapcsolatokra használja például egy ember és egy ceruza kapcsolatára. Az ember aktív, a ceruza passzív. Ezt a különbségtételt filozofikusabb nyelven kifejezve többnyire szubjektum-objektum viszonynak nevezik, melyben egy aktív szubjektum (ebben az esetben az ember) egy nem aktív objektummal (ebben az esetben egy ceruzával) áll kapcsolatban. Buber szerint a szubjektum az Én, az objektum pedig az Az. Az ember és a ceruza közötti viszony tehát Én-Az viszonyként írható le. 2. Én-Te viszonyok. Ezzel a kategóriával eljutottunk Buber filozófiájának a szívéhez. ÉnTe viszony két aktív szubjektum – két személy – között létezik. Ez a kapcsolat kölcsönös és kétoldalú. „Az Én-Te kifejezésben az Én mint személy jelenik meg, és tudatára ébred önmagának.” Más szóval, Buber azt mondja, hogy az emberi személyes kapcsolatokat az Én-Te viszony lényegi jegyei jellemzik. Maga a kapcsolat érinthetetlen és láthatatlan kötelék, mely két embert összeköt – ez Buber „Én-Te” eszméjének a lényege,
Az Én-Az tudás közvetett, egy tárgy közvetíti, és sajátos tartalma van. Ezzel szemben az ÉnTe tudás közvetlen, azonnali, és nincs sajátos tartalma. Egy „Az”-t mérhető paraméterek révén ismerünk – magasság, súly, szín stb. Pontos fizikai leírást adhatunk róla. Egy „Te”-t azonban közvetlenül ismerünk. Buber „Én-Az” és „Én-Te” kategóriái mögött a tudni valakiről és az ismerni valakit különbsége áll. Egy „Az”-ról tudunk, de a „Te”-t ismerjük, és a „Te” is ismer minket. A „tudni valamiről” képes kifejezni e tudás tartalmát. Annak viszont igazában nincs tartalma, hogy „valakit ismerni”. A szóban forgó „tudást” ez esetben nem lehet igazán kifejezni.
Buber szerint az „Én-Te” viszony tehát kölcsönös, kétoldalú, szimmetrikus és tartalom nélküli. Mindkét fél megőrzi saját szubjektivitását a találkozásban, melyben a másik személyről mint szubjektumról, és nem mint objektumról szerez tudomást. Míg egy „Én-Az” viszony elképzelhető úgy, hogy az aktív szubjektum foglalkozik a passzív tárggyal, és megvizsgálja azt, addig egy „Én-Te” viszony két kölcsönösen aktív szubjektum találkozását tartalmazza. A személyes kölcsönhatás valódi fókusza a kapcsolat, amelynek nincs igazi tartalma, de amely ugyanakkor valóban létezik. Buber kifejezésével élve ez „nem egy sajátos tartalom, hanem jelenlét – jelenlét mint erő”. Mik ennek a megközelítésnek a teológiai következményei? Hogyan segít nekünk Buber filozófiája megérteni és feltárni az „Isten mint személy” gondolatot? Buber elképzelésében számos kulcsfontosságú fogalom tűnik fel, s ezek mindegyike jelentős és hasznos a teológiai alkalmazásban. Ezen alkalmazások közül már maga Buber is megelőlegezett néhányat. Az Én



ALISTER E. MCGRATH: BEVEZETÉS A KERESZTÉNY TEOLÓGIÁBA 152
és Te utolsó részében kifejti e megközelítés alkalmazását az Istenről vagy – Buber kedves kifejezését használva –„az Abszolút Te”-ről való gondolkodásban és beszédben.
1. Buber megközelítése megerősíti, hogy Isten nem redukálható egy fogalomra vagy néhány összefüggő fogalom sajátos rendszerére. Buber szerint csak az „Az” kezelhető ily módon. Buber számára Isten: „Te, aki természete szerint sohasem válhat Azzá. Tehát Isten olyan létező, aki kívül marad a tárgyiasítás minden kísérletén, és túllép a leírások határain”. A teológiának meg kell tanulnia felismerni Isten jelenlétét, és megbirkózni azzal, belátva, hogy ez a jelenlét nem egyszerűsíthető le egy tömör tartalomjegyzékre. 2. Buber megközelítése értékes bepillantást nyújt a kijelentés fogalmába. A keresztény teológia számára Isten kijelentése nem egyszerűen az Istenről szóló tények tudtul adása, hanem Isten önkijelentése. Az Istenről szóló gondolatok kijelentését ki kell egészítse az Isten személyes kijelentése, amely legalább annyira jelenlét, mint tartalom. Ezt úgy érthetjük meg, ha azt mondjuk, hogy a kijelentés Istenről mint „Az”-ról és mint „Te”-ről tartalmaz ismeretet. Bizonyos dolgokat megtudunk Istenről, ugyanakkor megismerjük Istent. Ilyenformán „Isten ismerete” magában foglalja, hogy Istent mint „Az”-t és mint ,,Te”-t ismerjük meg. „Isten ismerete” nem pusztán egy Istenről szóló adatgyűjtemény, hanem személyes kapcsolat. 3. Buber „dialogikus perszonalizmusa” kiküszöböli az Isten mint tárgy fogalmát, ami a XIX. századi liberális teológiának talán a leggyengébb és legerőteljesebben bírált aspektusa. „Az ember istenkeresése” – e tipikus XIX. századi megfogalmazás – remekül összefoglalja ennek a megközelítésnek az alapvető premisszáit; Isten egy „Az”, egy passzív tárgy, mely arra vár, hogy felfedezzék a teológusok, akik mint aktív alanyok tevékenykednek. A dialektikus iskola írói közül néhányan – különösen Emil Brunner Thruth as Encounter (Az igazság mint találkozás) című művében – azt mondják, hogy Istent „Te”-nek, aktív alanynak kell tekinteni. Csak ez az Isten veheti át az embertől a kezdeményezést az önkijelentés által, valamint azáltal, hogy önmagát a történelemben és személyes formában – azaz Jézus Krisztusban – akarja megismertetni. A teológia az Isten önfeltárulkozására adott emberi válasz, tehát nem az ember istenkeresése.
A „személyes Isten” hangsúlyozása számos kérdést vet fel. Ezek egyike azzal foglalkozik, hogy milyen mértékben részesül az Isten az emberi megtapasztalásokban. Isten személyes. De mondhatjuk-e, hogy Isten „szereti” az embert? S meddig mehetünk el ebben? Beszélhetünk például arról is, hogy Isten „szenved”?
Szenvedhet-e az Isten?
A keresztény teológia számos izgalmas kérdést tesz fel. Némelyik már önmagában is érdekes. Mások azért érdekesek, mert egy tágabb problémakör felé nyitnak. Az előbbi kérdés mindkét kategóriába beletartozik: mondhatjuk-e, hogy Isten szenved? Ha azt mondjuk, hogy igen, ezzel rögtön kapcsolódási pontot tételezünk Isten és az emberi világ fájdalma között. Ez esetben Istent nem lehet úgy elképzelni, mint aki érzéketlen a teremtmény szenvedése iránt. A kérdésnek meghatározható jelentősége van a gonosz és a szenvedés problematikáján belül. De más oldalról is érdekes a kérdés. Vizsgáljuk meg azt is, hogy miért viszolyog olyan sok teológus eleve attól, hogy egy „szenvedő Istenről” gondolkozzon vagy beszéljen. Ahhoz, hogy feltárhassuk ezt a titkot, figyelembe kell vennünk a korai keresztény teológia történeti hátterét. Bár a kereszténység Palesztinából származik, nagyon gyorsan elterjedt a keleti mediterrán világ más területein is, így például a mai Törökország és Egyiptom vidékein, és



ALISTER E. MCGRATH: BEVEZETÉS A KERESZTÉNY TEOLÓGIÁBA 153
olyan városokban vetette meg a lábát, mint Antiókhia és Alexandria. Eközben kapcsolatba került a hellenista kultúrával és a görög gondolkodásmóddal. Az egyik fő kérdés, mely ebből a megfigyelésből következik: vajon a hellenista környezetben működő keresztény teológusok nem építettek-e be akaratlanul is görög gondolatokat a saját rendszerükbe? Más szóval, nem torzult-e el az eredetileg palesztinai evangélium, nem tört-e meg a fénye a hellenista prizmán? Számos tudós szentelt nagy figyelmet a metafizikai fogalmak teológiai alkalmazásának. Némelyikük szerint a görög statikus gondolkodásmód kényszerzubbonyba zárta a dinamikus sémi világnézetet. Az eredmény – mondják – az evangélium eltorzulása. A felvilágosodás óta ez a kérdés egyre égetőbbé vált. Erre a problematikára összpontosított a „dogmatörténet” (Dogmengeschichte) néven ismert, jelentős irányzat is. Jeles képviselője, Adolf von Harnack (1851-1930) azért kutatta a keresztény dogma történelmi fejlődését, hogy megállapíthassa, felismerhető-e és felszámolható-e ez a torzulás. Hat kötetre rúgó alapművében – Dogmengeschichte (Dogmatörténet, 1886-1889) – Harnack azt állítja, hogy a metafizikának sohasem lett volna szabad helyet kapnia a keresztény teológiában. Harnack szerint az evangéliumot kiszorító, metafizikai alapokon nyugvó dogmák egyik klasszikus példája az inkarnáció (testet öltés). Sokan úgy érezték, hogy Harnack hibásan választotta ki az inkarnáció dogmáját kritikája céltáblájául, bár abban ők is hittek, hogy a klasszikus görög gondolatok beépültek a keresztény teológiába. Folytatódott hát a hívatlan betolakodók felkutatása. Ma általánosan elfogadott nézet, hogy a szenvedés fölött álló Isten képzete pontosan azt képviseli, amitől Harnack tartott. A következőkben megvizsgáljuk az apatheia vagy Isten „szenvedésmentességének” (érzéketlenségének) klasszikus pogány gondolatát – mely szerint Isten fölötte áll minden emberi érzelemnek és fájdalomnak.
A KLASSZIKUS NÉZET: ISTEN SZENVEDÉSMENTESSÉGE
A klasszikus istenfogalmat a tökéletességképzete uralja, erre utalnak a platóni dialógusok is, például Az állam. Aki, vagy ami tökéletes, az változatlan és önelégséges. Egy ilyen tökéletes létezőt – önmagán kívül – semmi sem befolyásolhat vagy változtathat meg. Továbbá, a tökéletesség rendkívül statikus fogalom. Ha Isten változik, akkor vagy elmozdul a tökéletességtől (ebben az esetben Isten már nem tökéletes többé), vagy elmozdul a tökéletesség felé (ebben az esetben Isten korábban nem volt tökéletes). Arisztotelész ezeket a gondolatokat ismételve kinyilvánítja, hogy „a változás rosszra fordulást eredményezne", és ezért kizárja az isteni létező változását és szenvedését. Ez a felfogás igen korán átkerült a keresztény teológiába. Alexandriai Philón, a hellenista zsidó filozófus, akinek műveit nagyra becsülték a korai keresztény írók, Quod Deus immutabilis sit (Isten változhatatlanságáról) címmel írt egy értekezést, mely erőteljesen védelmébe veszi Isten szenvedésmentességét. Philón szerint azokat a bibliai szakaszokat, melyek arról beszélnek, hogy Isten szenved, metaforaként kell értelmezni, és nem szabad szó szerint venni. Ha azt feltételezzük, hogy Isten változik, akkor tagadjuk az isteni tökéletességet. „Mi volna nagyobb hitetlenség, mint azt állítani, hogy a Változhatatlan változik?" – kérdezi Philón. A kérdésre ebben a formában voltaképpen nem is lehet válaszolni. Philón szerint Isten nem szenvedhet, Istennel nem történhet semmi, amit „szenvedésnek" nevezhetnénk. Canterburyi Anselmus e gondolat hatása alatt azt mondja, hogy Isten a mi tapasztalataink szerint könyörületes, de nem maga az isteni létezés szerint. Istennel kapcsolatban a Szeretet és a könyörületesség csupán jelképesen értendő. Megtapasztalhatjuk



ALISTER E. MCGRATH: BEVEZETÉS A KERESZTÉNY TEOLÓGIÁBA 154
Isten könyörületességét, de ez nem jelenti azt, hogy Isten könyörületes. Anselmus így viszi végig ezt a gondolatmenetet a Proslogionban (VIII. fejezet):
Könyörületes vagy a mi tapasztalataink szerint, de nem a magad lényét illetően... Mert amikor ránk tekintesz nyomorult állapotunkban, mi érezzük könyörületességed hatását, de te nem érzed ezt az érzést. Vagyis könyörületes vagy, mivel megmented a nyomorultat, és megkíméled az ellened vétkezőt, és mégsem vagy könyörületes, mivel nem érint meg a nyomorulttal való együtt szenvedés.
Aquinói Tamás továbbfejleszti a megközelítést, és Istennek a bűnös ember iránt érzett szeretetére utal. A szeretet magában foglalja a sebezhetőséget és azt a lehetőséget, hogy Istent megérintheti a mi szomorúságunk, vagy megindíthatja a mi nyomorúságunk. Aquinói azonban elutasítja ezt a lehetőséget: „A kegyelmet speciálisan Istennek tulajdonítják, feltételezve, hogy a kegyelem hatás, nem pedig szenvedő érzület. Istenhez nem tartozik hozzá a mások nyomorúsága fölötti sajnálkozás.” Egy nyilvánvaló ellentmondás vetődik itt fel. Jézus Krisztus szenvedett és meghalt a kereszten. A tradicionális keresztény teológia kimondja, hogy Jézus Krisztus a testet öltött Isteni Ige. Ebből az következik, hogy Isten szenvedett Krisztusban. Nem így van – mondta a patrisztikus írók legtöbbje, akikre igen nagy hatással volt Isten szenvedésmentességének pogány gondolata. Krisztus az emberi természetben szenvedett, és nem az isteni természetben. Isten tehát nem élt át emberi szenvedést, és érintetlen maradt a világnak ettől a valóságától.
A SZENVEDŐ ISTEN
Láthattuk, hogyan hódított teret az Isten szenvedésmentességének gondolata a patrisztikus korban és a középkorban. Mégis voltak, akik tiltakoztak ellene. Talán a leghíresebb közülük Luther Márton, akinek „keresztteológiája” az 1518-1519-es években került előtérbe. A Heidelberger Disputatio című írásában Luther az Istenről való gondolkodás kétféle módját állította szembe. A theologia gloriae (a dicsőség teológiája) meglátja Isten dicsőségét, hatalmát és bölcsességét a teremtésben, A theologia crucis (a kereszt teológiája) Istent a kereszten szenvedő és megalázott Krisztusban elrejtőzködve ismeri fel. Luther szándékosan használja a Deus crucifixus (a megfeszített Isten) kifejezést, amikor arról beszél, hogy Isten miben osztozik a keresztre feszített szenvedő Krisztussal. A XX. század végén szinte már-már „ortodoxiának” számít, ha valaki a szenvedő Istenről beszél. Jürgen Moltmann Der gekreuzigte Gott (A megfeszített Isten, 1974) című művét széles körben a legfontosabb és leghatásosabb munkának tartják, mely ezt a gondolatot fejti ki. A könyv tételei igen intenzív vita tárgyává lettek. Milyen szükségszerűségek vezettek a szenvedő Isten gondolatának újrafelfedezéséhez? Három tényezőt határozhatunk meg, melyek mindegyike közvetlenül az I. világháború utáni időszakkal áll összefüggésben. A három tényező együttes hatásaként széles körű szkepticizmus uralkodott el Isten szenvedésmentességének tradicionális gondolatát illetően.
1. A tiltakozó ateizmus (protest atheism) megjelenése. Az I. világháború leplezetlen iszonyata mély nyomokat hagyott a nyugati teológiai elméletekben. A kor szenvedése elkerülhetetlenül megmutatta, hogy a liberális protestantizmus tragikusan kompromittálódott, az emberi természet iránti optimizmusa illúzió volt. Nem véletlen, hogy a dialektikus teológia éppen ezután a trauma után tűnt fel. A háborúra adott másik jelentős válasz a „tiltakozó ateizmusnak” nevezett irányzat, mely az istenhit ellen erkölcsi



ALISTER E. MCGRATH: BEVEZETÉS A KERESZTÉNY TEOLÓGIÁBA 155
alapon tiltakozott. Hogyan hihetnénk egy olyan Istenben, akit közömbösen hagy a világnak ez a szenvedése és fájdalma? Ennek a gondolatnak a körvonalai már Fjodor Dosztojevszkij XIX. századi regényében, a Karamazov testvérekben felsejlenek. Ez a felfogás izmosodott meg a XX. században, s Dosztojevszkij Ivan Karamazovja sűrű hivatkozások tárgya lett. Karamazov lázadása Isten ellen (vagy talán pontosabban Isten gondolata ellen) abban gyökerezik, hogy nem fogadja el, hogy egy ártatlan gyermek szenvedése valaha is igazolható. Albert Camus a L'homme révolté (A lázadó ember, 1951) című könyvében viszi a gondolatot tovább, melyben Ivan Karamazov tiltakozását egy „metafizikai lázadás” formájában fejezi ki. Jürgen Moltmann és számos teológustársa ebben az érinthetetlen Isten elleni lázadást – „az egyetlen komoly ateizmust” – látta. Az ateizmusnak ez az erkölcsi vonzatú formája hiteles teológiai választ követelt – a szenvedő Isten teológiáját.
2. Luther újrafelfedezése. l883-ban – Luther születésének 400 éves évfordulóján – útjára bocsátották Luther munkáinak weimari kiadását. Ily módon Luther munkái mindenki számára hozzáférhetővé váltak (sok közülük addig még kiadatlan volt), és ez a Lutherkutatás fellendüléséhez vezetett, elsősorban német teológiai körökben. Karl Holl és tudóstársai az l920-as évekre sikerrel vitték keresztül a reformátor iránti érdeklődés megújítását. Az eredmény a lutheri gondolatok iránti érdeklődés szemmel látható megélénkülése lett, különösen is ami a „keresztteológiát” illeti. Luther gondolata a „szenvedésben elrejtőzött Istenről” pontosan abban a pillanatban vált elérhetővé, amikor szükség volt rá.
3. A „dogmatörténeti” irányzat növekvő befolyósa. Bár ez az irányzat a XIX. század utolsó napjaiban érte el csúcspontját, eltartott egy ideig, mire programjának hatása átjárta az egész keresztény teológiát. Az I. Világháború végére széles körben tudatosult, hogy számos görög gondolat épült be a keresztény teológiába (így az Isten szenvedésmentessége is). Sokan kitartó erőfeszítéssel igyekeztek eltávolítani ezeket a gondolatokat. A tiltakozó ateizmus olyan légkört teremtett, melyben az apológia szintjén szükségszerűvé vált a szenvedő Istenről való beszéd. A dogmatörténeti irányzat deklarálta, hogy a keresztény gondolkodás hibás irányt vett a patrisztikus korban, és hogy ezt talán sikerülhet visszaigazítani. Az a keresztény tanítás, hogy Isten a szenvedés felett áll, vagy hogy érinthetetlen, immár hiteltelenné vált. Eljött az idő a Krisztusban szenvedő Isten hiteles keresztény gondolatának feltárására.
Három kiegészítő megállapítást kell még hozzáfűznünk ehhez. Először, a folyamat filozófia megjelenése új lendületet adott az Istenről mint „megértő szenvedőtársról” (A. N. Whitehead) való beszédhez. Ám sokan, akik üdvözölték ezt a filozófiát, tartózkodóak voltak a rá épülő teológiai rendszerrel szemben. A folyamatfilozófia a kreativitás elsődlegességére helyezi a hangsúlyt, és ez összeegyeztethetetlennek tűnt az Isten transzcendens voltára vonatkozó tradicionális keresztény gondolatokkal. Elfogadható alternatívának mutatkozott az a lehetőség, hogy az „Isten mint szenvedőtárs” fogalmát Isten önkorlátozásán belül, speciálisan Krisztus keresztjére alapozzák. Másodszor, az Ószövetségről írt új tanulmányok – például Abraham Heschel God of the Prophets (A próféták Istene, 1930) és T. E. Fretheim Suffering of God (Isten szenvedése, 1984) című műve – felhívta a figyelmet arra, hogy az Ószövetség Istent gyakran úgy ábrázolja, mint aki osztozik Izráel szenvedésében. Istennek fáj népe szenvedése, és megindította őt. Ha, mint mondják, a klasszikus teizmus nem alkalmazta ezt a mondanivalót, annál rosszabb neki.



ALISTER E. MCGRATH: BEVEZETÉS A KERESZTÉNY TEOLÓGIÁBA 156
Harmadszor, a „szeretet” fogalma önmagában is fontos viták tárgya lett a jelen századi teológiában. A klasszikus tradíció teológusai - mint például Anselmus és Aquinói – a szeretetet a mások iránti törődés és jóakarat kifejezéseként és példájaként határozták meg. Eszerint tökéletesen elképzelhető a „szerető, szenvedésmentes” Isten – aki szerethet anélkül, hogy érzelmileg befolyásolná az ember helyzete. Az ember érzelmeinek pszichológiája iránti új érdeklődés azonban megkérdőjelezte ezt a szeretetfogalmat. Beszélhetünk-e igazán a „szeretetről” anélkül, hogy kölcsönösen osztoznánk a szenvedésben és érzéseinkben? Hát nem úgy van inkább, hogy a „szeretet” mindig feltételezi: a szerető tudatában van a szeretett szenvedésének, és így valamilyen formában osztozik annak gyötrelmében? Az ilyen megfigyelések aláásták a szenvedésmentes Isten intuitív elfogadhatóságát (igaz, az intellektuális hitelességét nem). A „szenvedő Isten” teológiai alkalmazásának vitájából két jelentősebb véleményt kell kiemelnünk.
1. A megfeszített Isten (1914) című könyvében Jürgen Moltmann azt mondja, hogy a kereszt nemcsak az alapja, hanem a feltétele is a valódi keresztény teológiának. A keresztény gondolkodás középpontjában Krisztus passiója és különösen Istentől való elhagyatottságában elhangzó kiáltása – „Én Istenem, én Istenem, miért hagyál el engemet?” (Mk 15,34) - áll, A keresztet az Atya és a Fiú közötti eseményként kell szemlélni, melyben az Atya végigszenvedi Fia halálát, hogy ezzel megváltsa a bűnös világot. Moltmann szerint az az Isten, aki nem tud szenvedni, fogyatékos, vagyis nem tökéletes Isten. Miközben Moltmann hangsúlyozza, hogy Isten nem kényszeríthető arra, hogy megváltozzon, vagy hogy szenvedésen menjen keresztül, leszögezi, hogy Isten maga akarta alávetni magát a szenvedésnek. Isten szenvedése közvetlen következménye ennek a szenvedést választó isteni döntésnek és isteni akaratnak.
Egy olyan Isten, aki nem tud szenvedni, szegényebb minden embernél, hiszen azzal az Istennel, aki képtelen a szenvedésre, nem lehet közösségre lépni. A szenvedés és az igazságtalanság nem érinti meg, s így annyira érzéketlen, hogy nem lehet befolyásolni, vagy felrázni semmivel. Nem tud sírni, mivel nincsenek könnyei. De az, aki nem tud szenvedni. szeretni sem tud. Létében nincs szeretet.
Moltmann ezen a ponton kapcsolja össze a már korábban említett megállapításokat, köztük azt a gondolatot, hogy a szeretet bevonja a szerető felet a szeretett fél szenvedésébe.
2. A Theology of the Pain of God (Isten fájdalmának teológiája, 1946) című könyvében a japán evangélikus teológus, Kitamori Kazoh azt állítja, hogy az igazi szeretet a fájdalomban gyökerezik. „Isten a megsebzett Úr, akinek magának is fájdalmai vannak.” Isten jelentőséget és méltóságot tud adni az emberi szenvedésnek, mivelhogy neki magának is vannak fájdalmai, és szenved. Ahogyan Moltmann, Kitamori is erőteljesen támaszkodik Luther keresztteológiájára.
A szenvedő Isten gondolata első pillantásra eretnekségnek tűnhet a keresztény ortodoxia szemében. A patrisztikus kor két elfogadhatatlan nézetet jelölt meg az Isten szenvedésének kérdésével kapcsolatban: a patripasszianizmust és a theopaszkhitizmust. Az előbbit eretnekségnek tartották, az utóbbit pedig félrevezető tannak. Érdemes néhány szót szólni róluk. A patripasszianizmus a III. században bukkant fel, többek között Noetus, Praxeasz és Sabellius nevéhez fűződik. Szerintük az Atya úgy szenvedett, mint a Fiú. Más szóval,



ALISTER E. MCGRATH: BEVEZETÉS A KERESZTÉNY TEOLÓGIÁBA 157
Krisztus szenvedése a kereszten nem egyéb, mint az Atya szenvedése. Az egyetlen különbség az Istenségen belül a mód vagy a cselekvés sorrendje. Azaz az Atya, a Fiú és a Szentlélek az isteni egységnek csupán a különböző létezési módjai vagy kifejezésformái. Ezt a modalizmust, amit gyakran szabellianizmusként is emlegetnek, a Szentháromság dogmájával kapcsolatban még tárgyalni fogjuk. A theopaszkhitizmus a VI. században tűnt fel, és olyan írókhoz kapcsolható, mint Johannes Maxentius. Az irányzat kulcsmondata ez volt: „A Szentháromság egyik személyét feszítették meg.” A megfogalmazást lehet tökéletesen ortodox módon is értelmezni (s így jelenik meg majd újra Luther híres kifejezésében: „megfeszített Isten”), és Bisantinumi Leontius ebben az értelemben védelmezte. Ugyanakkor az óvatosabb teológusok, köztük Hormisdas pápa (megh. 523-ban) félrevezető és zavaró tételnek tartották, s ezért a megfogalmazást fokozatosan elhagyták. Az Isten szenvedésének dogmája rehabilitálja a theopaszkhitizmust, és oly módon értelmezi a szenvedő Isten és a szenvedő Krisztus viszonyát, hogy azzal elkerüli a patripasszianizmus problematikáját. Például Kitamori különbséget tesz aközött, ahogyan az Atya és a Fiú szenved. „Az Atyaisten, aki elrejtőzik a Fiúisten halálában, ő a fájdalomban lévő Isten. Eszerint Isten fájdalma nem csupán a Fiúisten fájdalma, de nem is kizárólag az Atyaistené, hanem a két személy fájdalma, akik alapvetően egyek.” A tétel talán legkifinomultabb megállapítása Jürgen Moltmann A megfeszített Isten című könyvében található. Az Atya és a Fiú szenvednek – de másként élik át ezt a szenvedést. A Fiú a kereszthalál fájdalmát szenvedi; az Atya engedi ezt, és szenved a Fiú elvesztése miatt. Bár mind az Atya, mind a Fiú jelen van a kereszten, részvételük nem azonos (ez a patripassziánus álláspont), hanem különböző. „A Fiú passiójában az Atya maga szenvedi el az elhagyatottság fájdalmát. A Fiú halálában a halál magára Istenre talál rá, és az Atya elszenvedi Fiának halálát az elpártolt ember iránti szeretetében.” Moltmann határozott állítása, miszerint „a halál rátör az Istenre”, azonnal át is vezet minket ahhoz a kérdéshez, hogy vajon Istenről elképzelhető-e, hogy meghalt?
ISTEN HALÁLA?
Ha Isten szenvedhet, akkor meg is halhat? Vagy már halott? Ezekre a kérdésekre azért kell választ adnunk, mert hozzátartoznak ahhoz a tanításhoz, hogy Isten Krisztusban szenved. A gyülekezeti, templomi énekeskönyvek, a teológiai könyvekhez hasonlóan, a keresztény hit tanúbizonyságai. A keresztény egyház számos jelentős éneke utal Isten halálára, örvendezve a paradoxonon, hogy a halhatatlan Isten meghalt a kereszten. A magyar protestánsok jól ismerik Pálóczi Horváth Adám (1760-1820) énekének sorait:
Ó, isteni végtelen szeretet, Ímé mivel nem lehetett Más mód, hanem ártatlannak kellett Szenvedni a bűnös helyett: Hogy én lehessek újra ártatlan, meghalt ím a halhatatlan.
E sorok szépen kifejezik azt az elképzelést, hogy a halhatatlan Isten halálra adja magát a szeretet és az elkötelezettség példájaként. Mégis, hogy mondhatjuk azt, hogy Isten „meghal”? 1965-ben a teológia néhány hétre kibérelte az Egyesült Államok vezető újságjainak címoldalát. A Time magazin egyik számában közölte azt a deklarációt, miszerint Isten meghalt. Az „Isten halott” és az „Isten halála” jelmondatok egész Amerika érdeklődésének



ALISTER E. MCGRATH: BEVEZETÉS A KERESZTÉNY TEOLÓGIÁBA 158
középpontjába kerültek. 1966, február l6-i számában a Christian Century egy szatirikus jelentkezési lapot tett közzé olvasói számára, mellyel, úgymond, beléphettek az „Isten Hallott Klubba”. Új szakkifejezések jelentek meg az intellektuális lapokban. A „theothanázia”, „theothanathológia”, „theothanatopista” és a hasonló kifejezések gombamód szaporodtak, mielőtt, szerencsére, a teljesen megérdemelt feledés homályába merültek volna. Az „Isten halála" jelmondattal kapcsolatban két teljesen eltérő értelmezésvonalat lehet megkülönböztetni,
1. Az első felfogás, mely különösen a XIX. századi német filozófus. Nietzsche nevéhez fűződik, azt vallotta, hogy az emberi civilizáció elérte azt a szintet, ahol már mellőzheti az istenfogalmat. A hit krízise, mely a XIX. században alakult ki Nyugaton, különösen is Nyugat-Európában, végül megérlelődött, Carl Becker, a modern gondolkodás történésze a következő szavakkal jellemzi ezt a folyamatot: Olyan volt, mint amikor egy hír, mely ki tudja, mikor röppent fel, végül már annyira felerősödik, hogy nem lehet róla tudomást nem venni. A bír így szólt: Isten, aki éjszaka titokban eltávozott, átakar kelni az ismert világ határain, és itt akarja hagyni az emberiséget a pácban. Látnunk kell, hogy azokban az években Isten a vádlottak padján ült.
Ugyanez a felfogás tükröződik T. S. Eliot The Rock (A szikla) című versében:
De úgy tűnik, olyasmi történt, ami még sohasem történt: bár mi épp azt nem tudjuk, hogy mikor vagy miért vagy hogyan vagy hol. Az ember elhagyta az Istent, nem más istenek miatt, mondják, hanem a nem isten miatt; és ilyen még soha nem történt eddig.
Nietzsche deklarációja (A vidám tudomány, 1882) - miszerint „Isten halott! Isten halott is marad! És mi öltük meg Őt!” – azt az általános kulturális atmoszférát fejezte ki, mely nem talált helyet az Isten számára. Ez a szekuláris szemléletmód jól láthatóan jut kifejezésre Gabriel Vahanian Death of God: The Culture of our Post-Christian Era (Isten halála: A mi kereszténység utáni korunk kultúrája, 1961) című művében. William Hamilton pedig a következőképpen fogalmazza meg ezt az érzést:
Mi nem az istenélmény hiányáról beszélünk, hanem Isten hiányának élményéről... ki kell mondanunk Isten halálát; elmúlt az a bizonyosság, hogy tudunk Istenről beszélni... Marad a nem birtoklás, a nem hit, az elvesztés tudata, de nemcsak a bálványok vagy a vallások istenei, hanem maga az Isten elvesztésének tudata. És ez a megtapasztalás nem csupán néhány neurotikus jellemzője, mint ahogy nem is egyéni vagy belső megtapasztalás. Isten halála történelmünk nyilvános eseménye.
Bár a nyugati társadalom teljes szekularizációjáról szóló jóslatok nyilvánvalóan beteljesületlenek maradtak, az „Isten halála” motívum a nyugati kultúra történetében egy jelentős pillanatban ragadta magával a közhangulatot. Ez a változás fontos hatással volt azokra a keresztény teológusokra, akik a kulturális fejlődés nyomán haladtak. Secular Meaning of the Gospel (Az evangélium szekuláris jelentése, 1963) című művében Paul van Buren azt állította, hogy az „Isten” szó elvesztette jelentését, és igyekezett megállapítani, hogy hogyan lehetne elmondani az evangéliumot tisztán nem teologikus megfogalmazásban. A transzcendens Istenbe vetett hitet felváltotta egy „Jézusetika” iránti elkötelezettség, ami Jézus életvitelét állította a középpontba. Thomas J. J. Altizer Gospel of Christian Atheism (A keresztény ateizmus evangéliuma, 1966) című könyvében újra előtérbe helyezi ezt a nézetet, s azt mondja, hogy bár a Jézusról, mint Istenről való beszéd



ALISTER E. MCGRATH: BEVEZETÉS A KERESZTÉNY TEOLÓGIÁBA 159
elfogadhatatlan, még mindig lehet beszélni Istenről – mint Jézusról. Tehát Jézus tetteinek és szavainak még akkor is lehet erkölcsi tekintélyt adni, ha az Istenbe vetett hitet már nem tartjuk meg.
2. A második, és az elsőtől teljesen eltérő felfogás szerint Jézus Krisztus oly mértékben azonos Istennel, hogy lehetséges egy, a Krisztusban „meghaló” Istenről beszélni. Mivel Isten szenved Krisztusban, lehetséges a halált átélő vagy „halandó” Istenről beszélni (Eberhard Jüngel). Ez a megközelítés kulturális szempontból lényegesen jelentéktelenebb, ám teológiailag annál fontosabb. Részben az Egyesült Államokbeli változásokra, különösen is a széles körben elterjedt „Isten halott” jelmondatra válaszolva Eberhard Jüngel Vom Tod des lebendigen Gottes (Az élő Isten halála, l968) címmel írt egy cikket, melyben azt mondja, hogy Krisztus halála által Isten részese lett a mulandóságnak (Vergänglichkeit). Jüngel, aki ezt a gondolatot bővebben kifejtette a Gott als Geheimnis der Welt (Isten mint a világ titka, 1983) című könyvében, az „Isten halála” témában Istennek a szenvedés mulandó világával való önazonosítását véli megerősíteni.
A megfeszített Isten című művében ehhez kapcsolódó gondolatokat fejteget Jürgen Moltmann, amikor (némileg homályosan) az „Istenben való halálról” beszél. Isten azonosul mindazzal, ami (aki) szenved és meghal, így osztozik az emberi szenvedésben és halálban. Az emberi történelemnek ezek az aspektusai így beépülnek Isten történetébe. „Isten felismerése Krisztus keresztjében.., azt jelenti, hogy az ember Istenben felismeri a keresztet, a legyőzhetetlen szenvedést, a halált és a reménytelen elutasítást.” Moltmann itt Elie Wiesel Éjszaka című regényének egy megrendítő epizódját használja fel érveléséhez, mely egy auschwitzi kivégzést ír le. Amikor a foglyok végignézik három ember felakasztását, valaki megkérdezi: „Hol van az Isten?” Moltmann ezzel a részlettel azt mutatja be, hogy Krisztus keresztje által Isten megízlelte a halált, és megérintette őt a halál. Isten tudja, hogy milyen a halál.
Isten mindenhatósága
A Niceai Hitvallás a bizalom szavával kezdődik: „Hiszek Istenben, mindenható Atyában...” A „mindenható” Isten iránti bizalom a tradicionális keresztény hit alapvető része. De mit jelent Istenről mint „mindenhatóról” beszélni? A kérdés általános megközelítése szerint a mindenhatóságot a következőképpen határozhatjuk meg: Isten mindenható, tehát Isten mindent meg tud tenni. Természetesen Isten nem tud szögletes kört vagy kör alakú háromszöget alkotni, ez logikai önellentmondás lenne. De az isteni mindenhatóság gondolata feltételezi, hogy Isten képes bármit megtenni, ami nem tartozik a nyilvánvaló ellentmondások körébe. Sokkal kényesebb problémát vet fel a következő kérdés: teremthet-e Isten egy akkora követ, ami olyan nehéz, hogy nem tudja felemelni? Ha Isten nem képes ilyen követ teremteni, akkor kétségbe kell vonnunk a teljes isteni mindenhatóságot. Ám, ha Isten képes lenne egy ilyen követ teremteni, akkor valami mást nem tudna megtenni – nem tudná felemelni a követ. Így megint csak kétségbe kellene vonnunk, hogy mindenható. Ezek a logikai eszmefuttatások egyáltalán nem érdektelenek, hiszen világossá teszik az Istenről való beszéd nehézségeit, A keresztény teológia egyik legfontosabb szabálya, hogy a szavak jelentésére rá kell kérdeznünk. Azok a szavak, amelyek világi környezetben csupán egy jelentéssel bírnak, gyakran sokkal fejlettebb, kifinomultabb vagy részletezőbb jelentésekkel egészülnek ki teológiai szövegkörnyezetben. A „mindenhatóság” – amint látni fogjuk – kitűnő példa erre.



ALISTER E. MCGRATH: BEVEZETÉS A KERESZTÉNY TEOLÓGIÁBA 160
A MINDENHATÓSÁG MEGHATÁROZÁSA
Vizsgáljuk meg a mindenhatóság fogalmának meghatározását C. S. Lewis híres könyvében The problem of Pain (A fájdalom problémája) – kifejtett néhány érvelésén keresztül.
,,Ha Isten jó volna, akkor az ő teremtményeit tökéletesen boldoggá akarná tenni, ha pedig Isten mindenható volna, akkor megtehetne mindent, amit csak akar. De a teremtmények nem boldogok. Így hát Isten híján van vagy a jóságnak, vagy a hatalomnak, vagy mindkettőnek.” Egészen leegyszerűsítve, ez a fájdalom problémája.
De mit jelent, ha azt mondjuk, hogy Isten mindenható? Lewis szerint ez nem jelenti azt, hogy Isten mindent meg tud tenni. Amennyiben Isten egyszer elhatározta, hogy egy bizonyos dolgot megtesz, vagy egy adott módon jár el, akkor a többi lehetőség már kizárt.
Ha azt mondod, hogy „Isten szabad akaratot adhat egy teremtménynek, de ugyanakkor megtagadja tőle a szabad akaratot”, akkor semmit sem sikerült elmondanod Istenről: az értelmetlen szófűzések nem nyernek csak úgy hirtelen értelmet attól, ha eléjük rakunk két másik szót: „Isten képes”. Az valóban igaz, hogy Istennél minden dolog lehetséges: a valódi lehetetlenségek azonban nem a dolgok, hanem a nem létezők.
Isten tehát nem képes megtenni semmi olyat, ami logikailag lehetetlen. De Lewis továbbviszi a kérdést: Isten nem képes megtenni semmit, ami nem egyezik az isteni természettel. Ez nem csupán logikus, mondja, hanem Istent a saját valódi természete is megakadályozza bizonyos dolgokban. A szóban forgó problémát Canterburyi Anselmus a következőképpen adja elő a Proslogionban, amikor Isten természetéről elmélkedik:
Hogyan lehetnél mindenható, ha nem tehetsz meg mindent? De hogyan tehetnél meg mindent, ha nem lennél tisztességtelen, vagy ne hazudnál, vagy az igazat hamissá ne tennéd?... Vagy ezen dolgok cselekvése nem hatalom, hanem gyengeség?
Más szóval, bizonyos lehetőségek inkább a hatalom hiányából adódnak, mint annak meglétéből. Például vegyük azt a kérdést, hogy „vétkezhet-e az Isten?” A keresztény teológia igyekezett elutasítani ezt a kérdést mint abszurditást. Aquinói válasza igen jellemző:
Vétkezni annyi, mint elmulasztani a teljes cselekvést. Ezért aki tud vétkezni, abból hiányzik valami, ami nem egyezik a mindenhatósággal. Mivel tehát Isten mindenható, ezért nem tud vétkezni.
Ugyanakkor van egy másik kockázatos téma is, amit például William Ockham vizsgált „Isten kettős hatalma” kapcsán. Nézzük most meg ezt.
ISTEN KETTŐS HATALMA
Hogyan cselekedhet Isten tökéletesen és helyesen anélkül, hogy alá lenne rendelve bármilyen külső erőnek, mely cselekvésre kényszeríthetné? A XIII. századi Párizsban heves viták tárgya



ALISTER E. MCGRATH: BEVEZETÉS A KERESZTÉNY TEOLÓGIÁBA 161
volt a kérdés, mert választ akartak adni az Averroës nevéhez kötődő determinizmusra. Averroës szerint Isten megbízhatósága kizárólag külső tényezőkön alapul. Isten kénytelen meghatározott módon cselekedni – és így cselekszik helyesen. Ezt a megközelítést azonban a legtöbb teológus gyanakvással szemlélte, mert Isten szabadságának tagadását látták benne. De akkor hogyan mondhatjuk azt, hogy Isten helyesen cselekszik külső kényszerítő erők nélkül? A választ Duns Scotus és William Ockham nyomán a következőképpen fogalmazhatjuk meg: Isten megbízhatósága végső soron magában az isteni természetben gyökerezik. Isten nem azért cselekszik helyesen, mert valaki vagy valami arra kényszeríti, hanem szándékos és szabad isteni döntése alapján. Ockham az Apostoli Hitvallás „Hiszek egy Istenben, mindenható Atyában” kezdősorának tárgyalása során veti fel a kérdést: mit jelent a „mindenható” (omnipotens) szó? Azt nem jelentheti, mondja, hogy Isten jelenleg képes megtenni mindent, hanem inkább azt jelenti, hogy Isten egyszer szabad volt abban az értelemben, hogy bármit megtegyen. Isten azonban egykor megszabta a dolgok rendjét, melyek egy szerető és igazságos isteni akaratra utalnak, és ez a korábban megalkotott rend megmarad az idők végéig. Ockham két kifejezést használ e különböző lehetőségek megjelölésére. „Isten abszolút hatalma” (potentia absoluta) arra a lehetőségre vonatkozik, ami azelőtt állt fenn, mielőtt Isten még nem kötelezte magát semmiféle cselekedetre, mielőtt még nem szabta meg a világ rendjét. „Isten elrendelt hatalma” (potentia ordinata) a dolgok mai állására vonatkozik, mely a teremtő Isten által megszabott rendre utal. A kettő azonban nem két választási lehetőség, amely most is nyitva áll Isten előtt. Inkább a megváltás nagyszerű történetének két különböző pillanatát képviselik. Minket Isten elrendelt hatalma érint, vagyis az a mód, ahogyan Isten a jelenben irányítja a teremtett világot. A különbségtétel igen fontos, bár nehézkes. Éppen ezért részletesebben is megvizsgáljuk. Ockham arra hívja fel a figyelmet, hogy „Isten mindenhatóságáról” két teljesen eltérő helyzet kapcsán beszélhetünk. Az első: Isten előtt számos lehetőség áll – például a világ megteremtése vagy meg nem teremtése, Isten választhat, hogy melyik lehetőséget valósítsa meg. Ez Isten abszolút hatalma. Ezután azonban Isten kiválasztja az egyik lehetőséget, és megvalósítja azt. Most már Isten elrendelt hatalmának világában vagyunk, egy olyan világban, melyben Isten hatalma Isten saját döntése folytán korlátozott. Ockham álláspontja a következő: azáltal, hogy Isten valamelyik lehetőség létrehozása mellett döntött, határozott a másik meg nem valósításáról is. Ha úgy döntünk, hogy megteszünk valamit, azzal eldöntjük, hogy valami mást nem teszünk meg. Miután Isten elhatározta, hogy megteremti a világot, hatáskörén kívül került a világ meg nem teremtésének lehetősége. Ez azt jelenti, hogy vannak bizonyos dolgok, amiket Isten valaha megtehetett, de már nem tehet meg. Bár Isten dönthetett volna úgy is, hogy nem teremti meg a világot, szándékosan elutasította azt a lehetőséget. És ez az elutasítás azt jelenti, hogy ez a lehetőség többé nem áll fenn.
A tétel első ránézésre paradox helyzethez vezet. Az isteni mindenhatóság miatt Isten most nem képes mindent megtenni. Az isteni hatalom gyakorlása révén Isten lehetőségei korlátozódtak. Ockham szerint Isten most nem képes mindenre. Isten szándékosan korlátozta a lehetőségeket. Isten a választási lehetőségek korlátozása mellett döntött. Ellentmondás ez? Nem. Ha Isten valóban képes bármit megtenni, akkor képes arra is, hogy elkötelezze magát bizonyos cselekvések mellett – és hogy ragaszkodjon azokhoz. Ockham tétele az isteni önkorlátozás fogalmáról olyan jelentős szerepet játszik a modern teológiában, hogy további tárgyalást érdemel.



ALISTER E. MCGRATH: BEVEZETÉS A KERESZTÉNY TEOLÓGIÁBA 162
AZ ISTENI ÖNKORLÁTOZÁS FOGALMA
Isten önkorlátozásának gondolatát nagy érdeklődéssel kezdték vizsgálni a XIX. században, különösen is a krisztológia összefüggésében. A fogalom tárgyalásának közkedvelt kerete a Fil 2,6-1, ahol azt olvassuk, hogy Krisztus „megüresítette magát”. Az itt szerepelő görög kenoszisz (üresség) szóból származik a megközelítés közkeletű elnevezése: „kenotizmus”. A német tradíciót követő írók, például Gottfried Thomasius (1802-1875), F. H. R. von Frank (1827-1894) és W. F. Gess (1819-1891) azt állították, hogy Isten Krisztus megtestesülését választotta önkorlátozása folyamatául. Thomasius átvette azt a nézetet, miszerint Isten (vagy pontosabban az isteni Logosz) Krisztusban félretette (vagy megüresítette) az isteni metafizikai tulajdonságokat (pl. a mindenhatóságot, a mindentudást és a mindenütt való jelenlétet), miközben az erkölcsi tulajdonságokat (pl. az isteni szeretetet, az igazságosságot és a szentséget) megtartotta. Gess ugyanakkor kitartott amellett, hogy Isten minden tulajdonságát félretette a megtestesülésben, s így szinte lehetetlenné tette, hogy Krisztusról mint „isteniről” beszéljünk, a szó bármilyen értelmében. Angliában a kenotizmus gondolata később indult fejlődésnek, és némileg eltérő formát vett fel. Charles Gore (1853-1932) és P. T. Forsyth (1848-1921) meg voltak győződve arról, hogy a tradicionális krisztológiák mellőzik Krisztus emberi természetének igazságát (ti. igyekeznek úgy beállítani azt, ahogyan a doketizmus). Ezért azt javasolták, hogy félre kell tenni az istenségnek azokat a jellemvonásait, melyeket eme krisztológiák Krisztus emberi mivoltának eltörlésére használtak fel. Gore Incarnation of the Son of God (Isten fiának megtestesülése, 1891) című könyvében fejti ki azt a gondolatot, hogy Krisztus teljes földi emberi mivolta magában foglalja az isteni tudásának önkéntes kiüresítését, ami emberi tudatlanságot von maga után. Így már nem jelenthet problémát az, hogy az evangéliumok beszámolója szerint Jézus bizonyos pontokon csak korlátozott ismeretekkel rendelkezett. Az isteni önkorlátozás fogalmának talán legdrámaibb megfogalmazása Dietrich Bonhoeffernél – Levelek és írások a börtönből – olvasható:
Isten a kereszten hagyja magát kiszorítani a világból. Isten gyenge és erőtlen a világban, és éppen ez az a mód, az egyetlen mód, ahogyan velünk van, és segít nekünk... A Biblia minket Isten erőtlenségéhez és szenvedéséhez irányít, csak a szenvedő Isten tud segíteni.
Egy olyan korban, mely egyre gyanúsabban szemléli a „hatalmat”, talán felüdítő arra emlékezni, hogy az „Isten mindenhatóságáról” való beszéd nem jelenti szükségszerűen azt, hogy Isten zsarnok, hanem hogy Isten döntött, hogy népe mellett áll annak erőtlenségében. Ez a téma döntő jelentőségű Krisztus keresztjének értelmezésében, rövidesen rá is térünk.
Isten a folyamat filozófiában
Köztudott, hogy a folyamatfilozófia eredete az amerikai filozófus, Alfred North Whitehead (1861-1947) írásaira megy vissza, különösen is a Process and Reality (Folyamat és valóság, 1929) című művére. A tradicionális metafizika statikus világképével (amely olyan fogalmakban öltött testet, mint „szubsztancia” és „lényeg”) szembefordulva, Whitehead a valóságot folyamatnak tekintette. A világ mint organikus egész dinamikus, és nem statikus, a világ történik. A valóság „tényleges egységek” (actual entities) vagy „tényleges alkalmak” (actual occasions) építőköveiből áll össze, s ezért a valamivé válás, a változás, az eseményszerűség jellemzi.



ALISTER E. MCGRATH: BEVEZETÉS A KERESZTÉNY TEOLÓGIÁBA 163
Ezek az „egységek” vagy „alkalmak” (Whitehead eredeti kifejezéseivel élve) bizonyos szabadságot élveznek, hogy fejlődjenek, illetve hogy a környezetet befolyásolják. Ezen a ponton egészen egyértelmű a biológiai evolúcióelmélet hatása. Ahogyan a későbbiekben Pierre Teilhard de Chardin, úgy Whitehead is abban volt érdekelt, hogy a teremtésen belül olyan folyamatokat mutasson fel, amelyek egy általános irányítás és vezetés mellett folynak. Ez a fejlődési folyamat egy állandó rendből emelkedik ki, amely a növekedés elengedhetetlen princípiuma. Whitehead azt állítja, hogy Istent azonosítani lehet a fejlődésnek ezzel az alaprendjével. Whitehead Istent mint „egységet” kezeli, de mint múlhatatlant meg is különbözteti a többi létezőtől. Más létezők csak véges időben léteznek, Isten örökké létezik. Minden létezőt két fő forrásból érnek hatások: korábbi létezőktől és Istentől. Az okozatiság így nem egyszerűen azt jelenti, hogy egy egység adott módon kényszerül a cselekvésre: az okozatiság befolyásolás és meggyőzés. A létezők két oldalról (dipolar manner) befolyásolják egymást – lelkileg és testileg. Ez ugyanúgy igaz Istenre is, mint a többi létezőre. Isten csak meggyőző (érvelő) módon cselekedhet e folyamat határain belül. Ahogy Isten befolyásolja a többi létezőt, azok éppúgy befolyásolják Istent. Whitehead híres kifejezésével élve: Isten „megértő szenvedőtárs”. Istent tehát megérinti és befolyásolja a világ. A folyamatfilozófia a meggyőzéses befolyásolás alapján újraértelmezi Isten mindenhatóságát az általános világfolyamat keretein belül. Ez a kísérlet igen fontos előrelépés, és érthető, hogy miért olyan ígéretes annak megértésében, hogy miképpen is kapcsolódik az Isten világhoz való viszonya a rossz problémájához. Az erkölcsi rossz esetében a szabad akaratra hivatkozó hagyomány meggyőzően védi Istent a gonosszal szemben (bár némelyek vitatják az érv meggyőző erejét) – más szóval, a rossz az emberi döntésből és cselekvésből származik. De mi a helyzet a természetben meglévő rosszal? Mi a helyzet a földrengésekkel, az éhínségekkel és más természeti katasztrófákkal? A folyamatfilozófia azt mondja, hogy Isten nem tudja rákényszeríteni a természetre az isteni akaratot vagy elképzelést. Isten legfeljebb meggyőzéssel és vonzással megpróbálhatja belülről befolyásolni a folyamatot. Minden létezőnek van egy bizonyos szintű szabadsága és kreativitása, amit Isten nem hatálytalaníthat. S míg a szabad akaratra hivatkozó hagyományos felfogás azt mondja, hogy az ember szabad arra, hogy ne engedelmeskedjen Istennek, vagy ne vegyen róla tudomást, addig a folyamatteológia azt állítja, hogy a világ egyedi összetevői ugyanígy szabadok arra, hogy mellőzzék az isteni befolyásolás vagy meggyőzés kísérleteit. Nem kötelesek felelni Istennek. Istent tehát nem terheli felelősség sem az erkölcsi, sem a természetben megtalálható rosszért. Míg az isteni aktivitás meggyőző természetének ez a felfogása nyilvánvaló előnyökkel rendelkezik, a folyamatfilozófia kritikusai azt tartják, hogy túl nagy árat kellett értük fizetni. A tradicionális transzcendens istengondolatot elhagyták, vagy radikálisan átértelmezték Isten elsőségének és örökkévalóságának értelmében, aki a fejlődésen belül egy létező. Más szóval, az isteni transzcendencia ez alapján nem jelent mást, mint hogy Isten túléli és felülmúlja a többi létezőt. Whitehead alapgondolatát számos író vitte tovább, közülük a legjelentősebb Charles Hartshorne (1897-), Schubert Ogden (1928-) és John B. Cobb (1925-). Hartshorne több ponton módosította Whitehead istenfogalmát, leginkább talán azzal a javaslatával, hogy a folyamatfilozófia Istenét sokkal inkább egy személynek, mintsem „egységnek” kellene elképzelni. S ezzel máris feleletet ad a folyamatfilozófiát érő legsúlyosabb kritikájára, miszerint eme filozófiában az isteni tökéletesség gondolata veszélybe került. Hogyan is változhat meg egy tökéletes Isten? Hát nem egyenértékű a változás gondolata a tökéletlenség beismerésével? Hartshorne új értelmezést ad: a tökéletesség változásra való fogékonyság, mely nem veszélyezteti Isten felsőbbségét. Más szóval, Istennek az a képessége, hogy más



ALISTER E. MCGRATH: BEVEZETÉS A KERESZTÉNY TEOLÓGIÁBA 164
létezők befolyásolják, nem jelenti azt, hogy Isten leereszkedne az ő szintjükre. Isten felette áll más létezőknek, bár azok hatnak rá. Számos magyarázó szerint a folyamatteológia ereje a világban lévő szenvedés eredetébe és természetébe való betekintésében rejlik. Ezt akkor értékelhetjük a legjobban, ha megvizsgáljuk azokat a hagyományos keresztény válaszokat, amelyek a szenvedés problémája kapcsán születtek. A teológiának ezt a területét teodíceának (istenigazolásnak) nevezik. Most erre térünk rá.
Istenigazolás: a rossz problémája
Az Istenről szóló tanítás egyik fontos kérdése a rossznak a világban való létével foglalkozik. Hogyan lehet a rossz vagy a szenvedésjelenlétét összeegyeztetni a világteremtő Isten jóságáról szóló keresztény állítással? A következőkben megvizsgálunk néhány hagyományos keresztény választ.
IRENAEUS
Irenaeus a görög patrisztikus gondolkodásra jellemző nézetet képviseli, mely szerint az emberi természet: lehetőség. Az emberek olyan adottságokkal teremtettek, amelyek lehetővé teszik, hogy fejlődjenek. Az Isten-irányú fejlődés képessége megkívánja a jó és a rossz ismeretét is. Enélkül az ember nem hozhat igazán körültekintő döntéseket. A görög tradíció tehát: úgy nézni a világot, mint a „lélekformálás völgyét” (John Keats), ahol a gonosszal való szembenézés a lelki növekedés és fejlődés egyik előfeltétele. Irenaeus nem fejti ki teljesen ezt a nézetet írásaiban. A modern korban viszont John Hick személyében méltó képviselője támadt, akit széles körben e megközelítés leghatásosabb és legmeggyőzőbb képviselőjének tartanak. Evil and the God of Love (A rossz és a szeretet Istene) című művében Hick azt hangsúlyozza, hogy az emberek tökéletlennek teremtettek. Ahhoz, hogy azzá válhassanak, amivé Isten akarja, hogy legyenek, részesedniük kell a világban. Isten nem robotoknak teremtette az embereket, hanem egyéneknek, akik képesek szabadon válaszolni Istennek. A jó és rossz közötti választás valódi lehetősége nélkül a bibliai „válaszd a jót” előírás értelmetlen. A jó és a rossz tehát szükségszerűen jelen van a világban, hogy körültekintő és tartalmas emberi fejlődés valósulhasson meg. Az érvelés látványos, nem utolsósorban az emberi szabadságra helyezett hangsúlyai miatt. Egybecseng sok keresztény tapasztalatával is, akik úgy vélik, hogy Isten kegyelme és szeretete a nyomorúságban és a szenvedésben élhető át a legmélyebben. Ugyanakkor számos kritika érte e megközelítés egyik kitételét. Az ellenvetés szerint Hick méltósággal ruházza fel a rosszat, mert pozitív szerepet tulajdonít neki Isten terveiben. Ha a szenvedést pusztán az emberi lelki fejlődés eszközének tekintjük, akkor mit kezdünk olyan eseményekkel Hirosima, Auschwitz! –, melyek elpusztítják azt, aki szembesül velük? Kritikusai szerint ez a megközelítés nem több mint a rossz világban való létezésének hallgatólagos elfogadása, anélkül hogy valamiféle erkölcsi irányt vagy ösztönzést adna az ellenálláshoz vagy a rossz legyőzéséhez.



ALISTER E. MCGRATH: BEVEZETÉS A KERESZTÉNY TEOLÓGIÁBA 165
AUGUSTINUS
Az Augustinus által képviselt megközelítés óriási hatással volt a nyugati teológiai tradícióra. A IV. századra a rossz és a szenvedés létezéséből adódó problémák lassanként teológiai zűrzavarhoz vezettek. A gnoszticizmus – s annak egyik formája, a manicheizmus, amely a fiatal Augustinust is rabul ejtette egy időre – könnyen meg tudta magyarázni a rossz jelenlétét. Ezek a dolgok az anyagi világ alapvetően rossz természetéből fakadnak. A megváltás célja az, hogy az embereket kiszabadítsa a gonosz anyagi világból, és átvigye őket egy lelki világba, melyet az anyag nem szennyezhet be. A legtöbb gnosztikus rendszer központjában a demiurgosz képzete áll – a demiurgosz egyfajta félisten, s ő a felelős azért, hogy világ a preegzisztens anyagból a jelen formájára alakult ki. A világ sajnálatos állapota eme félisten alkalmatlanságával magyarázható. A megváltó isten tehát teljesen más, mint ez a teremtő félisten. Augustinus végül is szembefordult ezzel a megközelítéssel. Szerinte a teremtés és a megváltás egy és ugyanazon Istennek a munkája. A rossz létezését tehát nem lehet a teremtéshez kötni, mert ezzel csupán Istent hibáztatnánk. Augustinus szerint Isten jónak teremtette a világot, tehát a világ eredetileg mentes volt a rossz szennyétől. Honnan hát a rossz? Augustinus alapvető meglátása az, hogy a rossz az emberi szabadság helytelen használatának közvetlen következménye. Isten a teremtéskor szabadságot adott az embernek, aki választhatott a jó és a rossz között. Sajnos, az emberiség a rosszat választotta, s ennek eredményeképpen a világot beszennyezte a rossz. Ez azonban még nem oldotta meg a problémát, s ezzel maga Augustinus is tisztában volt. Hogyan választhatta az ember a rosszat, ha nem volt rossz, amit válasszon? A rossz kétségtelenül a világban meglévő lehetőség kellett legyen, csak így lehetett az emberi választás tárgya. Ezért Augustinus a rossz eredetét a sátáni kísértésben helyezte el, abban tudniillik, mellyel a Sátán eltérítette Ádámot és Évát a teremtőjük iránti engedelmességtől. Ezért, mondja Augustinus, Istent nem lehet felelőssé tenni a rosszért. A probléma azonban még ettől sem oldódott meg. Mert honnan jött a Sátán, ha Isten a világot jónak teremtette? Augustinus a rossz eredetét még egy lépéssel visszaviszi. A Sátán bukott angyal, aki eredetileg jónak teremtetett, mint az összes többi angyal. De ez az angyal olyan akart lenni, mint Isten, s ezért a legfőbb hatalmat igényelte magának. Fellázadt Isten ellen, és ez a lázadás átterjedt a világra is. Augustinus kritikusai azonban tovább kérdeztek: miképpen válhat egy jó angyal rosszá? Minek tulajdonítsuk ennek az angyalnak az eredeti bukását? Ezen a ponton, úgy tűnik, már Augustinus sem tudott egyebet: hallgatott.
KARL BARTH
Karl Barth, aki mélységesen elégedetlen volt a korábbi magyarázatokkal, az egész kérdés radikális újragondolását sürgette. Barth, akit rendkívül érdekelt a gondviselés kérdésének református megközelítése, úgy gondolta, hogy egy alapvető teológiai tévedés alakult ki Isten mindenhatóságának elvével kapcsolatosan. Azt állította, hogy a gondviselés református dogmája látszólag semmiben sem különbözik a sztoicizmusétól. (Futólag megemlítjük, hogy a reformáció sok kutatója szerint Zwingli gondviseléstana sokkal inkább a sztoikus íróra, Senecára támaszkodik, mintsem az Újszövetségre!) Barth szerint Isten mindenhatóságáról csakis és kizárólag Isten Krisztusban adott önkijelentésének fényében beszélhetünk. E princípium alapján Barth azt állítja, hogy „az egész kérdést radikálisan újra kell gondolnunk”. Szerinte a mindenhatóságról szóló református tanítás javarészt Isten hatalmának és jóságának premisszáiból levont következtetésekre épült. Barth, akinek teológiai programját



ALISTER E. MCGRATH: BEVEZETÉS A KERESZTÉNY TEOLÓGIÁBA 166
a „krisztológiai koncentráció” jellemzi, egy sokkal erőteljesebb krisztológiai megközelítés mellett érvel. Visszautasítja a mindenhatóság a priori fogalmát, s helyette Isten kegyelmének a hitetlenség, a rossz és a szenvedés feletti győzelmét részesíti előnyben. Az Isten kegyelmének végső győzelmébe vetett hit lehetővé teszi a hívők számára, hogy megtartsák erkölcsüket és reménységüket egy olyan világgal szemben, melyben látszólag a rossz uralkodik. Maga Barth a náci Németországra gondolt, amikor kifejtette ezt a gondolatot. Nézetei azonban másutt is hasznosnak bizonyultak, és határozottan visszatükröződnek azokban a teodíceákban, melyek az újabb keletű felszabadításteológiát jellemzik. Ugyanakkor Barth teodíceájának egyik aspektusa komoly vita tárgya lett. Barth a rosszat mint das Nichtige – mint a „semmis” titokzatos erejét – írja le, aminek alapja az, amit Isten nem akart a teremtés munkájában. A semmis az, ami ellenkezik Isten akaratával. Ez nem a „semmi”, hanem az, ami azzal fenyeget, hogy semmivé tesz, és így fenyegeti Isten világgal való tervét. Barth szerint a kegyelem végső győzelme biztosítja, hogy ne kelljen félnünk a „semmistől”. Kritikusai ugyanakkor problémásnak találták a „semmis” fogalmát, és azzal vádolták Barthot, hogy önkényes metafizikai spekulációba esett egy olyan ponton, ahol a bibliai elbeszélés iránti hűségnek központi jelentősége van.
ÚJABB EREDMÉNYEK
A szenvedés kérdése a modern teológia témái között is vezető helyen maradt, és a II. világháború borzalmai, valamint az elnyomottaknak az elnyomókkal folytatott folyamatos küzdelmei igazolták is fontosságát és sürgető voltát. Most néhány eltérő megközelítést említünk meg.
1. A felszabadításteológia önálló megközelítése a szegények és elnyomottak szenvedésének hangsúlyozásán alapul. A szegények szenvedését nem a szenvedésbe való passzív beletörődésként mutatja be, hanem mint részvételt abban a harcban, amit Isten a világban meglévő szenvedés ellen vív – ebben a harcban Isten közvetlenül szembesül a szenvedéssel. Ez a gondolat számos eltérő formában bukkant fel a latin-amerikai felszabadításteológia művelőinek írásaiban. Sokak szerint azonban legerőteljesebb kifejeződését a feketeteológia, különösen is James Cone írásaiban lehet megtalálni. E szerzők a kereszt és a feltámadás sorrendjét a rossz ellen vívott küzdelem fogalmai szerint magyarázzák, és teszik ezt annak tudatában, hogy Isten minden szenvedést legyőz (még az okait is). Hasonló téma fedezhető fel Martin Luther King írásaiban, különösen is a Death of Evil upon the Seashore-ban (A rossz halála a tengerparton).
2. A folyamatteológia a szenvedés és a rossz eredetét a világban helyezi el, párhuzamosan Isten hatalmának radikális korlátozásával. Isten félretette a korlátozás képességét, és csupán a meggyőzés képességét tartotta meg. A meggyőzés oly módon juttatja érvényre az isteni hatalmat, hogy mindig tiszteletben tartja mások jogait és szabadságát. Isten tehát a folyamat aspektusait csak meggyőzéssel veheti rá, hogy minden a legjobb módon történjen. Garancia azonban nincs arra, hogy Isten jó szándékú meggyőzése kedvező eredményre vezet. A folyamat nem köteles Istennek engedelmeskedni. Isten jót akar a teremtett világnak, és annak legjobb érdekei szerint munkálkodik. Ugyanakkor már nem élhet azzal a lehetőséggel, hogy mindenkire rákényszerítse az isteni akarat megcselekvését. Ezért Isten nem képes megakadályozni bizonyos események bekövetkeztét. Háborúk, éhínségek és a holocaust nem olyan dolgok, amiket Isten kívánt volna, de nem is olyan dolgok, amiket Isten meg tudott volna akadályozni, éppen az isteni



ALISTER E. MCGRATH: BEVEZETÉS A KERESZTÉNY TEOLÓGIÁBA 167
hatalom radikális önkorlátozása miatt. Isten tehát nem felelős a rosszért, de azt sem mondhatjuk, hogy Isten bármi módon is kívánná vagy hallgatólagosan elfogadná annak létezését. Az Istenre helyezett metafizikai korlátok megakadályozzák a beavatkozást a dolgok természetes rendjébe.
3. A szenvedésről folyó modern elmélkedések harmadik vonala az Ószövetség témáira épít. Számos zsidó író, köztük Elie Wiesel, megtartja az Isten alapvető jóságába vetett hit néhány elemét, és az Ószövetségnek azokra a pontjaira utal, melyek tiltakoznak a rossz és a szenvedés jelenléte ellen. Ezt a megközelítést jó néhány keresztény író is átvette, például John Roth, aki „tiltakozó teodíceának” nevezte el ezt a megközelítési módot. A kérdéses tiltakozást az Istenéhez hűséges nép válaszának részeként szemlélik, mely annak ellenére is állhatatos és bizakodó, hogy Istennek a világban való jelenléte és célja bizonytalanságok és aggodalmak forrása.
A teremtő Isten
A teremtő Istenről szóló tanítás szilárd alapjai az Ószövetségben vannak (pl. 1Móz 1-2). A teológia történetében a teremtő Istenről szóló tanítás mindig összefüggésben állt az Ószövetség tekintélyével. A keresztények szerint az Ószövetség töretlen jelentősége a számukra abban van, hogy az az Isten, akiről az Ószövetség beszél, ugyanaz, mint az Újszövetségben kijelentett Isten. A teremtő Isten és a megváltó Isten egy és ugyanaz. A gnoszticizmus erőteljes támadást intézett mind az Ószövetség tekintélye ellen, mind pedig az ellen a gondolat ellen, hogy Isten a világ teremtője. A gnoszticizmus számottevő változatai szerint éles határt kell vonni az emberiséget a világtól megváltó Isten és egy alacsonyabb rendű (gyakran „demiurgosznak” nevezett) istenség között, aki eredetileg a világot teremtette. Az Ószövetség a gnosztikusok szerint ezzel a kisebb istenséggel foglalkozik, míg az Újszövetség a megváltó Istennel. A teremtő Istenbe vetett hitnek és az Ószövetség tekintélyének az összefüggése tehát már ezen a kezdeti szinten is megmutatkozott. A témával foglalkozó korai írók közül a lyoni Irenaeus emelkedik ki. Emellett külön vita alakult ki arról a kérdésről, vajon a teremtés ex nihilo, azaz a semmiből történt-e. Egyik dialógusában (Timaiosz) Platón azt a gondolatot fejtegeti, hogy a világ preegzisztens anyagból áll, s ebből alakult ki a világ jelenlegi formája. Ezt a gondolatot vették át a gnosztikus írók, akiket néhány keresztény teológus, például Theophilosz és Jusztinosz vértanú is követett, és azt állították, hogy volt egy preegzisztens anyag, amelyből a teremtés munkája során kialakult a világ. Más szóval, a teremtés nem ex nihilo történt, hanem inkább úgy kell tekinteni, mint alakítási munkát egy már kéznél lévő anyagból, mint amikor valaki jégkunyhót készít a hóból, vagy házat a kövekből. A rosszjelenléte a világban így e preegzisztens anyag makacsságával magyarázandó. Isten választási lehetősége a világ teremtése során eleve korlátozott volt a meglévő anyag gyenge minősége miatt. A rossz vagy a tévedés jelenléte a világban tehát nem Istennek a hibája, hanem azé a fogyatékos anyagé, melyből a világot megalkotta. A gnoszticizmussal való összecsapás azonban szükségessé tette a kérdés ismételt megfontolását, részben mert a gnosztikus asszociációk hiteltelenné tették a preegzisztens anyagból való teremtés gondolatát, részben pedig azért, mert az ószövetségi teremtéstörténet egyre alaposabb olvasatai is súlyos ellenvetéseket támasztottak. Bizonyos teológusok azonban, például antiókhiai Theophilosz, ebben az időben is kitartottak az ex nihilo teremtés gondolata mellett, amely aztán a II. század végétől kezdve fölénybe került. Ettől kezdve vált az egyház elfogadott tanításává.



ALISTER E. MCGRATH: BEVEZETÉS A KERESZTÉNY TEOLÓGIÁBA 168
A TEREMTÉSTAN TARTALMA
A teremtő Istenről szóló tanítás számos fontos gondolatot tartalmaz, melyek közül néhányat feltétlenül meg kell említünk.
1. Különbséget kell tennünk Isten és a teremtés között. A keresztény teológiában a korai időktől kezdve fő téma volt annak a kísértésnek az elhárítása, hogy összekeverjék a teremtést és a teremtőt. A téma világosan kibontakozik Pál Rómabeliekhez írt levelének első részében, amely bírálat alá vonja azt a felfogást, mely lealacsonyítja Istent a világ szintjére. Pál szerint van egy természetes emberi hajlam (mely a bűn következménye), hogy „a teremtményt imádják a teremtő helyett” (Róm 1,25). A keresztény teremtéstan központi feladata, hogy megkülönböztesse Istent a teremtéstől, ugyanakkor hangsúlyozza, hogy az mégis Isten teremtése. Ez a törekvés figyelhető meg Augustinus írásaiban; azután meghatározó jelentőségű a reformátorok, például Kálvin műveiben, akik egy világigenlő lelkiséget igyekeztek kialakítani, mintegy válaszul az általános kolostori, világtagadó irányra, mely nyilvánvalóan kiérezhető például Kempis Tamás Imitatio Christi (Krisztus követése) című művéből, a „világ megvetésének” oly jellemző témájából. Kálvin gondolkodása dialektikus: a világ Isten teremtése - a világ elbukott teremtés. Amennyiben a világ Isten teremtése, annyiban dicsérendő, tisztelendő és igenelendő; amennyiben bukott teremtés, annyiban bírálandó a megváltása érdekében. Ez a két megállapítás leírható úgy is, mint Kálvin világigenlő lelkiségének két fókusza, Hasonló séma figyelhető meg Kálvin antropológiájában is, ahol - a bukott emberiség bűnös természetének hangsúlyozása ellenére - sohasem téveszti szem elől a tényt, hogy az ember Isten teremtménye. A bűntől beszennyezve is Isten teremtménye és tulajdona, és ezért értékelni kell. A teremtéstan tehát kritikus világigenlő lelkiséghez vezet, mely a világot anélkül igenli, hogy abba a csapdába esne, hogy Istenként kezelné.
2. A teremtés magában foglalja Isten világ feletti hatalmát. Jellemző bibliai hangsúly, hogy a teremtőnek hatalma van a teremtmény felett. Az emberek tehát a teremtés részei, melyen belül különleges feladatuk van. A teremtéstan a teremtett világ megőrzésének, az emberi sáfárságnak (gondnokságnak) a gondolatához vezet, amely élesen szemben áll azzal a szekuláris elvvel, hogy az ember a világ birtokosa. A teremtett világ nem a miénk; mi azt Isten megbízásából gondozzuk. Isten teremtésének sáfárai vagyunk, és felelősséggel tartozunk azért, ahogyan ezt a sáfárságot gyakoroljuk. Ez a megállapítás nagy jelentőségű az ökológia és a környezetvédelem összefüggésében, mivel elméleti alapot szolgáltat a bolygó iránti emberi felelősség gyakorlásához.
3. A teremtő Istenről szóló tanítás magában foglalja a teremtés jó voltát. Az első bibliai teremtéstörténetben találkozunk azzal a megállapítással: „És látá Isten, hogy jó” (1Móz1,10, 18, 21, 25, 31), (Az egyetlen dolog, ami „nem volt jó”: Ádám - társ nélkül. Az ember közösségi lényként teremtetett, és másokkal kapcsolatot tartva kell élnie.) A keresztény teológiában nincs helye a gnosztikus vagy dualista felfogásnak, mely szerint a világ önmagában véve rossz. Ahogyan majd másutt látni foglyuk, a világ, bár elbukott a bűn miatt, mégis Isten jó teremtése marad, és alkalmas a megváltásra. Ez nem jelenti azt, hogy a teremtett világ úgy, ahogy van, tökéletes. A bűnről szóló keresztény tanítás egyik alapeleme az a felismerés, hogy a világ eltávolodott arról a



ALISTER E. MCGRATH: BEVEZETÉS A KERESZTÉNY TEOLÓGIÁBA 169
pályáról, melyre Isten állította a teremtés munkája során. Eltért a tervezett iránytól. Kiesett a dicsőségből, melyben teremtetett. A világ, ahogyan mi látjuk, nem az a világ, amilyennek Isten tervezte. Az emberi bűn, a rossz és a halál jól jelzik, hogy a teremtett rend mennyire eltért tervezett alakjától. Ezért a megváltásra vonatkozó keresztény elképzelések magukban foglalják azt a gondolatot is, hogy a teremtés eredeti sértetlensége bizonyos mértékű helyreállítást igényel, hogy Isten célja a teremtéssel beteljesülésre juthasson. A teremtés jó voltának állítása segít elkerülni azt a legtöbb teológus számára elfogadhatatlan feltételezést is, hogy Isten felelős a rosszért. Az, hogy a Biblia folyamatosan hangsúlyozza a teremtés jó voltát, arra figyelmeztet, hogy a bűn romboló erejének nincs helye az Isten által tervezett vagy engedélyezett világban.
4. A teremtés utal arra is, hogy az ember Isten képére teremtetett. Ez az állítás központi helyen áll az emberi természetről szóló keresztény tanításban, s a későbbiekben hosszabban fogjuk tárgyalni. De nagy jelentősége van magán a teremtéstanon belül is. „Magadnak alkottál minket, és nyugtalan a mi szívünk, míg benned meg nem nyugszik” (Augustinus): ezek a szavak alapozzák meg a teremtéstan jelentőségét az ember megtapasztalása, természete és sorsa helyes megértésében.
A TEREMTŐ ISTEN - NÉHÁNY MODELL
Isten teremtő cselekvésének módja mindig élénk vita tárgya volt a keresztény tradícióban. Számos modell vagy ábrázolási mód alakult ki annak kapcsán, hogy miképpen lehetne elképzelni Istent, amint a világot teremti. Az összes jelentősebb modell vet valamicske fényt a kérdésre. Mint általában a hasonlatok esetében, itt is elkerülhetetlen a korlátozott alkalmazás; a teológia egyik feladata többek között éppen ezeknek a korlátoknak a megállapítása.
1. Emanáció (kiáradás). Ez a megközelítés jórészt a korai egyház teológusaihoz kapcsolódik, és a teremtést úgy mutatja be, mint a Napból vagy valamilyen emberi hőforrásból, például a tűzből kiáradó fényt vagy meleget. A teremtésnek ez a képe (melyre a Niceai Hitvallás egyik kifejezése is utal: „világosság a világosságból”) azt sugallja, hogy a világ teremtése Isten teremtő energiájának a kiáradása. Ahogyan a fény a Napból származik, és annak természetére utal vissza, éppúgy a teremtett rend Istenből származik, és az isteni természetet fejezi ki. E modell szerint természetes vagy organikus kapcsolat áll fenn Isten és a teremtett világ között. A modellnek azonban van néhány gyenge pontja, melyek közül kettőt érdemes megemlíteni. Először, a fényt sugárzó Nap vagy a meleget árasztó tűz képe inkább egy akaratlan kisugárzásra utal, semmint egy, a teremtésre vonatkozó tudatos döntésre. A keresztény tradíció következetesen hangsúlyozta, hogy a teremtés munkája Isten részérő| egy a priori döntésen alapult, amit ez a modell nem tud megfelelően kifejezni. Ebből következik a kép másik fogyatékossága, nevezetesen a modell személytelen természete. A kép aligha tudja közvetíteni a személyes Isten gondolatát, mely mind a teremtés munkájában, mind a teremtés megőrzésében kifejeződik. 2. Építkezés. Számos bibliai szakasz úgy ábrázolja Istent, mint a világot tervszerűen megalkotó építőmestert (pl. Zsolt 127,1). Az ábrázolás erőteljes, és szépen kifejezi a teremtés céltudatosságát, a tervezést és a megfontolt munkát. A kép jelentősége abban van, hogy nemcsak a teremtőre, hanem a teremtményre is felhívja a figyelmet. A teremtő ügyességének kifejezésén túlmenően lehetővé teszi a teremtett világ szépségének,



ALISTER E. MCGRATH: BEVEZETÉS A KERESZTÉNY TEOLÓGIÁBA 170
rendezettségének értékelését is, akár önmagában is, akár pedig úgy, mint ami teremtőjének kreativitásáról és gondosságáról tanúskodik. A képnek azonban van egy nyilvánvaló hiányossága, mely szoros összefüggésben áll az említett Platón-dialógussal (Timaiosz). Platón dialógusa úgy mutatja be a teremtési munkát, mint amely egy preegzisztens anyagot használ fel. A teremtés tehát úgy értelmezendő, mint ami alakot és formát ad valaminek, ami már megvan, s ez a gondolat, amint már láttuk, komoly feszültségben áll a creatio ex nihilo dogmájával. Az „építőmester” képe, úgy tűnik, azt sugallja, hogy Isten a már kéznél lévő anyagból állította össze a világot, s ez nyilvánvalóan hibás elképzelés. 3. Művészi kifejezés. Az egyház történetének minden korszakában voltak olyan gondolkodók, akik a teremtésről mint Isten „keze munkájáról” beszéltek, s egyfajta művészi alkotásként szemlélték azt, amely önmagában véve is szép, ugyanakkor kifejezi alkotójának személyiségét. Ezt a teremtésmodellt (a világ a teremtő Isten „művészi önkifejezése”) fogalmazza meg nagyon szépen Jonathan Edwards, Personal Narrative (Személyes beszámoló) című írásában elbeszéli, hogy egy séta közben miképpen élte át a teremtő Isten szépségét. „Amint ott sétáltam, és felnéztem az égre és a felhőkre, Isten dicsőséges felségének és kegyelmének oly édes érzése hatolt el az értelmemig, hogy nem tudom, miképpen fejezzem ki.” Ez a kép azért hasznos, mert kiegészíti a fent említett két modell hiányosságait, vagyis azok személytelen karakterét. A „művész Isten” képzete azt a gondolatot hordozza, hogy egy szép dolog megteremtésében kifejeződik a személyiség is. De említsük meg újra a kép lehetséges gyengéjét is: például a modell könnyen elvezethet a preegzisztens anyagból történő teremtés gondolatához, amennyiben például a kőtömbből szobrot faragó szobrász jut az eszünkbe. Ugyanakkor lehetővé teszi számunkra a semmiből való teremtés elképzelését is, ha a regényíróra vagy a zeneszerzőre gondolunk. A kép amellett, hogy bátorítást ad arra, hogy keressük Istennek a teremtésben való önkifejezését, teológiai igazolást nyújt a természeti teológia számára.
ISTEN JELENLÉTE A VILÁGBAN
Milyen értelemben mondhatjuk, hogy Isten jelen van és cselekszik a világban? Számos modell próbálja érzékeltetni e téma keresztény értelmezésének gazdagságát, és ezeket a modelleket inkább egymást kiegészítőnek kell tekinteni, semmint egymást kizárónak.
1. A monarchikus modell. E megközelítés szerint Isten szuverén úrként kormányozza a világot. Az események teljes mértékben Isten vezetése és ellenőrzése alatt vannak. A „mindenhatóság” fogalma, mint láttuk, óvatos megfogalmazást igényel, ha Istenre akarjuk alkalmazni; ugyanakkor ez a sajátos modell egészen egyértelműen fejezi ki Isten hatalmát a teremtésben és a megváltásban. Isten hatalmáról úgy kell beszélnünk, ahogy az egyaránt megnyilvánul a világ létrehozásában és Krisztusnak a halálból való feltámasztásában. A modellt az idők során számos bírálat érte. A legélesebb ellenvetés szerint a mindenható Istenbe vetett hit azzal a kockázattal jár, hogy elsikkadnak vagy háttérbe szorulnak a sokkal gyengédebb Isten-képek (anya, pásztor stb.). 2. A deista modell. A deizmus eredetileg azt a gondolatot védte, hogy Isten megteremtette a világot, majd felruházta azzal a képességgel, hogy az Ő folyamatos jelenléte és beavatkozása nélkül fejlődjön és működjön tovább. Ez a nézőpont, amely főleg a XVIII. században játszott meghatározó szerepet, a világot úgy képzelte el, mint egy órát, Istent pedig mint egy órásmestert. Isten olyan formát adott a világnak, mely a továbbiakban önállóan tud működni. A modell határozott fő erőssége nem az, hogy a teremtett világot



ALISTER E. MCGRATH: BEVEZETÉS A KERESZTÉNY TEOLÓGIÁBA 171
rendezett és értelmesen megtervezett valóságként mutatja be (s ez utóbbi tételét különösen is nagyra értékelték a newtoni fizika korában). Ugyanakkor annak a hittételnek a kiiktatása, hogy Isten folyamatosan jelen van a világban, illetve – és főleg – annak a gondolatnak a hiánya, hogy a teremtett világ Isten folyamatos fenntartó munkájától függ, sok teológus szemében hiányossá teszi ezt a modellt. 3. A neotomista modell. Aquinói Tamás késői követői az oksági érvekre (ld. „Öt út”) támaszkodva elsődleges és másodlagos okok összetett rendszerét dolgozták ki. Ez a megközelítés elkerüli a deizmus problémáját („tétlen Isten”), mert hangsúlyt helyez Isten folyamatos és aktív jelenlétére a teremtésben. A tétel azonban igencsak bonyolult, mert arra épül, hogy Isten az elsődleges ok, és a természeti tényezők a másodlagos okok. E nézet szerint Isten először megteremti ezeket a másodlagos okokat, majd a későbbiekben rajtuk keresztül munkálkodik. Minden másodlagos ok – például egy ember vagy egy természeti erő – rendelkezik a teremtés rendjében megszabott helyére és önálló identitására utaló sajátos jellemvonással vagy hajlammal. Isten ezeken a másodlagos okokon keresztül munkálkodik, ahogy például az asztalos dolgozik a fűrésszel vagy a zenész a hegedűvel. Bár Isten képes munkálkodni a másodlagos okok nélkül is (pl. a csodák esetében), az isteni cselekvés normális módja mégis a másodlagos okokon keresztül érvényesül. Így például, ha egy anya szereti a fiát, akkor Isten szeretetét fejezi ki, szeretetének Isten az első oka. Ugyanakkor megmarad a másodlagos ok valósága és önállósága is. Bár Isten benne foglaltatik ebben a szeretetben, az mégis az asszony fia iránti szeretete marad. Ez a megközelítés számol a természeti okok sértetlenségével és valóságával, de ragaszkodik ahhoz, hogy lássuk meg Isten elsődleges okságát egy látszólag természeti okság mögött. Éppen ezért ez a felfogás, mint oly sok más is, kénytelen szembenézni a rossz problémájának nehézségeivel. Nyilvánvalóan vonzó az a feltételezés, hogy a rossz megmagyarázható úgy is, hogy a jó elsődleges ok (Isten) alkalmatlan másodlagos okokon (embereken vagy természeti folyamatokon) keresztül munkálkodni. Igazán nem várhatjuk el egy jó hegedűstől, hogy jól játsszon egy hibás hegedűn. Ám magukat a másodlagos okokat, melyeken keresztül Isten most munkálkodik, ugyanez az Isten teremtette. A magyarázat tehát inkább csak elodázza a problémát, mintsem hogy megoldaná. 4. Folyamatfilozófia. Amint már e megközelítés részletes kifejtésénél megjegyeztük, sok olyan problémát kikerül, melyek az éppen tárgyalt modellekhez kapcsolódnak. A „rokonszenvező befolyás” gondolata elkerüli a teljhatalmú Isten fogalmát, és felszabadítja Istent a világ rossz vagy hibás voltának felelőssége alól. E nézet szerint Isten megkísérelheti befolyásolni az eseményeket a folyamaton belül. Isten „cselekvő résztvevő a kozmoszban”. Az eseményeket ellenőrző Isten képe teljesen elfogadhatatlan e modell szerint, ez gyakorlatilag fel sem vetődhet annak meghatározó paraméterein belül. A rossz tehát nem írható Isten számlájára. Ugyanakkor ez a modell megfosztja Istent a legtöbb tradicionális istenképzettől, és emiatt sokan kétségbe vonják teológiai hitelességét. Valóban Istenről van itt szó? Ez az egyszerű kérdés arra mutat, hogy a teológusoknak alapvető problémáik vannak e modellel kapcsolatban. 5. Egzisztencializmus. Az egzisztencializmusnak mint az emberi létezés filozófiájának a fontosságát korábban már vizsgáltuk. Ez a megközelítés, úgy tűnik, sikeresen kerüli ki az isteni jelenlét természetével kapcsolatos spekulatív kérdéseket. Ahogyan korábban megjegyeztük, az egzisztencializmus az emberi létezésre koncentrál. „Isten jelenléte” így radikálisan az egyéni tapasztalat szubjektív világára gyakorolt isteni befolyásra vagy hatásra korlátozódik. Bultmann elképzelése a kérügma feladatáról azt sugallja, hogy Isten a keresztény üzenet által találkozik az egyénekkel, és ezt követően valósítja meg jelenlétét az életükben, immár megváltozott egzisztenciájukban. Világos kapcsolódási pontokat



ALISTER E. MCGRATH: BEVEZETÉS A KERESZTÉNY TEOLÓGIÁBA 172
figyelhetünk meg a fent említett neotomista megközelítés és a másodlagos okként működő kérügma között.
Bár e megközelítés számos olyan hagyományos nehézséget kiküszöböl, melyek Isten jelenlétének gondolatához kapcsolódnak, úgy tűnik, hogy az egyén szubjektív egzisztenciájára korlátozva, radikálisan leszűkíti Istenjelenlétének lehetőségét. Isten csupán az egyéni egzisztenciában működik; semmi értelme arról beszélni, hogy Isten a világban cselekszik. Így például nem beszélhetünk arról, hogy Isten a feltámadásban cselekszik (ahogyan a monarchikus modell teszi); Bultmann szerint a feltámadás a tanítványok személyes tapasztalatában, nem pedig a külső világban bekövetkezett esemény. Még egyszer, úgy tűnik, ebben a modellben a keresztény istentudat számos eleme vész el! 6. Dialogikus perszonalizmus. Ez a modell, mely Martin Buber filozófiáján alapul, az előbb említett egzisztencialista megközelítéssel áll összefüggésben. Itt Isten jelenléte egy közvetlen kapcsolat gondolatához fűződik, Isten úgy tapasztalható meg, mint aki kapcsolatba lép velünk. „A Te találkozik velem. Én pedig közvetlen kapcsolatba lépek vele.” (Martin Buber) Így a „Te”-ként felismerhető Isten jelenléte a meghatározhatatlannal való összetalálkozásba sűríthető. E modell erőssége és gyengéje azonos az előbb tárgyalt egzisztencialista modellével.
A Szentlélek
A Szentlélekről szóló tanítás önálló fejezetet érdemel. A szentlélek sokáig a szentháromság Hamupipőkéje volt. Két nővére elmehetett a teológiai bálba; a Szentlelket azonban mindig otthon hagyták. De ma már nem. A karizmatikus-mozgalom megjelenése a történelmi egyházakban kikényszerítette, hogy a Szentlélekkel kiemelt módon foglalkozzon a teológia. A Lélek valóságának és erejének megtapasztalása nagy hatással volt a szentlélek személyéről és munkájáról folyó teológiai vitákra.
A SZENTLÉLEK – NÉHÁNY MODELL
„Az Isten Lélek” (Jn 4,24). De mit mond ez Istenről? A magyar nyelvben legalább három szóval – szél, lehelet, lélek – fordíthatjuk a héber ruah szót, Ez a fontos héber szó olyan mély értelmet hordoz, hogy szinte lehetetlen magyarra átültetni, A hagyományosan egyszerűen csak léleknek fordított ruah egy sor olyan jelentéshez kapcsolódik, melyek mindegyike fényt vet Szentlélek bonyolult keresztény fogalmára.
1. A Lélek mint szél. Az Ószövetség írói óvakodtak attól, hogy Istent a széllel azonosítsák, és hogy ezzel Istent egy természeti erő szintjére alacsonyítsák Ugyanakkor párhuzamot vontak a szél és Isten ereje között. Istenről mint lélekről beszélni annyi, mint emlékezetbe idézni a „Seregek Urának” áradó energiáját, és emlékeztetni Izráelt Isten hatalmára és dinamizmusára, aki kihívta Izraelt Egyiptomból. A léleknek mint megváltó hatalomnak az egyik legerősebb képe az egyiptomi kivonulás történetében található, amikor egy hatalmas szél kettéválasztja a Vörös-tengert (2Móz 14,21). Itt a ruah gondolatában egyidejűleg jelenik meg Isten ereje és megváltó célja. A szél képe érthetővé teszi az emberi istentapasztalat sokszínűségét, és eredeti módon fejezi ki azt. Az Ószövetség írói jól ismerték Isten jelenlétének és munkájának két egészen eltérő megtapasztalását. Istent gyakran bíróként tapasztalták meg, aki elítéli Izráelt önfejűsége miatt;



ALISTER E. MCGRATH: BEVEZETÉS A KERESZTÉNY TEOLÓGIÁBA 173
máskor meg úgy tapasztalták meg, mint aki, felfrissíti a választott népet, mint a víz a pusztaságban. A szél képe mindkét gondolatot erőteljes formában közvetíti. Tudnunk kell, hogy Izraelt nyugaton a Földközi-tenger, keleten pedig egy nagy sivatag határolta. Amikor szél keletről fúj, a finom homokszemeket sodró, ködszerű forróság megperzselte a növényzetet, és kiszárította a földet. Az utazók beszámolói szerint ez a szél rettentő erővel tört előre. Még a nap fénye is elhomályosult a szélvihar által felkavart homokfelhőktől. A bibliai írók ennek a szélnek a képével érzékeltették, hogy Isten miképpen mutatja meg a teremtés végességét és mulandóságát. „Elhervad a fű, elhervad a virág, ha ráfúj az Úr szele” (Ezs 40,7). Ahogyan a perzselő keleti szél, például az arábiai sirokkó elpusztítja a növényeket és a füvet, éppúgy semmisíti meg Isten az emberi büszkeséget (ld. Zsolt 103,1518., Jer 4,11). Ahogyan egy növény kibújik a földből, friss és zöld, de csak azért, hogy elfonnyadjon a forró sivatagi széltől, éppúgy felemelkednek az emberi birodalmak, de csak azért, hogy összeomoljanak Isten színe előtt. Abban az időben, amikor Ézsaiás próféta működött, Izráel fogságban volt Babilonban. Sokak számára úgy tűnt, hogy a nagy Babiloni Birodalom egy maradandó történelmi képződmény, amit semmi nem képes megváltoztatni. A próféta azonban emberi tettek mulandóságáról beszél (ha ráfúj az „Isten szele”!), és ezzel a birodalom várható pusztulását hirdeti. Egyedül Isten örök, minden más átmenetben, változásban van. „Megszáradt a fű, elhullt a virág, ha az Úrnak szele fuvallt reá” (Ezs 40,8). A nyugati szél azonban teljesen más. Télen a tenger felől érkező nyugati, délnyugati szél hozza az esőt a száraz területekre. Nyáron a nyugati szél sem hoz esőt, csak hűvösséget. A sivatagi forróság ereje enyhül e finom, hűs szellőrévén, és ahogyan ez a szél felüdülést hoz, télen megnedvesítve a száraz talajt, nyáron pedig hűsítve a nap forróságát, épp úgy értendő, hogy Isten felüdíti az ember lelki szükségét. Az Ószövetség írói számos erőteljes képben hasonlítják Istent a nyugati szél által hozott esőhöz, mely felfrissíti a földet (Hós 6,3).
2. A Lélek mint lehelet. A lélek gondolata az élethez kötődik. Amikor Isten Ádámot megteremtette, az élet leheletét lehelte belé, aki így lett élőlénnyé (1Móz 2,7). Az élő ember és a halott közötti alapvető különbség az, hogy az előbbi lélegzik, az utóbbi nem. Ez vezetett ahhoz a gondolathoz, hogy az élet a lehelettől függ. Isten leheli az élet leheletét az üres hordozóedényekbe, és életre hívja azokat. Isten hívta életre Ádámot azáltal, hogy belélehelt. A száraz csontok megelevenedésének híres látomása Ezékiel próféta könyvében (Ez 37,1-14) ugyanezt illusztrálja: „Megelevenedhetnek ezek a száraz csontok?” A csontok csak akkor válnak élővé, ha lehelet árad beléjük (Ez 37,9-10). Az „Isten mint lélek” modell tehát azt az alapvető elgondolást hordozza, hogy Isten az, aki életet ad. Egyedül Ő képes a halottat visszahozni az életbe. Fontos tehát megjegyezni, hogy a ruah gyakran kötődik Isten teremtő munkájához (pl. 1Móz 1,2; Jób 26,12-13,33,4; Zsolt 104,27-31), még ha a Lélek pontos szerepe meghatározatlan marad is. Világos a kapcsolat a „Lélek” és a teremtés általi életadás között.
3. A lélek mint karizma. A „karizma” kifejezés „az ember Isten lelkével való megtöltekezésére" utal, mely által a szóban forgó személy képessé válik olyan feladatok ellátására, melyek egyébként lehetetlenek lennének számára. A bölcsesség adományát gyakran ábrázolják a Lélek kitöltetésének eredményeként (1Móz 41,38-39; 2Móz 28,3,35,3l 5Móz 34,9). Az Ószövetség időnként a vezetés vagy katonai rátermettség ajándékát is a Lélek befolyásának tulajdonítja (Bír 14,6,19, 15,14-15). A Lélek karizmajellegének legáthatóbb formája a prófétasághoz kapcsolódik. Az Ószövetség nem ad túl sok magyarázatot arra, hogy a Szentlélek miképpen inspirálja, vezeti vagy befolyásolja a prófétákat. A fogság előtti korban a prófétaságot gyakran az eksztatikus istenmegtapasztaláshoz kötötték, amely önfeledt magatartással párosult (1Sám



ALISTER E. MCGRATH: BEVEZETÉS A KERESZTÉNY TEOLÓGIÁBA 174
10,6:19,24), Később azonban a próféták munkásságát egyre inkább a próféták üzenetével, s nem a viselkedésével mérték. A próféták hitelessége a Lélek kitöltetésén alapult (Ezs 61,1: Ez 2,1-2; Mik 3,8; Zak 7,12), ez ad tekintélyt a próféta üzenetének – annak az üzenetnek, amit általában „az Úr igéjeként” (dábar) írtak le.
A SZENTLÉLEK ISTENSÉGÉRŐL FOLYÓ VITA
A korai egyház számára nagy talányt jelentett a Szentlélek, és teológiai értelemben nem is történt jelentős előrelépés e dogma terén. Ezt részben az magyarázza, hogy a teológiai viták más kérdésekre koncentráltak. A görög patrisztikus íróknak – véleményük szerint – fontosabb dolguk is volt, mint a Lélekkel törődni, hiszen heves politikai és krisztológiai viták dúltak. Végül aztán megkezdődött a Szentlélek helyzetérő folyó vita. A korai egyház teológiai fejlődése általában a nyilvános viták tüzében vett új meg új lendületet; ha egyszer elkezdődött egy komoly vita, a tanbeli tisztázás sem váratott sokáig magára. A szóban forgó vita a pneumatomachoi, vagyis a „Lélek-ellenzők” körül sűrűsödött ki. Ezek az írók azt állították, hogy sem a Lélek személye, sem a munkája nem tekinthető isteni személynek, illetve isteni természetűnek. Erre válaszul, többek között Athanasziosz és Cézareai Baziliosz, arra a formulára hivatkoztak, amely akkor már a keresztelési szertartás általánosan elfogadott formulája volt. Az Újszövetség kora óta (ld. Mt 28,18-20) a keresztényeket „az Atya, Fiú és a Szentlélek” nevében keresztelik. Athanasziosz szerint ennek meghatározó jelentősége van a Szentlélek személyének és helyzetének megértésében. A Levél Szerapionhozban Athanasziosz leszögezi, hogy a keresztelési formula világosan arra utal, hogy a Lélek ugyanabban az istenségben részesedik, mint az Atya és a Fiú. Végül is ez az érv győzedelmeskedett. A patrisztikus írók azonban óvakodtak nyíltan úgy beszélni a Lélekről, mint „Istenről”, mivel ezt nem szentesítette a Szentírás – ezt a kérdést Cézareai Baziliosz hosszasan fejtegette a Szentlélekről szőlő értekezésében. Ugyanez az óvatosság figyelhető meg a 381-es Konstantinápolyi Zsinatnak a Szentlélek dogmájáról szóló végső állásfoglalásában. A Lelket itt nem Istennek, hanem „Úrnak és az élet adójának” írják le, „aki az Atyától származik, és imádjuk és dicsőítjük az Atyával és a Fiúval”. Jóllehet az „Isten” szó nem szerepel a tételben, a nyelvezet egyértelmű: a Lélek azonos méltóságú és rangú az Atyával és a Fiúval. A Lélek pontos viszonya az Atyához és a Fiúhoz a későbbiek során önálló vitatémájává vált, ahogy azt a filioque-vita mutatja. A Lélek teljes istenségét tehát a patrisztikus teológia fejlődésének egy viszonylag késői szakaszában ismerték el. A dogmák logikus fejlődésének értelmében a következő történelmi időrendet lehet megállapítani:
1. lépcső: Jézus Krisztus teljes istenségének elismerése. 2. lépcső: a Lélek teljes istenségének elismerése. 3. lépcső: a Szentháromság dogmájának végső megfogalmazása, a fontosabb meglátások rögzítése és tisztázása, valamint kölcsönös viszonyuk meghatározása.
Ezt a fejlődéssorozatot Nazianzoszi Gergely ismerte fel, aki rámutatott, hogy az isteni kijelentés titkának megértése és tisztázása fokozatos fejlődés eredménye. Azt állította, hogy lehetetlen lett volna a Lélek istenségének kérdésével foglalkozni azelőtt, hogy Krisztus istenségét megállapították.



ALISTER E. MCGRATH: BEVEZETÉS A KERESZTÉNY TEOLÓGIÁBA 175
Az Ószövetség az Atyát nyíltan prédikálta, a Fiút homályosabban. Az Újszövetség kijelentette a Fiút, és utalt a Szentlélek istenségére. Most a Lélek miközöttünk lakik, és világosan kijelentetik nekünk. Nem lett volna helyénvaló a Fiúról nyíltan prédikálni, míg az Atya istenségét nem fogadtuk be. De a Szentlelket sem lett volna helyes befogadni, mielőtt a Fiú istenségét el nem ismerjük... Ehelyett fokozatosan haladva és részlegesen előrejutva mehetünk előre, és növekedhetünk a tisztánlátásban, amíg a Szentháromság fénye fel nem ragyog.
AUGUSTINUS: A LÉLEK, MINT A SZERETET KÖTELÉKE
A Szentlélek teológiája (más néven pneumatológia) fejlődésének egyik legjelentősebb előmozdítója Augustinus. Augustinus részben Marius Victorinus hatására lett kereszténnyé, aki maga is pogány háttérből tért át kereszténynek. Victorinus sajátos megközelítésben szemlélte a Lélek szerepét, ahogyan az egy általa papírra vetett himnuszból kitetszik:
Segíts nekünk Szentlélek, az Atya és a Fiú köteléke (copula), Amikor pihensz, te vagy az Atya, amikor tovább mégy, a Fiú, Mindet egybekötve te vagy a Szentlélek.
Bár ez a teológiai vonalvezetés modalistának tűnik (itt most egy olyan szentháromsági tévtanítást bocsátunk előre, amit majd később tárgyalunk), mégis egy meghatározó jelentőségű gondolatot fejez ki: a Lélek „az Atya és a Fiú köteléke” (patris et filii copula). Augustinus ezt a gondolatot veszi át és fejleszti tovább komoly szakértelemmel A Szentháromságról című könyvében. Megtartja a Lélek különbözőségét, ugyanakkor e megkülönböztető lényeg ellenére a Lélek az, ami azonos az Atyában és a Fiúban. Az Atya csak a Fiú atyja, és a Fiú csak az Atya fia, a Lélek azonban mind az Atya, mind a Fiú Lelke.
A Szentírás szerint a Szentlélek nem csupán az Atya Lelke, de nem is csupán a Fiú Lelke, hanem mindkettőnek a Lelke. Ezért a Lélek képes minket megtanítani arra a szeretetre, ami közös mind az Atyában, mind a Fiúban, és ami által ők egymást szeretik.
A Lélek ilyen értelmű felfogása (a „szeretet köteléke”) döntő szerepet játszik Augustinus szentháromságtanában és egyháztanában. Az előbbit a következő fejezetben fogjuk megtárgyalni, az utóbbiról már most is szólnunk kell néhány szót. Augustinus a Szentlelket egyrészt az Atya és a Fiú, másrészt Isten és a hívők közötti egység kötelékének tekinti. A Lélek Istentől kapott ajándék, amely a híveket Istenhez és egymáshoz kapcsolja. A Szentlélek egységköteléket alkot a hívők között, s végső soron ettől függ az egyház egysége is. Az egyház a „Szentlélek temploma”, melyben a Lélek lakozik. A Lélek, aki összeköti az Atyát és a Fiút az Istenség egységében, a hívőket az egyház egységében köti össze. Az Istenről szóló általános tanítás megtárgyalása után most a Szentháromság sokkal összetettebb területére térünk rá, ahol számos sajátos keresztény felismeréssel találkozunk.
8. A SZENTHÁROMSÁG DOGMÁJA
A szentháromságtant a keresztény teológiai munkákban hagyományosan valahol legelöl tárgyalják, ami nem utolsósorban a kereszténység hitvallásainak hatására alakult így. A



ALISTER E. MCGRATH: BEVEZETÉS A KERESZTÉNY TEOLÓGIÁBA 176
hitvallások az Istenbe vetett hit kinyilvánításával kezdődnek, s ezért a legtöbb teológus számára teljesen természetes volt, hogy az összes Istennel kapcsolatos tan megvitatását munkájuk elejére helyezzék. Így Aquinói Tamás, aki talán a legjelesebb képviselője a teológia eme klasszikus tradíciójának, egyszerűen magától értetődőnek tartotta, hogy Summa theologiae című művét általánosságban az Istenről, azon belül is a Szentháromságról való beszéddel kezdje. Ugyanakkor hangsúlyoznunk kell, hogy nem ez a sorrend az egyetlen alkalmazható séma. Hogy megértsük, miről van szó, nézzük meg, hová helyezi Schleiermacher Christlicher Glaube című művében az istentant. Ahogyan arról már korábban szó volt, Schleiermacher teológiai megközelítése az „abszolút függésérzet” általános emberi megtapasztalásából indul ki, amit azután keresztény értelemben „az Istentő való abszolút függés érzeteként” értelmez. E függésérzettől aztán hosszú következtetésláncolaton keresztül jut el a Szentháromság dogmájáig. Ez a tan írásának a legvégén található, függelékként. Egyesek véleménye szerint ez azt mutatja, hogy Schleiermacher a Szentháromságot a teológia függelékének tartotta, mások szerint viszont azt sugallja, hogy ez az utolsó szó, amit a teológus kimondhat Istenről. A Szentháromság dogmája kétségkívül a keresztény teológia egyik legproblematikusabb része, és alapos megvitatást igényel. A következőkben megpróbáljuk a lehető legvilágosabban megadni azokat a szempontokat, amelyek szerepet játszottak e tan fejlődésében. A bibliai hivatkozásokkal kezdhetjük.
A Szentháromság bibliai alapjai
A Szentírás rendszeres olvasója mindössze két olyan verset fedezhet fel az egész Bibliában, melyek első ránézésre alkalmasak lehetnek a Szentháromság értelmezésére: Mt 28,19 és a 2Kor 13,14. Mindkét vers mélyen begyökerezett a keresztény tudatba, az előbbi a keresztséggel kapcsolatban, az utóbbi a keresztény istentiszteletben betöltött liturgikus, áldó szerepe révén. De még e két versről – sem együtt, sem külön – sem képzelhető el, hogy a Szentháromság dogmáját tartalmazná.
Szerencsére a tan végső alapjait nem szükséges kizárólagosan e két versben keresni. A Szentháromság dogmájának alapjai inkább abban a mindent átható isteni cselekvésmódban találhatóak, melyről az Újszövetség tanúskodik. Az Atya kijelentetik Krisztusban a Lélek által. Ez a legszorosabb kapcsolat az Atya, a Fiú és a Szentlélek között az újszövetségi írásokban. Az Újszövetség időről időre összekapcsolja ezt a három elemet, mint egy nagyobb egész részeit Isten megváltó jelenlétének és hatalmának teljessége láthatóan csak e három elem bevonásával fejezhető ki (ld. pl. 1Kor 12,4-6; 2Kor 1,21-2; Gal 4,6; Ef 2,20-22; 2Tessz 2,13-1 4; Tit 3,4-6; 1Pt 1,2), Ugyanez a hármas struktúra figyelhető meg az Ószövetségben is. Itt Isten három fő „megszemélyesítését” különböztethetjük meg, melyek természetesen vezettek tovább a Szentháromság keresztény dogmájához. Ezek a következők:
1. Bölcsesség. Istennek ez a megszemélyesítése egyértelmű a bölcsességirodalom olyan írásaiban, mint a Példabeszédek, Jób és A prédikátor könyve. Ezt az isteni tulajdonságot (bölcsesség) úgy fogják fel, mintha személy lenne (innen a megszemélyesítés perszonifikáció - gondolata), mely Istentől különálló, ám tőle függő létezéssel bír. A bölcsességet (aki, lám-lám, mindig nőnemű!) úgy láttatják, mint aki aktívan közreműködik a teremtésben azáltal, hogy a világot a maga alakjára formálja (ld. Péld 1,20-23, 9, 7-6; Jób 28; Préd24).



ALISTER E. MCGRATH: BEVEZETÉS A KERESZTÉNY TEOLÓGIÁBA 177
2. Isten Igéje. Itt Isten beszédét vagy szavát úgy fogják fel, mint egy Istentől független, bár tőle származó, önálló egzisztenciával rendelkező létezőt. Isten Igéje úgy tűnik fel, mint amely behatol a világba, hogy szembesítse az embert Isten akaratával és szándékával, vezetést, ítéletet és megváltást hozva (ld. Zsolt 119,89,147,15-20; Ézs 55,10-1 1). 3. Isten Lelke. Az Ószövetség az „Isten Lelke” elnevezést Istennek a teremtésben való jelenlétére és hatalmára használja. A Lelket úgy mutatja be, mint aki jelen van a várt Messiásban (Ézs 42,1-3), és mint aki az új teremtés képviselője, mely teremtés akkor kel életre, amikor a régi rend végleg elmúlik (Ez 36,26,37, 1-14).
Istennek ez a három hüposztaszionja nem alkot a szó szoros értelmében vett szentháromságtant. Inkább arra utalnak, hogy Isten egyszerre immanens és transzcendens módon van jelen és cselekszik a teremtésben, illetve azon keresztül. A tisztán unitárius istenkép nem képes kielégítően kifejezni Istennek ezt a dinamikus felfogását. A Szentháromság dogmájában viszont éppen ez az isteni cselekvésmodell jut kifejezésre. A Szentháromság dogmája nem más, mint a Szentírásban és annak folytatásaként a keresztény tapasztalatban kijelentett isteni cselekvésmód hosszú és kritikus elemzésének végeredménye. Ez nem azt jelenti, hogy a Szentírás tartalmazza a Szentháromság dogmáját, inkább arról van szó, hogy a Szentírás egy olyan Istenről tesz bizonyságot, akiről szentháromsági módon kell beszélnünk. A következőkben áttekintjük a tan fejlődését és sajátos szókészletét.
A szentháromságtan kialakulása: fogalmak
Aligha kétséges, hogy a diákok számára a Szentháromság dogmájához kapcsolódó szóhasználat jelenti az egyik legnagyobb problémát. A „három személy - egy lényeg” kifejezés nem igazán lelkesítő, hogy csak a legkönnyebbet említsük. Az elnevezések keletkezési körülményeinek megértése talán mégis segíthet abban, hogy tisztábban lássuk azok jelentését és fontosságát. Az önálló szentháromsági szókészlet kialakulásáért elsősorban Tertullianus a felelős. Egy elemzés szerint Tertullianus 509 új főnevet, 284 új jelzőt és 161 új igét alkotott a latin nyelvben. Szerencsére nem mindegyik honosodott meg. Nem meglepő hát, hogy valósággal ontotta az új szavakat, amikor figyelmét a szentháromságtanra fordította. Ezek közül háromnak különös jelentősége van.
l. Trinitas. Tertullianus vezette be a „háromság” (latinul trinitas) szót, ami ettől kezdve a keresztény teológia meghatározó jellegzetességévé vált. Bár más lehetőségeket is megvizsgáltak, Tertullianus hatása olyan nagy volt, hogy ez a kifejezés normatívvá vált a nyugati egyházban. 2. Persona. Tertullianus ezt a latin szót a görög nyelvű egyházban használatos hüposztaszisz megfelelőjeként vezette be. A tudósok hosszasan vitatkoztak azon, hogy mit értett Tertullianus ezen a latin kifejezésen, amit magyarul „személynek” fordítunk. A következő magyarázat széles körű egyetértésen alapul, és némi fényt vet a szentháromságtan összetett kérdésére. A persona kifejezés szó szerint „álarcot” jelent, melyet a római színházban a színész viselt. Abban az időben azért hordtak a színészek álarcot, hogy a közönség felismerhesse az általuk alakított különböző jellemeket. A persona szónak tehát megvolt az a jelentésvonzata, hogy „a szerep, amit valaki játszik”. Lehetséges, hogy Tertullianus azt akarta, hogy olvasói úgy értsék az „egy lényeg, három személy” gondolatát, mint ami azt jelenti, hogy az egy Isten három különböző, bár egymáshoz kapcsolódó szerepet játszik az



ALISTER E. MCGRATH: BEVEZETÉS A KERESZTÉNY TEOLÓGIÁBA 178
emberiség megváltásának nagy drámájában, A több szerep mögött egyetlen szereplő áll. A teremtés és megváltás folyamatának összetettsége nem jelenti azt, hogy több isten lenne, egyszerűen csak annyit jelent, hogy egy Isten van, aki sokféleképpen cselekszik az „üdvözítés rendjén” belül (ezt a kifejezést a következő alfejezetben részletesen bemutatjuk majd). 3. Substantia. Tertullianus ezt az elnevezést azért vezette be, hogy ezzel fejezze ki, hogy jóllehet Isten történelmi kijelentése igen sokrétű, de az istenségen belül egység van. A „lényeg” azt fejezi ki, amiben a Szentháromság mindhárom személye azonos. A lényeg nem a három személytől függetlenül létezik, hanem azok alapvető egységét fejezi ki, látszólagos különbözőségük ellenére.
A szentháromságtan kialakulása: eszmék
A Szentháromság dogmájának kibontakozásán nagyon jól látható, hogy szervesen kapcsolódik a krisztológia alakulásához. Miután egyetértés alakult ki abban a kérdésben, hogy Jézus „egylényegű” (homousziosz) Istennel, és nem csak „hasonló lényegű” (homoiusziosz), felvetődött a kérdés, hogy amennyiben Jézus Isten, a szó bármilyen értelmében, akkor ez mit jelent Istenre nézve? Ha Jézus Isten, akkor két Isten van? Vagy radikálisan újra kell gondolni az Isten természetével kapcsolatos tételeket? Történetileg tehát igencsak valószínű, hogy a Szentháromság dogmája szorosan kötődik Krisztus istensége dogmájának fejlődéséhez. Minél határozottabb lett az egyház abban, hogy Krisztus Isten, annál sürgetőbbé vált annak tisztázása, hogy hogyan viszonyul Krisztus Istenhez. Amint láttuk, a Szentháromság problémájára adott keresztény válasz kiindulópontja az Újszövetség bizonysága Istennek Krisztusban és a Szentlélek által megvalósuló munkájáról és jelenlétéről. Irenaeus egy olyan kifejezést használt ezzel kapcsolatban, amely a későbbi Szentháromság-vitát nagyban befolyásolta: „az üdvözítés rendje” (vagy rövidebben: üdvrend). A „rend” szó magyarázatra szorul. A görög oikonomia első jelentése „az a mód, ahogyan valakinek a dolgai el vannak rendezve”. Irenaeus szerint az „üdvrend” az „ahogyan Isten az emberiség üdvösségét elrendezte a történelemben”. Az idő tájt Irenaeust erőteljesen támadták gnosztikus felfogású kritikusai, akik azt állították, hogy a teremtő Isten egészen más (és alacsonyabb rendű), mint a megváltó Isten. A gnosztikus Markion által képviselt formájában a következőképpen néz ki ez a gondolat: az Ószövetség Istene a teremtő Isten, és teljesen más, mint az Újszövetség megváltó Istene. Ezért a keresztényeknek meg kell szabadulniuk az Ószövetségtől, és figyelmüket kizárólag az Újszövetségre kell fordítaniuk. Irenaeus határozottan visszautasította ezt a gondolatot. Ragaszkodott ahhoz, hogy az üdvösség teljes folyamata – a teremtés első pillanatától a történelem utolsó pillanatáig – egy és ugyanazon Isten munkája. Csak egy üdvrend van, amelyben csak egy Isten – a teremtő és megváltó Isten – munkálkodik teremtésének megváltásán. Az apostolok prédikációjának bizonyítéka című művében Irenaeus kitartott az Atya, Fiú és Szentlélek eltérő, bár egymáshoz kapcsolódó szerepe mellett az üdvösség rendjén belül. Így vall hitéről:
Hiszek... az Atyaistenben, aki nem teremtetett, nem született, láthatatlan, egy Isten, a világegyetem teremtője. ... és az Isten Igéjében, Isten Fiában, a mi Urunk Jézus Krisztusban, aki... az idők teljességében összegyűjt magához mindent, emberré lett az emberek között, hogy elpusztítsa a halált, életet hozzon, és közösséget teremtsen Isten és az emberiség között... És a Szentlélekben... aki újonnan töltetett ki a mi emberiségünkre, hogy újjáteremtsen minket az egész világon, Isten színe előtt.



ALISTER E. MCGRATH: BEVEZETÉS A KERESZTÉNY TEOLÓGIÁBA 179
Ez a szakasz egy rendezett szentháromságtant tükröz – vagyis az Istenség természetének azt a felfogását, hogy a Szentháromság mindegyik személye felelős az üdvösség valamely részéért. A Szentháromság dogmája, mely távolról sem értelmetlen teológiai spekuláció, közvetlenül a Krisztusban való megváltás bonyolult emberi tapasztalatán alapul, és e tapasztalat magyarázatához kapcsolódik. Mint említettük a szentháromságtan sajátos szótárát Tertullianus alkotta meg, és ugyancsak ő vázolta fel sajátos szerkezetét is. Isten egy; ugyanakkor Istent nem lehet a teremtett rendtől teljesen elzárt valaminek vagy valakinek tartani. Az üdvösség rendje azt bizonyítja, hogy Isten cselekszik a teremtésben. Ez az isteni cselekvés összetett; ha megvizsgáljuk, egységet és sajátosságot találunk. Tertullianus azt állította, hogy a lényeg az, ami egyesíti az üdvösség rendjének három tényezőjét; a személy az, ami megkülönbözteti őket. A Szentháromság három személye különböző, de nem megosztott (distincti non divisi), eltérő, de nem elkülönített vagy független a többitől (discreti non separati). A megváltás emberi megtapasztalása tehát azért olyan összetett, mert az Istenség három személye sajátosan, de összehangoltan és az Istenség teljes egységének bárminemű elvesztése nélkül cselekszik az emberi történelemben. A IV. század második felére az Atya és a Fiú viszonyáról folyó vita minden jel szerint nyugvópontra jutott. Az a felismerés, hogy az Atya és a Fiú „egylényegű”, lezárta az ariánus vitát, és megalapozta a Fiú istenségének általános elismerését az egyházon belül. De a teológiának tovább kellett lépnie. Hogyan viszonyul a Szentlélek az Atyához? És a Fiúhoz? Erősödött az egyetértés: a Szentlélek nem hiányozhat az Istenségből. A kappadókiai atyák, különösen is Cézareai Baziliosz, olyan meggyőző érvekkel védték a Szentlélek istenségét, hogy ezzel előkészítették a helyet a szentháromságtan végső elemeinek beillesztéséhez. Az Atya, a Fiú és a Szentlélek istenségét és egyenrangúságát már korábban is elfogadták, most már csak olyan Szentháromság-modellek kialakítása volt hátra, melyek az Istenségnek ezt a felfogását szemléltetni is tudják. Általánosságban a keleti teológia a három személy (vagy hüposztaszisz) sajátos egyéniségét igyekezett hangsúlyozni, egységüket pedig a ténynek a kiemelésével próbálta megvédeni, miszerint mind a Fiú, mind a Lélek az Atyától származik. A személyek kapcsolata ontológiai, és azon alapszik, hogy melyik személy micsoda. Vagyis az Atya és a Fiú közötti kapcsolatot a „nemzés” és a „fiúság” fogalmával határozták meg. Ahogyan látni fogjuk, Augustinus eltávolodik ettől a megközelítéstől, és inkább a kapcsolat (relatio) fogalmai szerint beszél az isteni személyekről. A filioque-vita tárgyalása során visszatérünk ehhez a ponthoz
1. ÁBRA. A Szentháromság keleti megközelítési módja
FIÚ LÉLEK
ATYA
nemzi leheli



ALISTER E. MCGRATH: BEVEZETÉS A KERESZTÉNY TEOLÓGIÁBA 180
2. ÁBRA. A Szentháromság nyugati megközelítési módja
A nyugati megközelítés sokkal erősebb hangsúlyt fektet Istennek a kijelentés és megváltás munkájában meglévő egységére, valamint a három személy kapcsolatának kölcsönös közösségére. Ez az álláspont figyelhető meg Augustinusnál is, ezt még tárgyalni fogjuk. A keleti megközelítés arra enged következtetni, hogy a Szentháromság három önálló tagból áll, akik egészen eltérő dolgokat csinálnak, Ezt a lehetőséget kizárja két későbbi gondolat megjelenése, melyeket általában a „kölcsönös egymásba hajlásnak” (perikhorészisz) és „elsajátításnak” nevezünk. Bár ezek a gondolatok a tan későbbi fejlődése során teljesednek ki, már Irenaeus és Tertullianus is utal rájuk és egész határozottan felbukkannak Nüsszai Gergely írásaiban. Térjünk ki a két gondolat meghatározására.
PERIKHORÉSZISZ
A görög szót, mellyel gyakran latin (circumincessio) vagy magyar (kölcsönös egymásba hajolás) formájában is találkozhatunk, a VI. században kezdték el általánosan használni. A szó arra utal, hogy miképpen viszonyul egymáshoz a Szentháromság három személye. A perikhorészisz fogalma lehetővé teszi, hogy megtartsuk a személyek önállóságát úgy, hogy közben mindegyik személy osztozik a másik kettő életében. Az „életközösség” képét gyakran használják e gondolat kifejezésére, melyben minden személy megtartja saját önazonosságát, de áthatja a többit, és azok is áthatják őt. Ez a fogalom jelentős szerepet játszik a modern keresztény politikai gondolkodásban, ahogy azt Leonardo Boff és más, politikai teológiával foglalkozó teológusok munkái mutatják. A
FIÚ
LÉLEK
ATYA
nemzi
leheli



ALISTER E. MCGRATH: BEVEZETÉS A KERESZTÉNY TEOLÓGIÁBA 181
három egyenrangú isteni személy közötti kölcsönös kapcsolat modellül szolgál az emberi közösségeken belüli kapcsolatokhoz, valamint a keresztény politikai és társadalmi elméletek megalkotásához. A következő gondolat is ehhez kapcsolódik.
ELSAJÁTÍTÁS
A második gondolat kapcsolódik a perikhorésziszhez, és abból következik. A modalista herezis azt állítja, hogy Isten az üdvösség rendjének különböző pontjain különböző „létmódban” létezőként határozható meg, tehát Isten egyszer mint Atya létezett, és a világot teremtette, máskor mint Fiú létezett, és megváltotta a világot. Az elsajátítás tana szerint a Szentháromság munkája egység, így a Szentháromság mindegyik személye részt vesz az Istenség minden külső cselekvésében. Tehát az Atya, a Fiú és a Szentlélek részt vett a teremtésben, amit nem lehet csupán az Atya munkájának tekinteni. Például Augustinus kimutatta, hogy Mózes teremtéstörténete az Istenről, az Igéről és a Lélekről beszél (1Móz 1, 1-3), tehát azt jelzi ezzel, hogy a Szentháromság mindhárom személye jelen volt és cselekedett az üdvtörténet e meghatározó pillanatában. Mindazonáltal nem helytelen, ha azt mondjuk a teremtésről, hogy az az Atya munkája. Bár a Szentháromság mindhárom személye részese a teremtésnek, tulajdonképpen ezt az Atya saját tettének lehet tekinteni. Hasonlóan az egész Szentháromságrészt vett a megváltás munkájában (bár, ahogyan majd látni fogjuk, számos megváltástan vagy szótériológia tagadja a keresztnek ezt a trinitárius vonatkozását). Sajátos értelemben azonban mondhatjuk, hogy a megváltás a Fiú saját munkája. Összegezve, a perikhorésziszés az elsajátítós tanai lehetővé teszik, hogy az Istenségre mint ,,életközösségre" gondoljunk, melyben minden közös, egyesült és kölcsönösen felcserélt. Az Atya, a Fiú és a Szentlélek nem három elkülönített és eltérő összetevője az Istenségnek, mint egy nemzetközi cég három leányvállalata, hanem megkülönbözések az Istenségen belül, ami nyilvánvalóvá válik az üdvösség rendjében, valamint a megváltás és a kegyelem emberi megtapasztalásában, A Szentháromság dogmája megerősíti, hogy az üdvtörténet bonyolultsága és a mi istenélményeink felszíne alatt egy Isten és csak egy Isten van. E kérdés egyik legigényesebb megfogalmazására Karl Rahnernél találnunk. A Szentháromság (1970) című tanulmányában. Rahner értekezése a Szentháromság dogmájáról gondolkodásának legérdekesebb területe. Sajnos ugyanakkor éppen ez az egyik legbonyolultabb része egy olyan író gondolkodásának, aki egyébként sem áll közérthető fogalmazó hírében. (Egy amerikai teológus örömét fejezte ki egyik német kollégájának, hogy Rahner német írásai megjelentek angolul: „Egyszerűen óriási, ahogyan Rahnert angolra fordították.” Kollégája keserűen felnevetett, és ezt válaszolta: „Mi még mindig várunk valakire, aki végre lefordítaná németre is.”) Rahner gondolatmenetének egyik központi sajátossága a Szentháromság „üdvrendi” és „lényegi” (vagy „immanens”) aspektusai közötti kapcsolatra vonatkozik. A két aspektus nem két különböző Istenséget alkot, hanem két különböző megközelítése ugyanannak az Istenségnek. A „lényegi” vagy „immanens” Szentháromság voltaképpen az idő és a tér korlátozó tényezőitől függetlenül akarja megfogalmazni Istent. Az „üdvrendi Szentháromság” pedig az, amelyben a Szentháromság ismertté válik az „üdvösség rendjében”, vagyis magában a történelmi folyamatban. Rahner a következő axiómát fekteti le: „Az üdvrendi Háromság azonos az immanens Háromsággal, és megfordítva.” Más szóval:
1. Isten, akit az üdvösség rendjében ismerünk meg, megegyezik azzal, aki Isten önmaga teljességében. Mindkettő ugyanaz az Isten. Isten önmagával való érintkezése hármas



ALISTER E. MCGRATH: BEVEZETÉS A KERESZTÉNY TEOLÓGIÁBA 182
formát ölt, mivel Isten elve hármas. Isten önkijelentése azonos Isten alapvető természetével. 2. Istennek az üdvösség rendjében végzett munkájának emberi megtapasztalása egyúttal az Istennek az ő belső története szerinti, immanens életében való megtapasztalása is. Az isteni kapcsolatoknak csak egy rendszerük van, ez a rendszer két eltérő formában létezik, az egyik örök, a másik történelmi. Az egyik a történelem felett áll, a másik részese és meghatározottja a történelem korlátozó tényezőinek.
Világos, hogy ez a megközelítés (amely a keresztény teológia általános konszenzusát foglalja össze) összeköt néhány, az „elsajátítás” fogalma által szabadon hagyott szálat, és szigorú viszonosságot tételez Istennek a történelemben véghezvitt önfeltárulkozása és Isten örök léte között.
Két trinitárius herezis
Egy korábbi szakaszban már bemutattuk a herezis fogalmát, kiemelve azt, hogy a kifejezést leginkább mint a kereszténység helytelen változatát lehet értelmezni. Egy olyan bonyolult területen, mint a Szentháromság dogmája, egyáltalán nem meglepő, hogy sokféle megközelítési mód alakult ki. Az sem meglepő, hogy a közelebbi vizsgálódás során néhányukról kiderül: kifejezetten helytelenek. A most következő két herezisről minden teológushallgatónak tudnia kell.
MODALIZMUS
A „modalizmus” kifejezést a német dogmatörténész, Adolf von Harnack vezette be, hogy körülírja vele egy trinitárius hereziscsoport közös elemeit, melyek a II. század késői éveiben Noetus és Praxeasz, a III. században pedig Sabellinus nevéhez fűződtek. Ezek az írók az Istenség egységét védelmezték, mivel attól tartottak, hogy a Szentháromság dogmája valamiféle triteizmushoz vezethet (s mint látni fogjuk, ez a félelem nem volt alaptalan). Isten abszolút egységénekez az erőteljes védelmezése (amit gyakran „monarchianizmusnak” is neveztek az „egyeduralom princípiumát” jelentő görög szó alapján) során ezek az írók mindvégig kitartottak amellett, hogy az egy és egyedüli Isten önkijelentése különböző időkben különböző módon történt. Szerintük az Atya, Krisztus és a Szentlélek istenségét az isteni önkijelentés három különböző módjaként (innen a „modalizmus” kifejezés) kell magyarázni. A következő trinitárius sorrendet javasolták.
1. Az egy Isten kijelentette magát mint teremtő és törvényadó. Istennek ezt az aspektusát nevezzük „az Atyának”. 2. Ugyanez az Isten kijelentette magát mint megváltó Jézus Krisztus személyében. Istennek ezt az aspektusát nevezzük „a Fiúnak”. 3. Ugyanez az Isten kijelentette magát mint az, aki megszentel és örök életet ad. Istennek ezt az aspektusát nevezzük „a Szentléleknek”.
A három egység között tehát nincs különbség, kivéve a megjelenést és a kronológiai elhelyezkedést. Ugyanannak az Istennek három elnevezése van. Ez a felfogás egyenesen a patripasszianizmus tanához vezetett, ahogyan azt már korábban említettük. Az Atya szenved mint a Fiú, hiszen nincs alapvető vagy lényegi különbség az Atya és a Fiú között.



ALISTER E. MCGRATH: BEVEZETÉS A KERESZTÉNY TEOLÓGIÁBA 183
TRITEIZMUS
Ha a modalizmus a szentháromságtan dilemmájának egyik igen egyszerű megoldását képviseli, akkor a triteizmus egy legalább ennyire ügyes kivezető utat ajánl. A triteizmus szerint a Szentháromságot úgy kell elképzelnünk, mint amely három azonos, független és autonóm létezőt foglal magában, melyek mindegyike isteni. Sokan ezt abszurd elképzelésnek tartják. Maga a gondolat sokkal finomabb formában is megfogalmazható, amint az jól látható azokban a rejtett triteista formulákban, melyek sokak szerint a IV. század végén működő kappadókiai atyák – Cézareai Baziliosz, Nazianzoszi Gergely és Nüsszai Gergely - írásaiban található Szentháromság-felfogást is meghatározzák, Ezek az írók egy lélegzetelállítóan egyszerű analógiát használnak a Szentháromság leírásához. Képzeljünk el három embert. Mindegyikük különböző, de az emberségben azonosak. Ugyanígy van ez a Szentháromsággal is: három különböző személy, ám közös isteni természettel. Ezzel viszont máris a triteizmus rejtett formájához jutunk. Mégis, az értekezés címe, amelyben Nüsszai Gergely ezt az analógiát kifejti: Nincs három Isten! S valóban, Gergely olyan ügyesen fejti ki a hasonlatát, hogy első látásra fel sem merülhet a triteizmus vádja, bár még a teológiában nem igazán járatos olvasót hatalmába keríti olykor az a bizonytalan érzés, hogy a szentháromságon belül három különböző, önálló egység van.
A Szentháromság: négy modell
Említettük már, hogy a Szentháromság a keresztény teológia egyik legbonyolultabb területe. A következőkben e dogma négy klasszikus, illetve modern megközelítését tekintjük át. E megközelítések mindegyike rávilágít e fogalom alapelemeire, és betekintést enged azok alapjaiba és jelentéseibe. A klasszikus értelmezések közül talán Augustinusé a legfontosabb, míg a modern korból Karl Barth megközelítésének van egyedülálló jelentősége.
AUGUSTINUS
Augustinus sok elemet átvett a szentháromságtan kapcsán kialakult közmegegyezésből. Ez jól látható abból, hogy az alárendeltség minden formáját elutasítja (alárendeltségen azt értjük, hogy az Istenségen belül a Fiú és a Szentlélek alacsonyabb rendű, mint az Atya), Augustinus ragaszkodott ahhoz, hogy minden személy munkája mögött a teljes Szentháromság cselekvését kell meglátnunk. Tehát az emberiség nem pusztán az Isten képére, hanem a Szentháromság képére teremtetett, Augustinus fontos különbséget tesz a Fiú és a Szentlélek örök Istensége között és az üdvrendben betöltött szerepük között. Bár a Fiú és a Szentlélek az Atyához képest későbbi (eredetűnek) tűnhet, ez a megítélés csupán az üdvözítés folyamatában betöltött szerepükre vonatkozik. Bár a Fiú és a Szentlélek a történelemben alárendeltnek tűnik az Atyához képest, az örökkévalóságban mindnyájan egyenrangúak. Augustinus ezzel már megelőlegezi azt a megkülönböztetést, amely egyrészt Isten örök természetére alapoz (lényegi Szentháromság), másrészt Isten történelmi önkijelentésére hivatkozik („üdvrendi” Szentháromság).



ALISTER E. MCGRATH: BEVEZETÉS A KERESZTÉNY TEOLÓGIÁBA 184
Augustinus Szentháromság-értelmezésének egyik legjellemzőbb eleme a Szentlélek személyének és szerepének megértésével kapcsolatos. Ennek néhány sajátos elemét majd egy későbbi részben, az ún. filioque-vita bemutatása során tárgyaljuk meg. Most Augustinus Szentlélek-fogalmát mutatjuk be, mely szerint a Lélek az Atyát és a Fiút egyesítő szeretet. Augustinus, miután a Fiút a „bölcsességgel” (sapientia) azonosította, a következő lépésben a Szentlelket a „szeretettel” (caritas) azonosítja. Elismeri, hogy nincs egyértelmű bibliai alapja ezeknek a megfeleltetéseknek, ugyanakkor úgy véli, hogy a bibliai szövegekből ésszerűen következnek. A Szentlélek „munkája által élünk Istenben, és Ő bennünk”. A Léleknek mint az Isten és a hívők közötti egységnek az azonosítása azért fontos, mert jól mutatja, hogy Augustinus értelmezése szerint a Szentlélek a közösségteremtő. A Szentlélek az az isteni ajándék, amely összeköt minket Istennel. Éppen azért, mondja Augustinus, hasonló kapcsolat áll fenn a Szentháromságon belül is. Isten már eleve olyan viszonyban létezik, amilyenbe minket is be akar vonni. És ahogyan a Szentlélek az egység köteléke Isten és a hívők között, éppúgy hasonló szerepet játszik a Szentháromságon belül is, összeköti a személyeket egymással. „A Szentlélek... munkája által élünk Istenben, és Ő bennünk. De ez a szeretet hatása. Tehát a Szentlélek: Isten, aki a szeretet.” Ezt az érvelést egészíti ki annak az elemzése, hogy mennyire fontos a szeretet a keresztény életben. Augustinus az 1Kor 13,13-ra („Most azért megmarad a hit, remény, szeretet, e három; ezek közül pedig legnagyobb a szeretet”) alapozva (igaz, meglehetős szabadsággal) a következő módon érvel:
1. Isten legnagyobb ajándéka a szeretet, 2. Isten legnagyobb ajándéka a Szentlélek, 3. tehát a Szentlélek a szeretet.
Ezeket a gondolatokat a következő szakaszban kapcsolja össze:
Isten szeretet, és ennek a hatása ránk az, hogy mi Istenben élünk, Ő pedig bennünk. Ezt onnan tudjuk, hogy nekünk adta Szentlelkét. A Szentlélek: Isten, aki a szeretet. Ha Isten ajándékai között nincsen nagyobb, mint a szeretet, és ha nincsen nagyobb ajándék a Szentléleknél, természetes módon juthatunk arra a következtetésre, hogy az, akiről úgy beszélünk, mint Isten, és mint Istené, az a szeretet.
Ezt az elemzési módot joggal bírálták gyenge pontjai miatt, nem utolsósorban azért, mert igen különös módon a Szentlélek fogalmának elszemélytelenítéséhez vezet. A Szentlélek mint egyfajta ragasztó köti össze az Atyát és a Fiút, és velük a híveket. „Az Istenhez kötött lét” gondolata Augustinus lelkiségének központi jellegzetessége, és így elkerülhetetlenül megjelenik a Szentháromságról szóló elmélkedés összefüggésében is. Augustinus Szentháromság-értelmezésének egyik legsajátosabb vonása a „pszichológiai analógiák” alkalmazása. Az emberi szellemre hivatkozó érvelést a következőképpen foglalhatjuk össze. Nem ésszerűtlen, ha azt mondjuk, hogy a világ teremtésekor Isten meghatározó nyomot hagyott a teremtett világban. De hol található ez a nyom (vestigium)? Ésszerű gondolat, hogy Isten ezt a sajátos nyomot teremtésének csúcspontján helyezte el. Mózes első könyvének teremtéstörténete alapján arra következtethetünk, hogy az emberiség Isten teremtésének a csúcspontja. Eszerint, mondja Augustinus, ha Isten képét keressük, az emberiségre kell tekintenünk. Augustinus következő lépését azonban sokan szerencsétlen dolognak tartják. Az újplatonista világnézet alapján Augustinus azt mondja, hogy az ember csúcsa az emberi értelem. Ezért a teológiának az egyes ember értelme felé kell fordulnia, ha a teremtésben a „Szentháromság nyomait” (vestigia Trinitatis) keresi. E megközelítés erőteljes individualizmusa nyilvánvaló



ALISTER E. MCGRATH: BEVEZETÉS A KERESZTÉNY TEOLÓGIÁBA 185
intellektualizmusával együtt azt jelenti, hogy az egyén belső szellemi világában kívánja megkeresni a Szentháromságot, ahelyett hogy például személyes kapcsolatokban keresné (ezt a megközelítést például a középkori író, Szent Viktor-i Richard részesítette előnyben). Továbbá A Szentháromságról szóló értekezés első olvasata azt sugallja, hogy Augustinus szerint az emberi értelem belső munkája legalább annyit elárul nekünk Istenről, mint az üdvösség rendje. Bár Augustinus hangsúlyozta, hogy ezek az analógiák korlátozott értékűek, ő maga sokkal többet használta azokat, mint ahogy azt a kritikai értékelés indokolná. Augustinus azt állítja, hogy az emberi gondolkodás hármas (triadikus) rendszerű, s hogy ez a gondolkodási rendszer az Istenben való léten alapul. A legfontosabb ilyen hármasság az értelem, a tudás és a szeretet (mens, notitia és amor) triásza, bár az emlékezet, megértés és akarat (memoria, intelligentia és voluntas) ehhez kapcsolódó hármassága is kiemelkedő jelentőségű. Az emberi értelem – bár kétségtelenül alkalmatlan, de mégiscsak – magának az Istennek a képe. Amiképpen három ilyen képessége van az emberi szellemnek, melyek nem teljes egészében különálló és önálló egységek, éppúgy lehet három „személy” az Istenben. Van itt azonban néhány fatálisan gyenge pont is. Ahogyan azt gyakran kimutatták, az emberi szellemet nem lehet ennyire tömören és egyszerűen három tényezőre redukálni. De végül is rá kell mutatnunk, hogy Augustinusnak ezek a „pszichológiai analógiái” tulajdonképpen inkább illusztráló, mintsem lényegi jellegűek. Céljuk a tartalom képi alátámasztása, mely tartalmat a Szentírásból és az üdvösség rendjéből ismerjük. Augustinus szentháromságtana nem kizárólagosan az emberi szellem elemzésén alapul, hanem a Szentírás, különösen is a négy evangélium olvasatán. Augustinus Szentháromság-felfogása jelentős befolyást gyakorolt a későbbi generációkra, főként a középkorban. Aquinói Tamás Értekezések a Szentháromságról című műve Augustinus gondolatainak nagyszerű újraértelmezését példázza, mely változatlanul hagyja annak hiányosságait és gyengéit. Hasonlóan Kálvin Institutiója is úgy értelmezi a Szentírást, hogy voltaképpen megismétli Augustinus szentháromságtanát, s ez arra utal, hogy a nyugati tradícióban e ponton egyetértés uralkodott. Kálvin egyedül a „pszichológiai analógiák” kérdésében távolodik el Augustinustól. „Kétlem, hogy az emberi dolgok alapján megfogalmazott analógiák használhatóak lennének itt”, jegyzi meg szárazon, amikor a Szentháromságon belüli különbözőségekről beszél. A szentháromságtan legfontosabb újkori megfogalmazásai a nyugati tradícióban a XX. századból származnak. Bemutatásukat a legjelentősebbel, Karl Barthéval kezdjük.
KARL BARTH
Barth Kirchliche Dogmatik (Egyházi dogmatika) című fő művét a szentháromságtannal kezdi. Ezt azért jegyezzük meg, mert Barth teljesen megfordítja azt a sorrendet, amit az általa erőteljesen bírált Schleiermacher alkalmazott. Schleiermacher szerint a Szentháromság a legvégső szó, amit Istenről elmondtunk; Barth szerint ezt a szót már azelőtt ki kell mondanunk, mielőtt a kijelentésre sor kerülne. A szentháromságtan tehát azért áll a Kirchliche Dogmatik elején, mert voltaképpen ez teszi lehetővé a dogmatikát. A szentháromságtan alátámasztja és biztosítja a bűnös emberiség számára adott isteni kijelentés valóságát. Ahogyan Barth mondja, ez a kijelentés „magyarázó megerősítése”. Ez a kijelentés egzegézise. ,,Isten kijelenti önmagát. Önmaga által jelenti ki önmagát. Ő maga jelenti ki magát. Ezekkel a szavakkal építi fel Barth a kijelentés szerkezetét, amely a Szentháromság dogmájának megfogalmazásához vezet. Deus dixit! Isten szólt a kijelentésben – és a teológia feladata az, hogy arról tudakozódjék, mi az előfeltétele és következménye e kijelentésnek. Barth számára a teológia az Isten önkijelentésének tartalmáról való Nach-Denken, „utánagondolás”. „Gondosan meg kell vizsgálnunk a mi Istenről való tudásunk és az Isten léte és



ALISTER E. MCGRATH: BEVEZETÉS A KERESZTÉNY TEOLÓGIÁBA 186
természete közötti kapcsolatot.” Barth ezzel a megállapítással mutatja be a Szentháromság dogmájának kontextusát: ha adott az Isten önkijelentése, mit kell elmondanunk az Istenről, hogy ez megtörténhetett? Mit mondhat el a kijelentés valósága Isten létéről? Barth kiindulási pontja a Szentháromság kérdésében nem egy dogma vagy gondolat, hanem Isten beszédének valósága és Isten meghallása. Hogyan hallható meg az Isten, ha a bűnös emberiség képtelen meghallani az Isten szavát? A fenti bekezdés a Kirchliche Dogmatik első kötetét félig kitöltő „Isten Igéje” című fejezet vázlatos kivonata. Ebben a fejezetben számtalan dolog olvasható, ami bővebb kifejtést igényelne. Mi most két témát emelünk ki.
l. A bűnös emberiség alapvetően képtelen meghallani Isten Igéjét. 2. Ugyanakkor a bűnös emberiség hallotta az Isten Igéjét, mivel ez az Ige tudatta vele bűnösségét.
Az a tény, hogy megtörténik a kijelentés, magyarázatot igényel. Barth szerint ez a tény azt jelenti, hogy az emberiség passzív a befogadás folyamatában; a kijelentés folyamata kezdetétől a végéig Isten, az Úr szuverenitásának körébe tartozik. Ahhoz, hogy a kijelentés kijelentés lehessen, magának Istennek kell kijelentenie önmagát a bűnös emberiség számára bűnössége ellenére. Ha felfogjuk ezt a paradoxont, akkor Barth szentháromságtanának általános felépítését is nyomon tudjuk követni. Barth szerint a kijelentésben Istennek mint isteni önkijelentésben kell megmutatkoznia. Közvetlen kapcsolatnak kell fennállnia a kijelentő és a kijelentés között. Ha „Isten Urként jelenti ki önmagát” (mondja a jellegzetes barthi tétel), akkor Istennek „megelőzőleg” is Úrnak kell lennie „önmagában”. A kijelentés azt ismétli meg az időben, ami Isten az örökkévalóságban. A kapcsolat tehát közvetlen
1. a kijelentő Isten és 2. Isten önkijelentése között.
A szentháromságtan nyelvén megfogalmazva az Atya a Fiúban jelenti ki magát. De mi a helyzet a Szentlélekkel? Itt érkezünk el Barth szentháromságtanának talán legbonyolultabb kérdéséhez: a „kijelentettség” (Offenbarsein) gondolatához. Ennek kifejtéséhez egy olyan illusztrációval kell élnünk, amit maga Barth nem használt. Képzeljünk el két embert, amint Jeruzsálemen kívül sétálnak Kr. u. 30 körül, egy tavaszi napon. Megpillantanak három keresztre feszített embert, megállnak, és nézik őket. Az egyik a középső alakra mutat, és azt mondja: „Egy közönséges bűnözőt végeztek ki.” A másik ugyanerre mutatva azt mondja: „Ez az Isten fia, aki értem hal meg.” Attól, hogy mi Jézust Isten önkijelentésének mondjuk, még nem lesz az. Kell lennie valamiféle eszköznek, ami által Jézust úgy ismerjük fel, mint Isten önkijelentését. És a kijelentésnek éppen ez a kijelentésként való felismerése az, ami a kijelentettség gondolatát megalapozza. Hogyan valósul meg ez a felismerés? Barth egyértelműen fogalmaz: a bűnös emberiség segítség nélkül nem képes eljutni erre a felismerésre. Barth szerint az emberiségnek semmiféle pozitív szerepe nincs a kijelentés értelmezésében, mivel úgy gondolja, hogy ez alárendelné az isteni kijelentést az emberi ismeretelméleteknek. (Mint láthattuk, sokan igen élesen bírálták ezért a tételéért, még Emil Brunner is, pedig ő egyébként szimpátiával figyelte Barth törekvéseit.) A kijelentés kijelentésként való értelmezése Isten saját munkája, pontosabban a Szentlélek munkája. Az emberiség még arra sem képes, hogy meghallja az Úr igéjét (capax verbi Domini), nemhogy arra, hogy hallgasson is rá; a meghallás és meghallgatás képességét egyszerre adja a Lélek munkája.



ALISTER E. MCGRATH: BEVEZETÉS A KERESZTÉNY TEOLÓGIÁBA 187
Mindez azt sugallhatja, hogy Barth modalista felfogást követ, és a kijelentés különböző pillanatait ugyanannak az Istennek a különböző „létmódjaiként” kezeli. Meg kell jegyeznünk, hogy némelyek éppen ezzel a tévedéssel vádolják. A megfontoltabb vizsgálódás azonban elmozdít minket ettől a megítéléstől, bár másfajta kritika így is megfogalmazható. Például a Szentlélekről szóló fejtegetés bevezetése kissé rosszul sikerült, bár ebből a szempontból Barth nézetei az egész nyugati tradíció gyengeségeit tükrözik vissza. De bármi legyen is a gyengesége, Barth szentháromságtani fejtegetései egy hosszan tartó mellőzés után adták vissza a tanjelentőségét a rendszeres teológián belül.
ROBERT JENSON
A lutheránus alapállású, de mélyen a református tradícióban gyökerező kortárs amerikai teológus, Robert Jenson a szentháromságtan életteli és építő újrafogalmazását adja. Jenson sok szempontból Barth álláspontját képviseli, például abban a jellegzetes tételében, hogy ki kell tartanunk Isten önkijelentése mellett. The Triune Identity: God According to the Gospel (A hármasegy azonosság: Isten az evangélium alapján, 1982) című művében fontos hivatkozási pontot kínál a tan megvitatásához egy olyan időszakban, amikor új érdeklődés mutatkozik egy ez idáig igencsak elhanyagolt téma iránt. Jenson szerint az „Atya, Fiú és a Szentlélek” személynév, annak az Istennek a személyneve, akit a keresztények Jézus Krisztuson keresztül ismertek meg. Nyilvánvaló, mondja, hogy Istennek is van saját neve. „A szentháromságtan a kereszténység azon kísérlete, hogy azonosítsa a minket megszólító Istent. A szentháromságtan tartalmaz egy személynevet: >Atya, Fiú és Szentlélek<... valamint az összefüggő azonosságok leírásának bonyolult kifejtését és elemzését.” Jenson kimutatja, hogy az ókori Izráel politeista környezetben élt, melyben az „isten” elnevezés igen kevés információt hordozott. Szükséges volt elnevezni a kérdéses istent. Hasonló szituációval találkoztak az Újszövetség írói is, akiknek meg kellett határozni a hitük központjában álló istent, és meg kellett különböztetniük ezt az istent a többi istentől, akiket a környezetükben, különösen is Kis-Ázsiában imádtak és tiszteltek. A Szentháromság dogmája tehát azonosítja és megnevezi a keresztény Istent, de ezt az Istent a Bibliával egyező módon azonosítja és nevezi meg. Ezt a nevet nem választottuk, hanem kaptuk, és mi elfogadjuk és használjuk. Jenson ily módon megvédi Isten önkijelentésének elsőségét az emberek által alkotott istenfogalmakkal szemben. „Az evangélium így azonosítja Istenét: Isten az, aki Izráel Jézusát feltámasztotta a halálból. A teológia feladata nem más, mint ennek a mondatnak többféle kibontása. Ezek egyike az egyház szentháromságtani nyelvezete és gondolkodása.” Egy korábbi részben már említettük, hogy a korai egyház alkalmanként szándéktalanul is össze keverte az Istenről szóló sajátos keresztény elképzeléseket azokkal az eszmékkel, amelyeket terjeszkedési közegéből – a hellenista környezettől vett át. A Szentháromság dogmája, Jenson állítása szerint, védekezés volt az ilyen folyamatok ellen, és ma is az. Ez a tan teszi lehetővé, hogy az egyház felfedezze saját hitvallásának megkülönböztetett jellegét, és elkerülje annak fölszívódását a rivális istenképzetekbe. Az egyház azonban nem hagyhatja figyelmen kívül intellektuális környezetét. Amennyiben feladatai közétartozik, hogy megvédje a keresztény istenfogalmat a rivális istenségképzetekkel szemben, akkor az is a feladatai közétartozik, hogy „az evangélium hármasegy Istenének azonosságát metafizikai elemzés” tárgyává tegye. Más szóval, fel kell használnia korának filozófiai kategóriáit, hogy pontosan elmagyarázhassa, mit hisznek a keresztények Istenükről, és hogyan különbözteti ez meg őket másoktól. Paradox módon, a



ALISTER E. MCGRATH: BEVEZETÉS A KERESZTÉNY TEOLÓGIÁBA 188
kereszténységet éppen az vezette a hellenista kategóriák szentháromságtani felhasználásához, hogy meg kellett különböztetnie magát a hellenizmustól, A szentháromságtan tehát arra a felismerésre összpontosít, hogy a Szentírás és az egyház tanúságtétele megnevezi Istent. A héber tradíció történelmi események révén azonosítja Istent. Jenson megjegyzi, hogy számos ószövetségi szöveg azonosítja Istent oly módon, hogy a történelemben megnyilvánuló isteni cselekvésre utal (pl. Izráel Egyiptomból való megszabadítása). Ugyanez megfigyelhető az Újszövetségben is: Istent történelmi eseményekre utalva azonosítják, a legteljesebben Jézus Krisztus feltámasztásában. Isten Jézus Krisztus által azonosítható. Kicsoda Isten? Melyik Istenről beszélünk? Arról az Istenről, aki feltámasztotta Krisztust a halálból. Jenson megfogalmazásában: „Az Újszövetségben döntő jelentőségű annak a nyelvi fordulatnak a felbukkanása, melyben >Isten< és >Jézus Krisztus< kölcsönösen határozzák meg egymást.” Jenson tehát visszavételezi a személyes istenfogalmat a metafizikai spekulációk köréből. Az „Atya, Fiú és a Szentlélek”: személynév, ezt használjuk Isten megnevezésére és megszólítására. „Az azonosítás nyelvi eszközei – személynevek, azonosító leírások vagy mindkettő – szükségesek a vallás számára. Az imádságot, mint minden más kérést és dicsőítést, címezni kell valakinek.” A szentháromságtan tehát a teológiai precizitás eszköze, amely arra kényszerít minket, hogy pontosan fogalmazzunk az említett Istenről.
JOHN MACQUARRIE
John Macquarrie angol származású amerikai teológus, aki a skót református hagyományokon nőtt fel, a szentháromságtant egzisztencialista szempontból közelíti meg. Megközelítése egyaránt rávilágít a teológia egzisztencialista felfogásának erősségére és gyenge pontjaira. Tág értelemben véve a következőket mondhatjuk:
1. Macquarrie megközelítésének erőssége az, hogy a keresztény teológiához erőteljes kiegészítést ad, s megjelöli azokat a módozatokat, melyekben a teológia az emberi létezés szerkezetével összefüggésbe hozható, 2.Megközelítésének gyenge pontja az, hogy bár képes a meglévő keresztény dogmák egzisztencialista alkalmazására, szinte semmivel sem járul hozzá azok továbbépítéséhez.
A következőkben Macquarrie egzisztencialista megközelítését fejtjük ki, Principles of Christian Theology (A keresztény teológia alapjai, 1966) című könyve alapján. Macquarrie azt állítja, hogy a szentháromságtan „biztosítja Isten dinamikus megértését, szemben a statikus felfogással”. De hogyan lehet Isten egyidejűleg dinamikus és állandó? Macquarrie-t e feszültség arra a következtetésre juttatta, hogy „ha Isten nem hármasegyként jelentette volna ki önmagát, akkor kénytelenek lennénk ily módon elképzelni őt”. A keresztény tradíció dinamikus istenfogalmát a következőképpen fejti ki.
1. Az Atyát mint első létezőt kell felfognunk. Így megértjük „a létrehozás alapvető cselekedetét vagy energiáját, azt tudniillik, hogy ha valaminek van egy szükségszerű alapja, akkor az nemcsak annak a valaminek, hanem minden lehetséges létezőnek forrása”. 2. A Fiút mint kifejező létezőt kell felfognunk. Az „,elsőlétezőnek” ki kell fejeznie magát a létezők világában, melyet „a kifejező létezőn átáradva” tesz meg. E megközelítés alkalmazásával Macquarrie azt a gondolatot viszi tovább, hogy a Fiú az Ige vagy a Logosz, akit az Atya küldött el a teremtett világba, Macquarrie ezt a létezési formát



ALISTER E. MCGRATH: BEVEZETÉS A KERESZTÉNY TEOLÓGIÁBA 189
egyértelműen Jézus Krisztussal köti össze: „A keresztények hiszik, hogy az Atya léte mindenekfelett Jézus véges létében fejeződik ki.” 3. A Szentlelket egyesítő létezőként kell értelmeznünk, mivel a feladata az, hogy fenntartsa, erősítse, és ahol kell, helyreállítsa „a Lét egységét a létezőkkel”. A Szentlélek szerepe, hogy mindig új és magasabb szinten mozdítsa elő az Isten és a világ közötti (vagy Macquarrie szavaival élve: a „Létező” és a „létezők” közötti) egységet; ez a létező és a Lét új és gazdagabb egységéhez vezet.
Macquarrie megközelítése igen eredeti és hasznos, mivel összeköti a szentháromságtant az emberiség egzisztenciális helyzetével. De gyenge pontja is nyilvánvaló, mert igen mesterkélt módon kapcsolja be az egzisztenciális funkciók körébe a Szentháromság személyeit. Tegyük fel, hogy a Szentháromságnak négy tagja van; Macquarrie egész biztos megbirkózott volna a helyzettel, és kispekulál egy negyedik létkategóriát is. Ez a gyenge pont azonban nemcsak erre a spekulatív megközelítésre jellemző, hanem általában az egzisztencialista felfogásra is.
A filioque-vita
Az egyház korai történetének egyik legfontosabb eseménye a Niceai Hitvallás elfogadása volt az egész Római Birodalomban, mind keleten, mind nyugaton. E dokumentum célja az volt, hogy dogmatikai stabilitást biztosítson az egyházban, történelmének egy igen fontos időszakában, Az elfogadott szöveg egy része az „Atyától származó” Szentlélekre vonatkozik. A IX. században azonban a nyugati egyház megváltoztatta ezt a megfogalmazást, és úgy beszélt a Szentlélekről, mint ami „az Atyától és a Fiútól származik”. A latin filioque („és a Fiútól”) kifejezés ettől kezdve erre a betoldásra utal, amely mára teljesen bevett tétel a nyugati egyházban és teológiában. A Szentlélek „kettős származásának” gondolata a görög teológusokat nagymértékben bosszantotta: szerintük nem csupán komoly teológiai problémák fakadtak belőle, de az úgymond sérthetetlen hitvallásszöveg is megromlott miatta. Sok tudós szerint ez a rosszallás is hozzájárult a nyugati és keleti egyház között 1054-ben bekövetkezett szakadáshoz. A filioque-vita több okból is fontos, egyrészt önmagában véve is izgalmas teológiai kérdés, másrészt pedig jellemző adaléka korabeli keleti és nyugati egyház közötti kapcsolatokhoz. Igyekszünk ezt a kérdést részleteiben is feltárni. Az alapvető kérdés, hogy vajon mit mondhatunk a Szentlélekről: csak az Atyától származik, vagy az Atyától és a Fiútól? Az első változat a keleti egyházhoz kapcsolódik, és a legnyomatékosabban a kappadókiai atyák fejtik ki; a második változat a nyugati egyházhoz fűződik, és Augustinus A Szentháromságról című értekezése taglalja. A görög patrisztikus írók szerint a Szentháromságon belül csak egy létforrás van. Az Atya az egyetlen és mindenekfeletti oka mindennek, beleértve a Szentháromságon belül a Fiút és a Szentlelket is. A Fiú és a Szentlélek az Atyából ered, de különböző módon. E viszony kifejtéséhez megfelelő kifejezést keresve a teológusok végül két, egészen sajátos képet rögzítettek: A Fiút nemzette az Atya, míg a Szentlélek származik az Atyától. Ez a két szó szolgál annak a gondolatnak a kifejezésére, hogy mind a Fiú, mind a Szentlélek az Atyától ered, de különböző módon. A szóhasználat igencsak esetlen, és ezt mit sem mutatja jobban, mint hogy a felhasznált görög szavakat (gennészisz és ekporeüszisz) rendkívül nehéz szabatosan lefordítani. Eme összetett folyamat megértését segítendő a görög atyák két képet használtak. Az Atya kimondja Igéjét, de amikor kiejti a szót, lehel is, hogy a szót hallhatóvá és befogadhatóvá tegye. A kép erősen a bibliai tradícióra alapoz, és értelme az, hogy a Fiú az Isten Igéje, a



ALISTER E. MCGRATH: BEVEZETÉS A KERESZTÉNY TEOLÓGIÁBA 190
Szentlélek pedig Isten lehelete. Magától értetődik a kérdés: miért kellett a kappadókiai atyáknak és más görög íróknak oly sok időt és energiát pazarolniuk arra, hogy a Fiút és a Szentlelket ezen a módon megkülönböztessék? A válasz igen fontos: ha elmulasztjuk megjelölni, hogy a Fiú és a Szentlélek ugyanattól az egy Atyától ered, de más módon, könnyen arra a feltételezésre juthatunk, hogy Istennek két fia van, és ez leküzdhetetlen problémákat eredményezne. A fenti összefüggésben tehát elképzelhetetlen, hogy a Szentlélek az Atyától és a Fiútól származzon. Miért? Mert ez veszélybe sodorná az Atyának mint az egész istenség egyedüli eredetének és forrásának elsőségét. Hogy is mondhatnánk azt, hogy az istenségnek két forrása van az egy Istenségen belül?! Hiszen ez feloldhatatlan belső ellentmondásokhoz és feszültségekhez vezet! Ha a Fiú osztozhatna az Atyának ebben a kizárólagos képességében, ha a Fiú is az egész istenség fonása lehetne, akkor ez a képesség nem volna többé kizárólagos. Ezért a görögegyház a Szentlélek „kettős származásának” nyugati gondolatát teljes határozottsággal tagadta. De a görög hagyományban sem volt teljes egyetértés e kérdésben. Alexandriai Cirill szerint a Szentlélek „a Fiúhoz tartozik”. Csakhamar hasonló gondolatok alakultak ki a nyugati egyházban is. A korai nyugati keresztény írók szándékosan visszafogottan fogalmaztak a Szentléleknek az istenségben elfoglalt pontos helyét illetően. Poitiers-i Hilarius A Szentháromságról című értekezésében megelégedett annak kinyilvánításával, hogy nem mondhat „semmi többet (Isten) Szentlelkéről, mint azt, hogy az (Isten) Szentlelke”. Ez a bizonytalanság néhány kritikusát arra késztette, hogy meggyanúsítsák: Hilarius valójában trinitárius, és csupán az Atya és a Fiú teljes istenségét vallja. Pedig az értekezés többi részeiből világosan kiderül, hogy Hilarius már az Újszövetségről azt tartja, hogy a Szentléleknek nem csupán az Atyától, hanem a Fiútól való származását is tanítja. Az a felfogás, miszerint a Szentlélek az Atyától és a Fiútól származik, tovább fejlődött, és csakhamar Augustinus adott neki klasszikus megfogalmazást. Augustinus a Hilarius által kialakított pozícióra építve azt állította, hogy a Szentlelket úgy kell elképzelni, mint aki a Fiútót származik. Egyik alapszövege a Jn 20,22 volt, ahol azt olvassuk, hogy a feltámadott Krisztus rálehelt a tanítványokra, és azt mondta: „Vegyetek Szentlelket.” Augustinus a következőképpen magyarázza ezt A Szentháromságról című művében:
Nem mondhatjuk azt sem, hogy a Szentlélek nem a Fiútól származik. Végül is a Szentlélekről olvassuk, hogy mind az Atya, mind a Fiú lelke.., [Majd idézi a Jn 20,22-t.] A Szentlélek nem csupán az Atyától származik, hanem a Fiútól is.
Amikor Augustinus ezt az állítást megfogalmazta, úgy hitte, hogy a keleti és a nyugati egyház közös és általános konszenzusát foglalja össze. Sajnos fogyatékos görög tudása miatt nem érzékelte, hogy a görög nyelvű kappadókiai írók egészen más véleményen voltak. Ugyanakkor vannak pontok, ahol Augustinus nyilvánvalóan megerősítette az Atya sajátos szerepét az istenségen belül:
Az Atyaisten az, akitől a világ született, és akitől a Szentlélek lényegében véve származott. Most idevettem a „lényegében véve” szavakat, mivel úgy találjuk, hogy a Szentlélek a Fiútól is származott, Ugyanakkor az Atya adta a Szentlelket a Fiúnak. Nem mintha a Fiú már létezett volna és birtokolta volna a Szentlelket. Bármit adott is az Atya az egyszülött Igének, nemzve adta neki. Ezért oly módon nemzette őt, hogy az általános adomány mindkettőjük Szentlelke legyen.
Vajon mire gondolt Augustinus, mit kezdjünk a Szentlélek ilyen irányú értelmezésével? A válasz sajátos Szentlélek-értelmezésében rejlik, miszerint a Lélek a „szeretet köteléke” az



ALISTER E. MCGRATH: BEVEZETÉS A KERESZTÉNY TEOLÓGIÁBA 191
Atya és a Fiú között. Augustinus kifejti az istenségen belüli viszonyok gondolatát, és azt állítja, hogy a Szentháromság személyei az egymáshoz főződő viszony alapján határozhatók meg. A Szentlélek tehát az Atya és a Fiú közötti szeretetközösség viszonylatában szemlélendő, egy olyan viszonyban, amelyet Augustinus szerint a negyedik evangélium tár elénk, mint Atya és Fiú akaratának és céljának egységét. Foglaljuk össze a két megközelítés közötti ellentéteket:
l. A görög törekvés az volt, hogy megőrizzék az Atyának, mint az istenség egyetlen forrásának egyedülálló helyzetét. A Fiú és a Szentlélek tőle származik, s noha különböző, ám egyenértékű módon, miáltal istenségük biztosított. A görög egyházatyák úgy látták, a latin megközelítési mód két önálló isteni forrást vezet be az istenségen belül, és ezzel meggyengíti a Fiú és a Szentlélek megkülönböztetését. A görögök a Fiút és a Szentlelket különálló, de egymást kiegészítő szerepként értelmezik; míg a nyugati tradíció a Szentlelket Krisztus Lelkének tekinti. Természetesen számos, e tradícióból származó modern író, mint például az orosz Vlagyimir Losszkij, kritizálta a nyugati megközelítést. A Szentlélek kiáradása című írásában Losszkij azt állítja, hogy a nyugati megközelítés elkerülhetetlenül elszemélyteleníti a Szentlelket, és Krisztus személyének és munkájának helytelen hangsúlyozásához vezet, az istenséget pedig személytelen elvvé redukálja. 2. A latin törekvés az volt, hogy biztosítsák a Fiú és a Szentlélek helyes megkülönböztetését egymástól, de úgy, hogy látható legyen kölcsönös egymáshoz tartozásuk. A „személy” fogalmához kötődő megközelítés elkerülhetetlenné tette, hogy a Szentlelket is ily módon szemléljék. A görög felfogásra reagálva a latin írók azt hangsúlyozták, hogy ők sem feltételeznek két isteni forrást az istenségen belül. A Lyoni Zsinat kinyilvánította, hogy „a Szentlélek az Atyától és a Fiútól származik, nem mint két eredetből, hanem mint egy eredetből” . A dogma mégis vita tárgya maradt, és nem valószínű, hogy a kérdés belátható időn belül megoldódik.
Miután bemutattuk az Istenről szóló keresztény dogmát, a keresztény teológia másik fő témája – Jézus Krisztus személye és jelentősége – felé fordulunk. Már említettük, hogy a Szentháromság dogmája a krisztológiai megállapításokból következett. Itt az ideje hát, hogy megvizsgáljuk a krisztológia önálló témaként való kialakulását.



ALISTER E. MCGRATH: BEVEZETÉS A KERESZTÉNY TEOLÓGIÁBA 192
9. KRISZTUS SZEMÉLYE
A keresztény teológia hagyományosan „krisztológiának” nevezett területe Jézus Krisztus személyének megértésére összpontosít, ami igen fontos része a keresztény tradíciónak. Az itt megvitatott kérdéseket azért nevezzük „klasszikusnak”, mert jórészt a felvilágosodás előtti kereszténység foglalkozott velük. A felvilágosodás aztán új kérdések sorozatát vetette fel, s ezzel olyan vitákat váltott ki, melyek teljesen ismeretlenek voltak az 1700 előtti időkben. Ezeket a kérdéseket majd a következő fejezetben fogjuk részletesen megtárgyalni. Itt most a krisztológia klasszikus megközelítéseit mutatjuk be.
A krisztológia és szótériológia közötti kapcsolat
A régebbi keresztény teológiai munkák gyakran tesznek éles különbséget „Krisztus személye” vagy a „krisztológia” és „Krisztus munkája” vagy a „szótériológia” között. Ezt a megkülönböztetést könyvünkben csupán oktatási szempontok miatt tartjuk meg, mivel egyetlen fejezet keretei között nem lenne lehetséges mindkét terület alapos bemutatása. A különbségtételt ma már teljesen feleslegesnek tartják, és csak a történeti bemutatás kedvéért hagyják meg. A teológusok ma már egyöntetűen elismerik a két terület szoros kapcsolatát. E fejlemény kialakulásában a közvetkező megfontolások játszottak fontos szerepet:
1. A kantiánus megkülönböztetés a Ding-an-sich („magánvaló”) és annak érzékelése között, Kant szerint a dolgokat nem ismerhetjük meg közvetlenül, hanem csak észleljük azokat, vagy felfogjuk hatásukat. Bár e megállapítás végső filozófiai igazolása túllép e kötet lehetőségein, teológiai következményei világosak: Jézus kilétét csak a ránk gyakorolt hatásán keresztül tudjuk megállapítani. Más szóval, Krisztus személyét a munkája révén ismerhetjük meg. Tehát szerves kapcsolat áll fenn a krisztológia és a szótériológia között. Ezt a megközelítést alkalmazta Albrecht Ritschl A megigazulás és megbékélés keresztény dogmája (1814) című művében. Ritschl azt állítja, hogy helytelen volt szétválasztani a krisztológiát és a szótériológiát, hiszen „a természetet és a tulajdonságokat, mint a létezés meghatározóit, csak a dolgok ránk gyakorolt hatásában észleljük, és azt gondoljuk, hogy a természet és a dolog ránk gyakorolt hatása maga a dolog”. 2. A funkcionális és ontológiai krisztológiák közötti összefüggés fokozódó felismerése. (Az első Krisztus feladatáról vagy munkájáról, a második Krisztus személyéről tesz megállapításokat.) Legelőször talán Athanasziosz mutatott rá erre az összefüggésre. Csak Isten adhat üdvösséget, mondja. Viszont Krisztus az üdvözítő. Mit mond hát ez a Krisztus feladatáról szóló állítás a személyéről? Ha Jézus Krisztus adja az üdvösséget, akkor kicsoda is ő valójában? A krisztológia és a szótériológia tehát ugyanannak az éremnek a két oldala, és nem két önálló gondolkodási terület. „A krisztológia és a szótériológia szétválasztása pontosan azért nem lehetséges, mert általánosságban a szótériológiai érdeklődés, az üdvösség, a beneficia Christi iránti érdeklődés vezet el a Jézus személye iránti érdeklődésünkhöz.” (Wolfhart Pannenberg) E pont fontossága egészen szembeszökő lesz, ha összehasonlítjuk a nestoriánus krisztológiát (mely Krisztus emberi mivoltát hangsúlyozta, különösen erkölcsi példájával kapcsolatban) és a pelagiánus szótériológiát (mely az emberi akarat teljes szabadságát emelte ki). Pelagius szerint az emberben megvan a jó cselekvésének képessége, csak meg kell mondani neki, hogy mit kell tennie. Krisztus erkölcsi példája ez az útmutatás. Ez az egzemplarista Krisztusszemlélet tehát egy olyan emberszemlélettel párosul, amely az emberi bűnt és az ember



ALISTER E. MCGRATH: BEVEZETÉS A KERESZTÉNY TEOLÓGIÁBA 193
szomorú és tragikus történelmét megfosztja súlyától. Az egyik múlt századi angol teológus, Charles Gore találóan mutat rá erre egyik sokat idézett szakaszában:
A Krisztus személyérő alkotott helytelen felfogások kéz a kézben haladnak az emberi természet szükségleteiről alkotott helytelen elméletekkel. A nestoriánus felfogás szerint... Krisztus példa; példa arra, hogy az ember mit tehet, és hogy milyen csodálatos egységbe kerülhet Istennel, ha elég szent; de Krisztus csupán egy ember a többi között, bezárva az emberi személyiség korlátai közé, és csak kívülről hat az emberekre. Lehet ugyan az ember Megváltója, de csak annyiban, hogy az ember megváltható egy ragyogó külső példa révén. A nestoriánus Krisztus logikusan kapcsolódik a pelagiánus emberhez... A nestoriánus Krisztus a pelagiánus embernek megfelelő üdvözítő.
Lehet, hogy Gore itt-ott túloz, de felismer egy fontos kapcsolódási pontot a krisztológia és a szótériológia között. Az egzemplarista szótériológia és a Jézus Krisztus erkölcsi példájának szerepéről és természetéről alkotott felfogása végül is kölcsönviszonyban áll az emberiség helyzetének és képességének pelagiánus felfogásával. Az ember és Krisztus közötti ontológiai szakadékot áthidalják, hogy eltüntessék a közöttünk és a Krisztus erkölcsi személyisége közti kapcsolódás hiányát is. Krisztus a legfőbb emberi példa, akinek hiteles emberi életvitelét mi is képesek vagyunk utánozni. Végül is, amit Jézusról mondunk, az valamiképpen mindig utal arra is, hogy miképpen értelmezzük a bukott emberiség helyzetét. E konszenzus ellenére állandó vitatárgya, hogy a szótériológiai belátásoknak hol a helyük a krisztológiában. Például, ahogyan majd világossá válik a későbbiekben, a Rudolf Bultmann által alkalmazott megközelítési mód arra a puszta tényre redukálja a krisztológiát, „hogy” létezett egy történelmi személy, akihez a kérügma (tehát a Krisztusról szóló üzenet) köthető. A kérügma elsődleges funkciója a Krisztus-esemény szótériológiai tartalmának közvetítése. Ehhez kapcsolódó megközelítés található A. E. Biedermann és Paul Tillich írásaiban, akik különbséget tesznek a „Krisztus-princípium” és Jézus történelmi személye között. Ez néhány írót, leginkább Wolfhart Pannenberget, aggodalommal tölt el, mondván, hogy ez a módszer ahelyett hogy magának Jézusnak a történetére alapozna – a krisztológiát kizárólag szótériológiai megfontolásokból építi fel (és így kiszolgáltatja azt Ludwig Feuerbach kritikájának).
Jézus Krisztus helye a keresztény teológiában
Jézus Krisztus személyének központi jelentősége van a keresztény teológiában. Míg a teológia általánosságban „Istenről való beszédként” határozható meg, addig a „keresztény teológia” Jézus Krisztusnak központi szerepet juttat. Ez a szerep rendkívül összetett, és legjobban akkor érthető meg, ha a különböző összetevőit külön-külön is megvizsgáljuk. Az első összetevő történelmi, míg a többi három határozottan teológiai jellegű.
JÉZUS KRISZTUS A KERESZTÉNYSÉG TÖRTÉNELMI KIINDULÓPONTJA
Ez a megállapítás alighanem vitán felül áll. Magyarázata azonban bonyolult. Vegyük például azt a kérdést, hogy hozott-e valami újat a világra a Názáreti Jézus? A felvilágosodás írói szerint a Názáreti Jézus nem tett mást, mint ismételten megjelenítette a természetvallást, amit követői, köztük Pál, csakhamar meghamisítottak. Jézus szavaiban és tetteiben semmi új nincs. Jézus gondolatai egyetemesen érvényesek, és bárki megtapasztalhatja őket a mindenre



ALISTER E. MCGRATH: BEVEZETÉS A KERESZTÉNY TEOLÓGIÁBA 194
alkalmas emberi ész használata által. A racionalizmus tehát azt állította, hogy Jézus nem mondott semmit, ami egyszerre lett volna igaz és új; ha igazat mondott, csupán egyetértett azzal, amit az egészséges emberi értelem mindig is tudott; ha valami újat mondott (tehát amit az értelem addig nem ismert), az azóta is irracionális, és ebből következően értéktelen. Egészen más a német liberális protestantizmus megközelítési módja, különösen is ahogyan az Albrecht Benjamin Ritschl írásaiban kibomlik. Ritschl azt állítja, hogy a Názáreti Jézus újat hozott az ember világába, valamit, amit az értelem addig nem vett figyelembe. ,,Jézus tudatában volt egy Istennel való új és addig ismeretlen kapcsolatnak.” A racionalisták egyetemes észvallása (melynek, úgymond, a világvallások puszta árnyékai) Ritschl szerint nem volt más, mint az ész álma, vagyis puszta absztrakció, történelmi megtestesülés nélkül. Viszont a kereszténység, mint történelmi vallás meghatározott teológiai és kulturális jellemzőkkel rendelkezik, melyek részben a Názáreti Jézusnak köszönhetők. Bár igen fontos ez a történelmi megfigyelés, a keresztény teológia Jézus Krisztus jelentőségét inkább három teológiai területen jelöli meg, melyeket a következőkben mutatunk be. Ugyanakkor hangsúlyoznunk kell, hogy Jézus Krisztus jelentőségét nem érthetjük meg teljesen történelmi dimenziója nélkül. A kereszténység nem független és zárt gondolatrendszer, hanem tudatos válasza Jézus Krisztus élete, halála és feltámadása által felvetett kérdésekre. A kereszténység történelmi vallás, mely úgy jött létre, hogy válaszolt arra az eseménysorra, melynek középpontja Jézus Krisztus, akihez a keresztény teológia mindig visszatér fejtegetései és válaszai során. Ez a mozzanat teszi érthetővé, miért van maradandó jelentősége a Szentírásnak a keresztény tradícióban. A krisztológia és a Szentírás tekintélye elválaszthatatlanul összekapcsolódik, hiszen a szentírás közvetíti számunkra mindazt, amit Jézus krisztusról tudhatunk, illetve azt, hogy milyen hatással volt Jézus az emberek életére és gondolkodás ára. Az Újszövetség az egyetlen birtokunkban lévő dokumentum, amit a keresztény egyház mérvadónak fogad el. Azok a kánonon kívüli források, amelyek Jézusról tájékoztatnak, igencsak kérdésesek és korlátozott értékűek. A Szentírás tekintélye tehát részben történelmi szempontokon nyugszik. Ezeket a történelmi szempontokat azonban ki kell egészíteni teológiai elemzésekkel is például hogy a sajátos keresztény istenismeret Jézus krisztuson keresztül jut el hozzánk, és hogy Jézus csak a Szentírásban ismerhető meg. Most rátérünk ezeknek a kifejezetten teológiai szempontoknak a megtárgyalására.
JÉZUS KRISZTUS ISTENT JELENTI KI
A keresztény teológia központja az a gondolat, hogy Krisztus: Isten kijelentői jelenléte. Jézus Krisztus különös és egyedi módon ismerteti meg Istent, s ez az ismeret a kereszténység sajátossága. E meggyőződés egyik legradikálisabb megfogalmazása Karl Barth Kirchliche Dogmatikjában olvasható:
Amikor a Szentírás Istenről beszél, figyelmünket és gondolatainkat egyetlen pontra irányítja, és arra, amit erről tudni kell.., Ha közelebbről megnézzük, és megkérdezzük, hogy ki és mi van ezen a ponton, amelyre figyelmünket és gondolatunkat odafordította, s amit Istenként kell felismernünk... akkor kiderül, hogy a Biblia elejétől végig Jézus Krisztus nevéhez vezet minket.
Ez a meggyőződés évszázadokon keresztül központi szerepet játszotta kereszténység fő vonala számára. Így a második kelemeni levél írója, aki feltehetőn a II. századközepén élt, azzal a megállapítással kezdi levelét, hogy ,,Jézusra mint Istenre kell gondolnunk”. Az ismert anglikán író, Arthur Michael Ramsey ugyanazt a teológiai alapelvet vallja, amit Barth, bár



ALISTER E. MCGRATH: BEVEZETÉS A KERESZTÉNY TEOLÓGIÁBA 195
stílusa visszafogottabb: ,,A >Jézus Úr< hitvallás jelentősége nem csupán az, hogy Jézus isteni, hanem hogy Isten krisztusi.'' Ez a „krisztológiai koncentráció” jelentős vitát váltott ki azok körében, akik a kereszténység és a más vallások közötti dialógussal foglalkoznak. Ennek a vitának a tartalmára még visszatérünk könyvünk egy későbbi részében. Most csupán annyit jegyzünk meg, hogy a keresztény teológia felismerte azt a történelmi tényt, hogy a keresztény tradíció keretei között nem beszélhetünk Istenről anélkül, hogy ezekét a megállapításokat össze ne kötnénk Jézus Krisztus személyével és munkájával.
JÉZUS KRISZTUS AZ ÜDVÖSSÉG HORDOZÓJA
A kereszténység fő vonalának egyik központi kérdése az, hogy a keresztény értelemben vett üdvösség csak Jézus Krisztus életében, halálában és feltámadásában, illetve ezek által lett nyilvánvalóvá és valósult meg. Meg kell jegyeznünk, hogy az „üdvösség” igen összetett fogalom. Az az állítás, hogy „Jézus Krisztus teszi lehetővé az üdvösséget”, még nem zárja ki, hogy lehetnek az üdvözülésnek más módjai is, más eszközök által. Ez az állítás csupán azt hangsúlyozza, hogy a keresztény tradíción belül csak Jézus Krisztusra alapozva fejthető ki az üdvösség sajátosan keresztény felfogása. És még egyszer: a keresztény hitnek ez a legbelső magva újabban számos újraértékelési kísérlet tárgyává lett, főleg azok részéről, akik a kereszténység és a többi vallások párbeszédét sürgetik, s mint jeleztük, erre részletesebben is kitérünk majd egy későbbi fejezetben.
JÉZUS KRISZTUS SZABJA MEG A MEGVÁLTOTT ÉLET FORMÁJÁT
A keresztény lelkiség és etika központi kérdése a keresztény élet természetével foglalkozik, mind lelki, mind etikai értelemben. Az Újszövetség erőteljesen krisztomorf képet ad a megváltott életről – tehát azt állítja, hogy Jézus Krisztus nem csupán lehetővé teszi ezt az életet, de meghatározza annak formáját is. Ezt a gondolatot fejezi ki az Újszövetség egyik fő motívuma: „Krisztushoz hasonlóvá lenni.” E probléma akkor válik igazán fontossá, ha feltesszük a kérdést: hogyan lehet Jézus Krisztus etikai vagy lelki példa a hívők számára.
Az Újszövetség krisztológiai megállapításai
A krisztológia elsődleges forrása az Újszövetség. De az Újszövetség Krisztus jelentőségére vonatkozó utalásait az Ószövetség kontextusában kell elhelyezni. Például maga a „krisztus” kifejezés – amit sokszor könnyelműen egyszerű személynévként használunk – valójában egy többszörös jelentést hordozó titulus (méltóságjelző, cím), amelynek legmélyebb jelentése csak az Isten eljövendő messiása (görögül khrisztosz) ószövetségi váradalmának a fényében bomlik ki. Vizsgáljuk hát meg az Újszövetségben található fontosabb krisztológiai megnevezéseket.
MESSIÁS
A görög khrisztosz szó a héber masiah kifejezés fordítása, amit magyarul leginkább „messiás” formában használunk, alapjelentése pedig „a felkent”, Bár az ókori Izráelben a prófétákat és a papokat is felkenték, a kifejezést elsőrendűen a király felkenetésére használták. Az ókori Izráel erőteljesen teocentrikus világképének keretei között a királyról azt tartották, hogy őt



ALISTER E. MCGRATH: BEVEZETÉS A KERESZTÉNY TEOLÓGIÁBA 196
maga Isten keni fel. A felkenetés, melynek során a kiválasztott személyt olívaolajjal bekenték vagy leöntötték, nyilvános jele volt annak, hogy Isten őt a királyi feladatra jelölte. A kifejezés az Izráel jövőjére vonatkozó váradalmak egyik kulcsfogalma lett. Ezek a váradalmak egy új király feltételezett eljöveteléről szólnak, aki Dávidként Isten megújult népén fog uralkodni. Bizonyítható, hogy ezek a váradalmak – a messianisztikus váradalmakhoz közelálló nacionalista érzelmekkel együtt – a római megszállás időszakában újra fellángoltak. A holt-tengeri tekercsek felfedezése sokat segített az ilyen jellegű váradalmak pontosabb leírásában. Ha az I. században egy palesztinai embert „a felkentnek” neveztek, azzal az illető jelentőségét erősítették meg és igazolták vissza. Az a tény, hogy az Újszövetség Jézusra alkalmazza a kifejezést, igen összetett kérdés, és értelmezése mindmáig vita tárgya. Mindenesetre az alábbi négy megállapítás helyénvalónak tűnik:
1. Követőinek egy része politikai felszabadítót látott Jézusban, aki összegyűjti népét, hogy felszabaduljanak a római fennhatóság alól. 2. Jézus maga sohasem engedte meg követőinek, hogy „Messiásnak” nevezzék őt – ezt a jelenséget William Wrede kifejezésével „messiási titoknak” nevezzük. 3. Ha Jézus Messiásnak is tartotta magát, semmiképpen sem kapcsolhatjuk a zélótákhoz vagy más, erőteljesen nacionalista körök politikai nézeteihez. 4. A korabeli reménység egy győzedelmes Messiásra várakozott. Az a tény, hogy Jézus szenvedett, komolyan ellentmond ennek a váradalomnak. Ha Jézus Messiás volt, nem úgy volt az, ahogy az emberek várták.
Mi hát a kifejezés szerepe Jézus jelentőségének a megértésében? Jézus Izráelhez fűződő viszonyának tisztázásában rendkívül fontos szerepet játszik a fogalom. Eszerint Jézust a klasszikus zsidó váradalmak beteljesítőjének kell tartanunk, és ez az alapja a judaizmus és a kereszténység közötti folyamatosság megértésének is. Ez a kérdés igen jelentős volt az I. századi Palesztinában, és ma is jelentős a zsidó-keresztény viszonyban. Azok számára viszont fokozatosan elvesztette a jelentőségét, akiket elsősorban az foglalkoztatott, hogy hová helyezzék el Jézust az emberiség és az Isten viszonylatában. A „Messiás” kifejezés emberi vezetőre utal, tehát Jézus emberi mivoltát teszi hangsúlyossá. A korai egyház viszonylag hamar rákényszerült, hogy más újszövetségi krisztológiai címekkel foglalkozzon, mert tisztáznia kellett Jézus emberségének és istenségének viszonyát. Az egyik legfontosabb tisztázandó kifejezés: „Isten fia”.
ISTENFIA
Az Ószövetség az „Isten fia” kifejezést tág értelemben használta, és talán úgy fordíthatnánk a legszabatosabban, hogy „Istenhez tartozó”. A legkülönbözőbb kategóriákra alkalmazták, köztük általánosan Izráel népére (2Móz 4,22), és speciálisan a dávidi királyra és utódaira, akik uralkodnak a nép fölött (2Sám 7,14). Ebben a leszűkített értelemben a kifejezés egyformán alkalmazható Jézusra és a keresztényekre. Jézus nem alkalmazta magára egyértelműen a kifejezést. Ebben az értelemben csak az Újszövetség más részeiben fordul elő, különösen Pálnál és a Zsidókhoz írt levélben. Pál például azt mondja, hogy Jézus „Isten hatalmas fiának bizonyult” a feltámadás által (Róm 1,4). Pál az „Isten fia” elnevezést egyformán használja Jézussal és a hívőkkel kapcsolatban. Ám különbséget tesz a hívők istenfiúsága (ami az adoptáció révén jön létre) és Jézus fiúsága között (ami abból ered, hogy ő az „Isten tulajdon fia”, Róm 8,32). A negyedik evangéliumban és a jánosi levelekben a „fiú” (huiosz) kifejezés csak Jézusra vonatkozik, míg a hívőket a



ALISTER E. MCGRATH: BEVEZETÉS A KERESZTÉNY TEOLÓGIÁBA 197
sokkal általánosabb „gyermekek” (tekna) terminus illeti. Ennek az az alapvető értelme, hogy a hívők a hit által lehetnek részesei annak a kapcsolatnak, mint ami Jézus és az Atya között eleve fennáll; ugyanakkor a Jézus és az Atya közötti kapcsolat megelőzi és egyben meg is határozza azt a kapcsolatot, ami a hívők és Isten között létesül. Ezek a megfigyelések fontos kérdéseket vetnek fel, s néhányat nekünk is meg kell említenünk. Az olvasó problémásnak találhatja az „Isten fiára” vonatkozó utalásokat, a kirekesztő nyelvezet miatt. Egy egyszerű megoldással ki lehet cserélni a hímnemű „fiút” az általánosabb „gyermek” szóval. Bár a helyettesítés mai szemmel érthetőnek tűnik, egy sor döntő fontosságú újszövetségi különbségtételt elmos, Pál szerint a hívők – a férfiak és a nők egyaránt – adoptáció révén „Isten fiai”. Az itt megfogalmazott gondolat az, hogy minden hívő örökösödési jogot élvez, olyan jogot, ami a kor kulturális körülményei között csak a fiúgyermekeket illette meg. E jelentős kulturális problémát szem előtt tartva, könyvünkben a tradicionális, kirekesztő nyelvezetűnek titulált „Isten fia” és „Ember fia” formát használjuk az újszövetségi krisztológiai címek tárgyalása során, nagyjából ahhoz hasonlóan, ahogyan a hagyományos „Atya” és „Fiú” kifejezéseket is megtartottuk a Szentháromság korábbi tárgyalásakor.
EMBER FIA
Sok keresztény szerint az „Ember fia” kifejezés az „Isten fia” természetes ellenpárja, Ez a fogalom Krisztus emberségét fejezi ki, pontosan úgy, ahogy a másik elnevezés Jézus istenségének kiegészítő állítása. A kérdés azonban mégsem ilyen egyszerű. Az „Ember fia” kifejezés (héberül ben-adam vagy arámul bar nasa) három fontos összefüggésben szerepel az Ószövetségben:
l. Ezékiel próféta megszólításának formája; 2. egy jövőbeli eszkatológikus alak (Dán 7,73-14), akinek az eljövetele a történelem végét és az isteni ítélet kezdetét jelzi; 3. annak a különbségnek a bemutatása, hogy az emberi természet törékeny és gyarló, míg az Isten és az angyalok helyzete állandó, és messze meghaladja azt (4Móz 23,19; Zsolt 8,14).
A harmadik értelem természetes módon kapcsolódik Jézus emberségéhez, és egészen biztos, hogy ez áll a szinoptikus evangéliumok idevonatkozó utalásai mögött. A kifejezés második értelme lényegesen nagyobb tudományos érdeklődést váltott ki. Rudolf Bultmann szerint a Dán 7,13-14 arra a váradalomra utal, hogy a történelem végén eljön az „Ember fia”, és Bultmann szerint maga Jézus is osztozott ebben a váradalomban. Jézus utalása („...akkor meglátják az embernek Fiát eljőni felhőkben nagy hatalommal, és dicsőséggel” - Mk 13,26) Bultmann szerint úgy értendő, hogy nem önmagára, hanem valaki másra utal. Bultmann úgy vélte, hogy a korai egyház fokozatosan egybeolvasztotta „Jézust” és az „Ember fia” kifejezést, és mindkettőn ugyanazt értette. Tehát a kifejezés Jézusra alkalmazását a korai egyház vezette be. Ezt a nézetet azonban nem fogadták el általánosan. Más tudósok azt állították, hogy az „Ember fia” kifejezés számos más utalást is magában foglal, például szenvedés, oltalom és ítélet, s ezért természetes, hogy Jézusra alkalmazzuk. George Caird is azon Újszövetségkutatók közé tartozik, akik ezt a megközelítést képviselik. Caird szerint Jézus azért használta ezt a szót, hogy jelezze az emberiséggel, elsősorban is a gyengékkel és az alázatosokkal való



ALISTER E. MCGRATH: BEVEZETÉS A KERESZTÉNY TEOLÓGIÁBA 198
alapvető azonosságát, valamint sajátos feladatát is, ti. hogy ő az új Izráel képviselője és Isten ítéletének és országának hordozója”.
ÚR
„Jézus Krisztus Úr” – ez a kijelentés már az egyik legkorábbi keresztény hitvallásban is feltűnik (Róm l0,9), s a célja az, hogy megkülönböztesse a Jézusban hívőket azoktól, akik nem hisznek benne. Az „Úr” elnevezés (görögül küriosz, arámiul mar) erőteljes teológiai képzettársításokat vont maga után, már csak azért is, mert a tetragrammaton fordítására szolgált (a tetragrammaton Isten szent nevének megjelenítésére az Ószövetségben használt négy héber betű - jhwh -, amit magyarul általában Jahvénak mondunk). A judaizmusban helytelennek tartották az Isten nevének kimondását, ezért helyette egy másik szót (adonáj = Úr) használtak. Az Ószövetség görög fordításában, a Septuagintában pedig a küriosz (= úr) szóval fordították Isten nevét. Így lett a görög küriosz az Isten neve számára elkülönített szó. A híres zsidó történetíró, Josephus Flavius feljegyzett egy fontos eseményt, amikor a zsidók visszautasították a császárkultuszban való részvételt, amely a Római Birodalomban a civil vallás központi része volt. Megtagadták, hogy a császárt „úrnak” (küriosz) szólítsák, s nyilván azért, mert hittek abban, hogy ez a kifejezés csak Istent illeti meg. Amikor tehát az Újszövetség a kifejezést Jézusra alkalmazza, erre a gazdag asszociációjú tradícióra támaszkodik, és ezzel Jézus és az Isten közötti nagyfokú azonosságot sejteti. Ez a tendencia jól kimutatható számos olyan újszövetségi szakaszban, melyek az Ószövetség egy-egy Istenre vonatkozó részletét idézik és alkalmazzák Krisztusra. Talán a legjelentősebb szakasz a Fil 2,10-11, amit Pál tulajdonképpen idéz. Itt egy korai keresztény író, akinek személye talán mindörökre rejtve marad, „az Úr Jézus Krisztusra” vonatkoztatja a nagy ószövetségi látomást (Ézs 45,23) – hogy minden térd meghajol majd az Úr (Isten) előtt.
ISTEN
Az Újszövetség Izráel szigorú monoteizmusára épülve íródott. E monoteizmus keretein belül istenkáromlásnak számított, hogyha valakit „Istennek” neveztek. Az Újszövetség-tudós Raymond Brown szerint ugyanakkor az Újszövetség legalább három esetben egyértelműen „Istennek” nevezi Jézust, beleértve mindazt, amit ez magában foglal.
1. A negyedik evangélium kezdete azt mondja, hogy „Isten volt az Ige” (Jn 1,1). 2. Tamás hitvallása, aki a feltámadott Krisztust „Uramnak és Istenemnek” szólítja (Jn 20,28). 3. A Zsidókhoz írt levél kezdete, amely egy Istenre vonatkozó zsoltárt Jézusra alkalmaz (Zsid 1,8).
Mivel az Újszövetség írói erősen idegenkedtek attól, hogy Jézusról „Istenként” beszéljenek, hiszen hitük Izráel szigorú monoteizmusában gyökerezett, ez a három állítás, amit nem lenne nehéz egyéb hasonló esetekkel kibővíteni, meghatározó jelentőségű. Idesorolhatók azok az újszövetségi részletek is, melyek Jézus jelentőségéről funkcionális értelemben beszélnek, vagyis oly módon, hogy bizonyos, Istenhez kapcsolódó funkciók és



ALISTER E. MCGRATH: BEVEZETÉS A KERESZTÉNY TEOLÓGIÁBA 199
feladatok betöltésével azonosítják őt. Ezek közül néhány ugyancsak meghatározó jelentőségűvé vált.
l. Jézus az emberiség üdvözítője. Az Ószövetség szerint az emberiségnek egyetlen üdvözítője van – Isten. Annak teljes tudatában, hogy Isten az egyetlen üdvözítő, vagyis egyedül Isten adhat üdvösséget, az első keresztények mégis azt állították, hogy Jézus az üdvözítő, és Jézus ad üdvösséget. A korai keresztények hitének jelképe a hal, mivel öt görög szó Jézus Krisztus, Isten Fia. Üdvözítő – első betűjének egybeolvasása a „hal” (I-CH-T-Ü-S ) szót adja ki görögül. Az Újszövetség szerint Jézus szabadítja meg az embereket a bűneiktől (Mt 1,21); csak az ő nevében van üdvösség (ApCsel 4,12); ő az üdvösség fejedelme (Zsid 2,10); ő a „Megtartó, ki az Úr Krisztus” (Lk 2,11). Ezek a megállapítások – a számtalan többivel együtt – úgy mutatják be Jézust, mint aki Istenként cselekszik, és azt teszi, amit tulajdonképpen csak Isten tud megtenni. 2. Jézust imádják. A zsidóság körében, melyben az első keresztények éltek, Isten és egyedül Isten volt, akit imádtak. Pál figyelmezteti a római keresztényeket, hogy állandóan fennáll az a veszély, hogy az emberek teremtményeket imádjanak, noha a Teremtőt kellene imádniuk (Róm 1,23). Ám a korai keresztény egyház Krisztust Istenként imádta – az Újszövetség világosan utal erre a gyakorlatra. Így az 1Kor 1,2 szerint a keresztények „a mi Urunk Jézus Krisztus nevét segítségül hívják”, s itt olyan kifejezést használ, ami az Ószövetségben az Isten tiszteletére és imádására alkalmazott formulákban fordul elő (pl. 1Móz 4,26,13.1: Zsolt 105,1; Jer 10,25 Joel 2,32). Jézust egyértelműen úgy tekintik, mint aki Istenként cselekszik, és így imádat tárgya, 3. Jézus jelenti ki Istent. „A ki engem látott, látta az Atyát” (Jn 14,9). Ezek a figyelemre méltó szavak, melyek oly jellemzőek a negyedik evangéliumra, azt a meggyőződést hangsúlyozzák, hogy az Atya a Fiún keresztül szól és cselekszik, más szóval: Isten Jézusban és Jézus által jelenti ki magát. Jézust látni annyi, mint látni az Atyát; tehát Jézust újra úgy látjuk, mint aki Istenként cselekszik.
Patrisztikus viták Krisztus személyéről
A patrisztikus kor óriási figyelmet szentelt Krisztus személyének. A vita főleg a keleti egyházban folyt; érdekes, hogy Augustinus soha semmi jelentősebbet nem írt a krisztológia területén. A korszak később meghatározónak bizonyult, kijelölte a Krisztus személyéről folyó vita irányvonalait, s ezek egészen a felvilágosodás koráig normatívak maradtak; ezután a hit és a történelem összefüggésében folytak tovább a viták, s ezt majd a következő fejezetben tárgyaljuk meg. A patrisztikus íróknak azzal a feladattal kellett megküzdeniük, hogy egy olyan egységes krisztológiai rendszert alkossanak meg, amely egységbe foglalja az Újszövetségben található különféle krisztológiai utalásokat, állításokat, képeket és modelleket (ezek közül némelyiket már fentebb röviden bemutattuk). A megoldás igencsak bonyolultra sikeredett. Mivel azonban létfontosságú szerepet játszik a keresztény teológiában, kibontakozásának fő állomásait bemutatjuk.
KORAI HOZZÁJÁRULÁSOK: JUSZTINOSZ VÉRTANÚTÓL ÓRIGENÉSZIG
A krisztológia fejlődésének első korszaka Krisztus istensége körül összpontosult. A legtöbb



ALISTER E. MCGRATH: BEVEZETÉS A KERESZTÉNY TEOLÓGIÁBA 200
patrisztikus író számára elcsépelt közhely, hogy Jézus Krisztus ember volt. Számukra nem kívánt magyarázatot, és nem az volt a valóban izgalmas kérdés, hogy Krisztus miben volt hasonló az emberekhez, hanem hogy miben különbözött az emberektől. Két korai nézetet igen hamar heretikusnak bélyegeztek. Az ebionitizmus mögött eredetileg egy zsidó szekta állt, amely a kereszténység első századaiban virágzott, és Jézust közönséges embernek, Mária és József fiának tartotta. Ellenzői teljesen helytelennek tartották ezt a redukált krisztológiát, és rövidesen feledésbe is merült. Sokkal jelentősebb szerepet játszott az ezzel homlokegyenest ellenkező nézet, amely doketizmus néven vált ismertté, a görög dokeo tűnni, látszani – igéből. Ez a megközelítési mód – melyet leginkább úgy képzelhetünk el, mint egy teológiai irányzatot, mint egy sajátos teológiai pozíciót – azt állította, hogy Krisztus teljességgel isteni, és emberi mivolta csupán látszat volt. Krisztus szenvedése tehát látszat, nem valóság. Fénykorában, a II. században a doketizmus rendkívüli vonzerővel hatott a gnosztikus írókra. Ebben az időben azonban már megjelentek más nézetek, s ezek végül is elhomályosították a doketista felfogást. Az új nézetek egyik kimagasló képviselője Jusztinosz vértanú. Jusztinosz vértanú, a II. század legjelentősebb apologétája különösen azt igyekezett kimutatni, hogy a keresztény hit valósította meg a klasszikus görög filozófia és a judaizmus lényegét. Adolf von Harnack foglalta össze, hogy miképpen vezette le Jusztinosz ezt a tételét, Jusztinosz szerint „Krisztus a logosz és a nomosz”. A Jusztinosz által kifejtett logoszkrisztológia azért különleges jelentőségű, mert kihasználja a korszak sztoicizmusában és közép-platonizmusában is használatos logoszgondolat apologetikus lehetőségét. A logoszt (a görög kifejezést általában „Igé”-nek fordítjuk, például Jn 1,14) minden emberi ismeret végső forrásának tartották. Egy és ugyanazt a Logoszt ismeri a keresztény hívő és a pogány filozófus; az utóbbi azonban csak részben fér hozzá, míg a keresztény teljesen birtokában van, mivel a Krisztusban teljesen megnyilatkozott. Jusztinosz szerint a kereszténység előtti pogány filozófusok, például Hérakleitosz vagy Szókratész, részben birtokosai voltak az igazságnak, hiszen a Logosz akkor is jelen volt a világban. Ebben az összefüggésben különös jelentőségő a logosz szpermatikosz gondolata, amely feltehetően a közép-platonizmusból származik. Az isteni Logosz magot vetett az egész emberiségbe; ezért elképzelhető, hogy ezt a „logoszmagot” a nem keresztények is ismerik, jóllehet, csak részben. Jusztinosz ez alapján érvelve kijelenti, hogy a kereszténység Isten kijelentésének azokra a megérzéseire és utalásaira épít, melyek már a pogány filozófiában is megvoltak, és ezeket tölti be. Ugyanakkor az Ószövetség emberei is megismerhették a Logoszt az isteni megnyilatkozásokból (theophaniákból). A Logoszt a maga teljes kijelentésében Krisztus hozza el. Jusztinosz így fogalmaz Második Apológiájában:
A mi vallásunk nyilvánvalóan fenségesebb minden emberi tanításnál, hiszen Krisztus, aki számunkra, emberi lények számára megjelent, a Logosz-elvet a maga teljességében képviseli... Mindazt, amit a filozófusok és a törvényadók igaznak mondtak vagy ismertek el, kutatás és érzékelés útján tették, aszerint hogy a Logosznak mely része volt elérhető számukra. De mivel nem ismerték az egész Logoszt, ti. Krisztust, gyakran szembekerültek egymással.
Jusztinosz tehát a görög filozófia világát egyértelműen a kereszténység összefüggésébe vonja: a görög filozófia Krisztus eljövetelének előjátéka, Krisztus teljesíti be mindazt, ami előtte csak részben volt ismert. A logoszkrisztológia legalaposabb kifejtése Órigenész írásaiban olvasható. Az igazat megvallva Órigenész krisztológiája hihetetlenül bonyolult, és magyarázata bizonyos pontokon rendkívül nehéz. A következőkben jócskán leegyszerűsítjük megközelítését. A testet öltésben Krisztus emberi lelke egyesült a Logosszal. Ez az egyesülés olyan szoros, hogy Krisztus



ALISTER E. MCGRATH: BEVEZETÉS A KERESZTÉNY TEOLÓGIÁBA 201
emberi lelke osztozik a Logosz sajátosságaiban. Órigenész ezt egy gyakran idézett hasonlattal illusztrálja:
Ha egy vasdarabot folyamatosan a tűzben tartunk, akkor az átveszi a tűz melegét pórusain és résein keresztül. Ha a tűz folyamatos, és a vasat sem távolítjuk el, teljesen átalakul a másikká... Ugyanígy az a lélek (ti. Jézus emberi lelke), amely folyamatosan a Logoszban, a Bölcsességben és Istenben van, mindabban, amit csinál, érez és ért; Isten.
Ugyanakkor Órigenész azt állítja, hogy bár a Logosz és az Atya egyaránt örök, a Logosz alá van rendelve az Atyának. Fentebb már említettük, hogy Jusztinosz vértanú azt mondta, még ha töredékes formában is, de a Logosz mindenki számára elérhető, ám teljes kitárulkozása csak Krisztusban vált valóra. Ebhez kapcsolódó gondolatokat találhatunk azoknál az íróknál, köztük Órigenésznél is, akik átvették ezt a logoszkrisztológiát. Órigenész a kijelentés megvilágosodásszerű megközelítését vette át, melyben Isten kijelentő tettét az „Isten sugarai” által bekövetkező megvilágosodáshoz hasonlítja, mely az „isteni logoszban lakozó fény” által történik. Órigenész szerint az igazság és az üdvösség a keresztény hiten kívül is felfogható.
AZ ARIANUS VITA
Az ariánus vita örök útjelző a klasszikus krisztológiában, ezért részletesebb megvitatást érdemel, mint amit korábban, a patrisztikus kor bemutatása során kapott. A vita történetének bizonyos vonatkozásai homályosak, és valószínűleg azok is maradnak, a történészek legnagyobb erőfeszítései ellenére is, Minket most a vita teológiai része érdekel, s ez viszonylag jól nyomon követhető. Ugyanakkor hangsúlyoznunk kell, hogy Ariosz véleményét jórészt csak abban a formában ismerjük, ahogyan ellenfelei ránk hagyták, és ez természetesen kérdésessé teszi az előadásmód elfogulatlanságát. A következőkben a lehető legkorrektebb módon próbáljuk meg bemutatni Ariosz sajátos krisztológiai gondolatait, a ma rendelkezésünkre álló, sajnos igen kevés megbízható forrás alapján. Ariosz Isten lényegi egységét hangsúlyozta. Isten az egyetlen és egyedüli forrása minden teremtett dolognak. Semmi sem létezik, ami végső soron ne Istenből származna. Ez az istenkép, amely mögött számos kommentátor szerint inkább a hellenista filozófia áll, mintsem a keresztény teológia, azonnal elvezet az Atya és a Fiú viszonyának kérdéséhez. Ariosz ellen című írásában Athanasziosz, Ariosz legelszántabb kritikusa a következőképpen adja vissza Ariosz nézeteit, mintegy idézve őt:
Isten nem volt mindig Atya, Volt idő, amikor Isten teljesen egyedül volt, és nem volt még atya, csak később lett atyává. A Fiú nem létezett mindig. Minden a semmiből teremtetett... tehát az Isten logosza a semmiből jött létre. Volt idő, amikor nem volt, Mielőtt létrejött, nem létezett. Az ő teremtett létének is van kezdete.
Ezek a megállapítások döntő jelentőségűek, az arianizmus lényegére mutatnak rá. A következőképpen bonthatjuk fel Ariosz véleményét: Az Atyáról azt tartja, hogy a Fiú előtt létezett.”Volt idő, amikor nem volt” (ti, a Fiú). Ez a döntő állítás az Atyát és a Fiút különböző szintre helyezi, és egyúttal kifejezi Ariosz kérlelhetetlen meggyőződését, hogy a Fiú teremtmény. Csak az Atya „nem teremtetett”; a Fiú, mint minden teremtmény, a létezés egyetlen forrásából származik. Ugyanakkor Ariosz igen nagy gonddal hangsúlyozza, hogy a Fiú nem olyan, mint a többi teremtmény. A Fiú és a többi teremtmény, így az ember között rangbeli különbség van. Ariosz igen nehézkesen határozza



ALISTER E. MCGRATH: BEVEZETÉS A KERESZTÉNY TEOLÓGIÁBA 202
meg a pontos különbséget. Azt állítja, hogy a Fiú „tökéletes teremtmény”, hozzáfogható nincs a többi teremtmény között. „Született létező ő is, de nincs hozzá hasonló a többi született létező kőzött.” Ez azt jelenti, hogy a Fiú rangban megelőzi a többi teremtményt, ám osztozik azok teremtett és született természetében. Ariosz többek között arra alapozza az Atya és a Fiú közötti megkülönböztetést, hogy Isten megismerhetetlen. Ariosz azt hangsúlyozza, hogy Isten abszolút transzcendens és hozzáférhetetlen. Istent nem ismerheti meg egyetlen teremtmény sem. De – amint már említettük – a Fiú, aki ugyan teremtmény, az összes többi teremtmény fölé emelkedik. Ariosz itt is kerekre zárja a logikai kört, és azt mondja, hogy a Fiú sem ismerheti meg az Atyát. „Akinek van kezdete, nincs abban a helyzetben, hogy felfogja vagy megragadja azt, akinek nincsen kezdete.” Ez a tétel az Atya és a Fiú közti radikális különbségtételen alapul. Szakadék van közöttük, tehát az utóbbi nem ismerheti meg az előbbit annak segítsége nélkül. A többi teremtményhez hasonlóan a Fiú is rászorul Isten kegyelmére, hogy elvégezhesse a reá bízott feladatot. Az ilyen megállapítások késztették bírálóit arra a kijelentésre, hogy Ariosz szerint a kijelentés és az üdvösség kérdésében a Fiú ugyanazon a szinten van, mint bármelyik más teremtmény. De akkor mit kezdjünk azokkal a bibliai részletekkel, melyek azt sugallják, hogy a Fiú sokkal több, mint puszta teremtmény? Ariosz ellenfeleinek nem okozott nehézséget ezeknek a bibliai részleteknek a felsorakoztatása, illetve annak igazolása, hogy az Atya és a Fiú között alapvető egység áll fenn. A korszak ellentmondásos irodalma alapján is világos, hogy a negyedik evangélium kulcsszerephez jutott ebben a vitában. A Jn 3,35; 10,30; 12,17; 14,10; 17,3 és 17,11 szakaszai állandóan a vita központjában álltak. Ariosz igen jellemző módon válaszolt ezekre a hivatkozásokra: a „fiúság” kifejezés alkalmazása változatos, természete pedig metaforikus. A „Fiúra” való utalás inkább magasztaló jellegű és nem teológiailag pontosító beszédmód. Bár Jézus Krisztusra a Szentírás úgy utal, mint a „Fiúra” , ez a metaforikus beszédmód Isten ellenőrző princípiuma alá tartozik aki lényegében teljesen különbözik az összes teremtménytől, ideértve a Fiút is. Ariosz álláspontját a következőképpen foglalhatjuk össze:
1. A Fiú teremtmény, aki az összes többi teremtményhez hasonlóan Isten akaratából származik. 2. A „Fiú” kifejezés metafora, magasztaló jelző, mely aláhúzza a Fiú rangját a többi teremtmény fölött. Ez nem jelenti azt, hogy az Atya és a Fiú ugyanabban a létezésben vagy helyzetben osztoznának. 3. A Fiú helyzete önmagában véve következmény, nem a Fiú természetének, hanem az Atya akaratának a következménye.
Athanasziosz nem sokat bíbelődött Ariosz finom megkülönböztetéseivel. Ha a Fiú teremtmény, akkor a Fiú pontosan ugyanolyan teremtmény, mint bármelyik más teremtmény. Végül is miféle más teremtmény létezik még? Athanasziosz szerint az az állítás, hogy a Fiú teremtmény, két döntő következménnyel jár, melyek egyaránt negatív fénybe állítják az arianizmust. Először is, mondja Athanasziosz, csak Isten adhat üdvösséget, és csak Isten képes széttörni a bűn hatalmát és minket az örök életre juttatni. A teremtményi lét alapvető jellemzője az, hogy az embernek szüksége van a megváltásra. Csak a teremtő képes megváltani teremtményeit. Miután tehát leszögezte, hogy csak Isten adhat üdvösséget, Athanasziosz megteszi azt a logikus lépést is, amit az ariánusok igyekeztek elkerülni. Az Újszövetség és a keresztény liturgiai tradíció egyaránt üdvözítőnek nevezi Jézus Krisztust. Ha tehát csak Isten adhat üdvösséget, hogyan értsük ezt? – kérdezi Athanasziosz.



ALISTER E. MCGRATH: BEVEZETÉS A KERESZTÉNY TEOLÓGIÁBA 203
Az egyetlen lehetséges megoldás – felel maga Athanasziosz –, ha elfogadjuk, hogy Jézus Isten megtestesülése. Aztán nagyjából így érvel tovább:
1. Egyetlen teremtmény sem képes megváltani egy másik teremtményt. 2. Ariosz szerint Jézus Krisztus teremtmény. 3. Tehát Ariosz szerint Jézus Krisztus nem tudja megváltani az emberiséget.
Néha viszont egészen más stílusban érvel, ami a Szentírást és a keresztény liturgiai hagyományt veszi alapul:
1. Csak Isten adhat üdvösséget. 2. Jézus Krisztus üdvözít. 3. Tehát Jézus Krisztus Isten.
Az üdvösség Athanasziosz szerint isteni beavatkozást igényel. Így Jn 1,14 szavainak („az Ige testté lett”) az az értelme. hogy Isten belépett az ember helyzetébe, hogy megváltoztassa azt. Athanasziosz második tétele az, hogy a keresztények imádják és magasztalják Jézus Krisztust. Ez az érv akár kiváló esettanulmány is lehetne arra, hogy a keresztény istentiszteletnek és imádságnak mekkora jelentősége van a keresztény teológiában. A IV. századra a Krisztushoz intézett imádság és az iránta tanúsított hódolat állandó részévé vált a nyilvános istentiszteleteknek. Athanasziosz azt mondja, ha Jézus Krisztus teremtmény, akkor a keresztények bűnösök, mert Isten helyett egy teremtményt imádnak, más szóval, bálványimádásra vetemednek. A keresztényeknek azonban, szögezi le Athanasziosz, Istenen kívül tilos bárkit vagy bármit imádniok. Tehát, folytatja Athanasziosz, Ariosz vétkes módon értelmetlenné teszi a keresztények imádságát és istentiszteletét. S végül azzal zárja érvelését, hogy a keresztények imádhatják és tisztelhetik Jézus Krisztust, mert ha ezt cselekszik, akkor elismerik, hogy ő az Isten megtestesülése. A feszültséget valahogy le kellett zárni, ha békét akartak teremteni az egyházban. A vita két kifejezés köré sűrűsödött, melyek az Atya és a Fiú kapcsolatát voltak hivatottak leírni. A homoiusziosz -”hasonló lényegű” vagy „hasonló létű” – kifejezést sokan úgy tekintették, mint egy jól átgondolt kompromisszumot, mely lehetővé teszi az Atya és a Fiú közelségének igenlését anélkül, hogy bármilyen további spekulációra lenne szükség kapcsolatuk pontos természetének meghatározásához. Végül azonban a rivális kifejezés, homousziosz „egylényegű” vagy „azonos létű” – kerekedett felül. Bár csak egy betűben különbözik az alternatív kifejezéstől, teljesen másképpen mutatja be az Atya és a Fiú közötti kapcsolatot. Ez a szenvedélyes vita a Decline and Fall of the Roman Empire (A Római Birodalom hanyatlása és bukása) című munka szerzőjét, Gibbont a következő kommentárra késztette: soha nem pazaroltak ennyi energiát egyetlen magánhangzóra! A Niceai Hitvallás, vagy pontosabban a Niceo-konstantinápolyi Hitvallás 381-ben kimondta, hogy Krisztus „egylényegű” az Atyával. Ezt az állítást azóta a keresztény ortodoxia védjegyének tekintik széles körben, az összes fő vonalbeli keresztény egyházban, legyen az protestáns, katolikus vagy ortodox. Athanasziosz Ariosznak adott válaszával foglalkozva érintettük az alexandriai iskola krisztológiájának néhány jellegzetességét is. Érdemes ezt részletesebben is megvizsgálni, és egyúttal a rivális antiókhiai iskola nézetével összevetni.
AZ ALEXANDRIAI ISKOLA
Az alexandriai iskola felfogása, amit Athanasziosz is képviselt, erőteljesen szótériológiai jellegű. Jézus Krisztus az emberiség megváltója, és itt a „megváltás” azt jelenti, hogy



ALISTER E. MCGRATH: BEVEZETÉS A KERESZTÉNY TEOLÓGIÁBA 204
„felvétetés az Isten életébe” vagy „istenivé válás”. Ezt a fogalmat hagyományosan a deifikáció (megistenülés) szóval fejezzük ki. A krisztológia adja vissza ennek a szótériológiai fogalomnak a tartalmát. Az alexandriai iskola érvelését a következő gondolatokban foglalhatjuk össze: ahhoz, hogy az emberi természet istenivé válhasson, egyesülnie kell az isteni természettel. Isten oly módon egyesül az emberi természettel, hogy az utóbbi képes legyen részesedni Isten életében. Az alexandriaiak szerint pontosan ez történt Isten Fia, Jézus Krisztus megtestesülésében, illetve által, vagyis a Szentháromság második személye emberi természetet vett magára, és ezáltal gondoskodott annak istenivé válásáról. Isten emberré lett, hogy az ember istenivé lehessen. Az alexandriai írók tehát nagy hangsúlyt fektettek arra a gondolatra, hogy a Logosz emberi természetet öltött. A „magára ölt” kifejezés azért fontos, mert különbség van az „emberiségben lakozó” logosz (például az ószövetségi próféták esetében) és az emberi természetet magára öltő logosz (az Isten fiának megtestesülése) között. Külön hangsúly került a Jn 1,14-re („az Ige testté lett”), ami magában foglalta az iskola alapvető felfogását és a Karácsony liturgiai megünneplését. Krisztus születésének megünneplése a világra érkező és az ember megváltásáért önmagára emberi természetet öltő Logosz megünneplése. Ebből rögtön adódik a kérdés: milyen kapcsolatban áll egymással Krisztus istensége és embersége? Az iskolához tartozó teológusok közül Jeruzsálemi Cirill azt hangsúlyozza, hogy a két természet valóságosan egyesül a megtestesülésben. A Logosz „test nélkül” létezett, mielőtt egyesült az emberi természettel; az egyesülés után csak egy természet van, amelyben a Logosz egyesült az emberi természettel. Ez a hangsúly (ti. hogy Krisztusnak egy természete volt) különbözteti meg az alexandriai iskolát az antiókhiaitól, amelyik inkább arra hajlott, hogy Krisztusban két természet volt. Cirill ezen a ponton a következőket mondja:
Nem állítjuk, hogy a Logosz természete változáson ment keresztül, és testté vált, vagy hogy átalakult egy teljes vagy tökéletes emberré, amely húsból és testből áll, azt azonban mondjuk, hogy a Logosz... személyesen egyesült egy emberi természettel, egy élő lélekkel, emberi lénnyé lett, és Ember fiának hívták, de nem puszta önkényből vagy kedvezésből.
Ez a tétel vetette fel a kérdést, hogy miféle emberi természetet öltött magára Krisztus? Laodiceai Apollinariosz aggodalommal észlelte, hogy egyre szélesebb körben terjed az a meggyőződés, miszerint a logosz a maga teljességében vette magára az emberi természetet, Úgy vélte, ez nem jelenthet mást, mint hogy a logosz beszennyeződött az emberi természet gyengeségeivel. De hát lehetséges, hogy az Isten fiát megrontsák a közönséges embereket irányító elvek? Apollinariosz véleménye szerint, ha Krisztus csupán emberi értelemmel rendelkezik, veszélybe kerül bűntelensége. Hát nem az emberi értelem az Isten elleni bűn és lázadás forrása? Csak akkor lehet fenntartani Krisztus bűntelenségét, ha az emberi értelem helyére tisztán isteni motivációs és irányító erő kerül. Ezért Apollinariosz azt állította, hogy Krisztusban az emberi értelmet és lelket isteni értelem és lélek váltotta fel, Krisztusban mondja – „az isteni energia betölti a megelevenítő lélek és az emberi értelem szerepét”. Krisztus emberi természete tehát nem tökéletes. Ez a gondolat Apollinariosz számos kortársát meghökkentette. Az apollinarioszi krisztológia egyesek számára bizonnyal vonzó, mások számára viszont sokkoló hatású volt szótériológiai következményei miatt. Fentebb már rámutattunk, hogy a szótériológia központi szerepet játszott az alexandriai iskolában. Hogyan váltható meg az emberi természet – kérdezték –, ha az emberi természetnek csak egy részét ölti magára a Logosz? Ennek az álláspontnak az egyik legismertebb kifejtése Nazianzoszi Gergelytől származik, aki azt hangsúlyozta, hogy a testet öltésben megváltói jelentősége van a teljes emberi természet felvételének.



ALISTER E. MCGRATH: BEVEZETÉS A KERESZTÉNY TEOLÓGIÁBA 205
Amit nem öltött magára, azt nem gyógyította meg; ami azonban egyesült az Istenséggel, az megváltatott. Ha csak Ádám fele bukott el, akkor természetének csak a felét kellett Krisztusnak felvennie és megváltania. De ha egész természetében bukott el, akkor az egésznek egyesülnie kell annak a természetével, aki született (ti. Krisztussal), mert csak így váltathatik meg a maga teljességében. Ne hagyjuk, hogy megfosszanak minket teljes megváltásunktól, ne hagyjuk, hogy a Megváltót csupán csontokkal, idegekkel és holmi emberszerűségekkel ruházzák fel!
AZ ANTIÓKHIAI ISKOLA
Az a krisztológiai iskola, mely Kis-Ázsiában (a mai Török országban) lépett fel, határozottan különbözik az egyiptomi Alexandriában működő riválisától, Az egyik legjelentősebb eltérés a krisztológiai spekulációk terén jelentkezett. Az alexandriai írókat elsősorban szótériológiai megfontolások mozgatták. Miután felismerték, hogy Krisztus személyének hiányos megértése hiányos üdvösségértelmezéshez vezet, a görög világi filozófiából kölcsönzött gondolatokat használták fel egy olyan Krisztus-kép megalkotására, amely következetes az emberiség teljes körű megváltásához. Ahogyan láthattuk, Alexandriában a logosz fogalma rendkívüli szerepet játszott, különösen azzal, hogy a megtestesülés fogalmához kapcsolhatták. Ezen a ponton mondanak mást az antiókhiai írók. Őket inkább az erkölcs érdekelte, mint csupán a szótériológia, és ráadásul sokkal kevésbé támaszkodtak a görög filozófiai gondolatokra. A Krisztus személyére vonatkozó antiókhiai gondolatokat a következőképpen lehet összefoglalni. Engedetlensége miatt az ember a romlottság állapotában él, melyből önmaga képtelen megszabadulni. Ahhoz, hogy a megváltás megtörténjen, az emberiségnek ismét engedelmeskednie kellene. Mivel azonban az emberiség képtelen kitörni a bűn rabságából, Istennek kell beavatkoznia. Ezért kell eljönnie az emberséget és istenséget egyesítő megváltónak, aki egy új, Istennek engedelmes népet formál. Az antiókhiaiak következetesen kiálltak Krisztus kettős természete mellett. Krisztus egyidejűleg Isten és ember. Az alexandriai kritikára, miszerint ez Krisztus egységének tagadása volna, az antiókhiaiak úgy válaszoltak, hogy fenntartották az egységet, ám egyidejűleg kifejezték, hogy az egy megváltó tökéletes emberi és tökéletes isteni természettel rendelkezett. Krisztusban „tökéletesen kapcsolódik össze” az emberi és az isteni természet. Krisztus teljes egysége tehát nem összeegyeztethetetlen a két természet (ti. az emberi és az isteni) birtoklásával. Mopszuesztiai Theodórosz hangsúlyozza ezt, amikor azt mondja, hogy Jézus Krisztus dicsősége „Istenből, a Logoszból jön, aki magára öltötte őt, és egyesült vele... És az ember és az Isten, a Fiú eme tökéletes összekapcsolódása miatt tiszteli és imádja őt az egész teremtés.” Az alexandriaiak gyanúja nem oszlott el; úgy látták, hogy végül majd „két fiúról” kell beszélni – vagyis arról, hogy Jézus Krisztus nem egyetlen személy volt, hanem kettő, egy emberi és egy isteni. Az antiókhiai iskola meghatározó írói azonban, például Nestorius, határozottan kizárták ezt a vélekedést. Nestorius szerint Krisztus „a két természet közös neve”:
Krisztus oszthatatlan, mivel ő Krisztus, de kettős (természetű), mivel Isten és ember. Egy a fiúságában, de kettős abban, aki felvesz, és aki felvétetik... hiszen nem két Krisztust vagy két fiút, vagy két „egyszülötteket”, vagy két Urat ismerünk, sem pedig egy fiút meg egy másikat, Sem egy első „egyszülöttet” meg egy új „egyszülöttet”, sem egy első aztán második Krisztust, hanem egyet és ugyanazt.



ALISTER E. MCGRATH: BEVEZETÉS A KERESZTÉNY TEOLÓGIÁBA 206
Hogyan képzelték hát az antiókhiai teológusok az emberi és az isteni természet egységét Krisztusban? Láttuk már, hogy Alexandriában a „magára öltés” modellje dominált, eszerint a logosz emberi testet öltött magára, Milyen modellt alkalmaztak Antiókhiában? A válasz a következőkben foglalható össze:
Alexandria: a logosz az általános emberi természetet ölti magára. Antiókhia; a logosz egy meghatározott emberi létet ölt magára,
Mopszuesztiai Theodórosz több helyen arról ír, hogy a logosz nem általánosságban vette magára az „emberi természetet”, hanem egy meghatározott emberi létet öltött fel. Theodórosz eszerint azt sugallja, hogy a logosz nem egy általános vagy elvont emberi természetet vett fel, hanem meghatározott, konkrét emberi alakot öltött. Ezt az elképzelést fejti ki A megtestesülésről írt művében: „Amikor a logosz beköltözött, egyesült a felvett emberi lénnyel, mint egésszel, és megosztotta vele mindazt a méltóságot, mellyel az rendelkezett, aki beköltözött, lévén természete szerint Isten fia.” Hogyan viszonyul tehát egymáshoz az emberi és az isteni természet? Az antiókhiai írók meg voltak győződve arról, hogy az alexandriai álláspont Krisztus emberi és isteni természetének „összekeveréséhez” vagy „összetévesztéséhez” vezet. Ezt a hibát elkerülendő, kimódolták a két természet közötti kapcsolat fogalmiasítását, amely révén megtarthatták azok eltérő identitását, Ez a „jótetszés szerinti egység” magában foglalja Krisztus emberi és isteni természetét, melyet úgy értelmeztek, mint valami vízhatlan rekeszeket Krisztuson belül. Ezek soha sincsenek hatással egymásra, és nem is keverednek egymással. Megőrzik különbségeiket, és Isten jótetszése tartja össze őket. A „lényegi egység” (unio hypostatica), azaz az isteni és az emberi természet egysége Krisztusban Isten akaratában gyökerezik. Mopszuesztiai Theodórosz feltehetően arra utal, hogy az isteni és az emberi természet egysége tisztán morális egység, mint amilyen például a férj és a feleség egysége. Ez viszont felébresztette a gyanút, hogy a logosz csupán úgy veszi fel az emberi természetet, mint az ember a kabátot: a folyamat időleges és visszafordítható, és egyik érintett esetében sem jelent döntő változást. Az antiókhiai írók azonban, úgy tűnik, mégsem ezt a következtetést vonták le. Úgy értjük meg a legjobban álláspontjukat, ha azt mondjuk, hogy céljuk – ti. Krisztus isteni és emberi természete összetévesztésének elkerülése – vitte őket arra, hogy azok különbözőségére fektessék a hangsúlyt, bár ezzel akaratlanul is meggyengítették a két természet kötelékét a lényegi (hüposztatikus) egységen belül.
A „TULAJDONSÁGOK KÖZLÉSE”
Számos patrisztikus író foglalkozott a „tulajdonságok közlésének” kérdésével, amit gyakran a communicatio idiomatum latin kifejezést használva tárgyalnak. Vizsgáljuk meg, mit takar a fogalom. A IV. század végére a következő javaslatokat szinte mindenütt elfogadták az egyházban:
1. Jézus tökéletes ember. 2. Jézus tökéletes isten.
Ha a két megállapítás egyidejűleg igaz, mondták, akkor ami áll Jézus ember voltára, annak állnia kell isteni mivoltára is, és megfordítva. Nézzünk egy példát:
Jézus Krisztus Isten.



ALISTER E. MCGRATH: BEVEZETÉS A KERESZTÉNY TEOLÓGIÁBA 207
Mária szülte Jézust. Ezért, Mária az Isten anyja.
Az effajta érvelés egyre általánosabbá vált a IV. század végének egyházában” sőt egyre gyakrabban ezzel mérték a teológusok igazhitűségét. Aki nem értett egyet azzal, hogy Mária „Isten anyja” volt, könnyen abba a gyanúba keveredett, hogy tagadja Krisztus istenségét. De meddig lehetett kiterjeszteni ezt az elvet? Figyeljük meg például a következő érvelést:
Jézus a kereszten szenvedett. Jézus Isten. Tehát Isten szenvedett a kereszten.
Az első két megállapítás ortodox, és általános egyetértés övezte az egyházban. De a belőlük levont következtetést legalább ugyanilyen széles körben tartották elfogadhatatlannak, ahogyan azt a „szenvedő Isten” gondolatának tárgyalásánál már megjegyeztük. A legtöbb patrisztikus író számára axiomatikus tétel, hogy Isten nem szenvedhet. A patrisztikus korban iszonyú erőfeszítéseket tettek e megközelítés határainak kijelölése érdekében. Nazianzoszi Gergely szerint el kell fogadnunk, hogy Isten szenved; máskülönben kétségessé válik Isten fia megtestesülésének valósága. A kérdés súlyát azonban mégiscsak a nestoriánus vita világította meg igazán, Nestorius korában a theotokosz (szó szerint: istenszülő) címet mind a népszerű kegyességben, mind a tudományos teológiában elfogadták és alkalmazták. Nestorius azonban megriadt a szó jelentésétől. Úgy érezte, a kifejezés tagadja Krisztus ember voltát. Miért nem nevezzük Máriát anthropotokosznak (emberszülőnek) vagy inkább Khrisztotokosznak (Krisztus-szülőnek)? Javaslata felháborodást és megbotránkozást váltott ki, mivel a theotokosz kifejezés hosszadalmas teológiai munkálatok gyümölcse volt. Ugyanakkor nyilvánvaló, hogy Nestorius teljesen legitim álláspontot képviselt. A mai teológiában a „tulajdonságok közlésének” legérdekesebb alkalmazását Luther Mártonra vezetik vissza. Luther egyenes ívű érvelése nagyjából a következő:
Jézust megfeszítették. Jézus Krisztus Isten. Tehát Istent feszítették meg.
Ahogyan korábban már megjegyeztük, „a megfeszített Isten” kifejezés Luther egyik leghíresebb hagyatéka a modern teológia számára. Aztán:
Jézus Krisztus szenvedett és meghalt. Jézus Krisztus Isten. Tehát Isten szenvedett és halt meg.
Luther sajátos „keresztteológiáját” a „tulajdonságok közlésének” radikális alkalmazásaként tarthatjuk számon. Luther azonban más irányba is kiterjesztette ezt az érvelést. Ennek egyik klasszikus példája a következő:
Isten a világ teremtője. Jézus Krisztus Isten. Tehát Jézus Krisztus a világ teremtője.



ALISTER E. MCGRATH: BEVEZETÉS A KERESZTÉNY TEOLÓGIÁBA 208
Luther ujjongó képekkel festi le az első Karácsonyt, a jászolban fekvő Jézus Krisztust, és leszögezi, hogy a jászolban fekvő gyerek az, aki az eget és a földet teremtette. Ez a radikális megközelítés beépült a keresztény egyház számos közkedvelt karácsonyi énekébe, melyek azt hangsúlyozzák, hogy Isten megalázta önmagát a testet öltésben, vagy hogy a gyermek Jézusban elleplezte dicsőségét és fenségét. Jó példa erre az a magyar karácsonyi ének (Az Istennek szent angyala...), mely Luther egyik himnuszának feldolgozása nyomán terjedt el:
Ez lesz néktek a jegy róla Ímé fekszik a jászolba, Ott megtaláljátok őtet, Kitől menny, föld teremtetett.
ADOLF VON HARNACK A PATRISZTIKUS KRISZTOLÓGIA FEJLŐDÉSÉRŐL
A keresztény dogma fejlődéséről folytatott történelmi vizsgálódásai alapján Harnack határozottan állította, hogy az evangélium átültetése a héber gondolkodásmód és felfogás által uralt eredeti palesztinai környezetéből egy radikálisan más gondolkodási móddal jellemzett hellenista környezetbe, döntő fordulópontot jelentett a keresztény gondolkodás történetében. A dogma fogalma Harnack szerint nem kapcsolódik Jézus Krisztus tanításához vagy az ősi kereszténységhez a maga eredeti palesztinai környezetében. Sokkal inkább abból a jellegzetes történelmi adottságból fakadt, melyet a hellenista gondolkodási mód és érvelési minták jellemeztek, s amelyen belül a korai egyház dogmatikai megállapításai megfogalmazódtak. Harnack szerint az evangélium nem más, mint maga Jézus Krisztus. „Jézus nem úgy tartozik az evangéliumhoz, mint annak egy eleme, hanem ő maga az evangélium személyes megvalósulása és ereje, és mi még mindig így fogjuk fel őt.” Jézus maga a kereszténység. E megállapításon azonban Harnack nem egy Jézus-dogmát ért; a megállapítás részben egy történelmi vizsgálat (a kereszténység eredetének vizsgálata), részben pedig Harnack perszonalista vallásfelfogásának eredménye (Jézus jelentősége elsősorban az egyénre gyakorolt hatásában van), Ugyanakkor, mondja Harnack, az evangélium továbbadása a sajátos felfogási mintákkal és érvelési módokkal rendelkező hellenista környezetben odavezetett, hogy Jézus jelentőségét fogalmilag határozták meg, és metafizikai lényeggel ruházták fel. Dogmatörténetének első kiadásában Harnack ezt a tendenciát a gnoszticizmusra, az apologétákra és különösen is Órigenész logoszkrisztológiájára hivatkozva mutatja be. Harnack szerint a dogmafejlődést bizonyos mértékig egy krónikusan elfajuló betegséghez lehetne hasonlítani. Ami most már a krisztológiát illeti, Harnack úgy véli, hogy itt váltás következett be, és a szótériológiáról (Jézus személyének hatása) a spekulatív metafizikára került a hangsúly, ami klasszikus példa az elvont gondolkodásra hajló görög mentalitásra. Harnack három történelmi megfigyeléssel támasztja alá tézisét:
1. A krisztológia (tehát a Krisztus személyéről szóló tanítás) nem része a Názáreti Jézus igehirdetésének. Jézus saját üzenete nem krisztológia; nem tartalmaz önmagára vonatkozó állításokat. Ez alapján mondja ki Harnack híres, bár gyakran teljesen félreértett megállapítását, miszerint „Az evangélium, ahogyan Jézus hirdette. csak az Atyával foglalkozik, és nem a Fiúval.” 2. A keresztény gondolkodás történetében a krisztológiával időrendileg és fogalmilag is később foglalkoztak, mint a szótériológiával. 3. A krisztológiával való foglalkozás a hellenista kultúrában kezdődött el, és a görög gondolkodás jellegzetesen elvont módszerét tükrözi vissza.



ALISTER E. MCGRATH: BEVEZETÉS A KERESZTÉNY TEOLÓGIÁBA 209
Harnack megfigyelései erős késztetést adtak a patrisztikus kor tanulmányozásának, ami aztán éppen az ő álláspontjának egyre élesebb bírálatához vezetett. A legerősebb kritika a „hellenizmus” túlzott leegyszerűsítése miatt érte. Mindazonáltal Harnack véleménye a patrisztikus korról mindmáig fontos. Már láttuk, hogyan jelenik meg a „szenvedni nem tudó Isten” patrisztikus fogalma annak következtében, hogy a világi gondolatokat kritikátlan módon átvették a kereszténységbe. Az lehet, hogy Harnack tévesen feltételezi, hogy a patrisztikus krisztológia és mindenekelőtt az inkarnáció fogalma elhibázott; de intése megszívlelendő: a dogmák kérdésében nem tulajdoníthatunk feltétlen tekintélyt a patrisztikus íróknak. Ők is ugyanúgy bírálat alá eshetnek, mint bárki más a keresztény gondolkodás hosszú története során.
Isten jelenléte Krisztusban, különböző modellek
A keresztény teológia egyik örök feladata a Jézus Krisztus személyében jelen lévő isteni és emberi elemek közötti kapcsolat tisztázása. A Kalcedoni Zsinat (a51) Úgy tekinthető, mint amely megalapozta a klasszikus krisztológiának azt az ellenőrző alapelvét, amit aztán a keresztény teológia véglegesen elismert. A kérdéses alapelvet így foglalhatjuk össze: amennyiben elismerjük, hogy Jézus Krisztus egyidejűleg valóságos isten és valóságos ember, akkor a megvilágítás vagy a feltárás pontos módja már nem alapvető fontosságú. Az oxfordi patrisztikakutató, Maurice Wiles így foglalja össze a Kalcedoni Zsinat céljait:
Egyrészt ott volt a meggyőződés, hogy az üdvözítőnek teljesen isteninek kell lennie, másrészt pedig ott állt az a meggyőződés is, hogy amit testté lételében nem ölt magára, azt nem gyógyítja meg. Vagy másként fogalmazva, az üdvösség forrása csak Isten lehet, az üdvözítés helye viszont az emberiség. Teljesen világos, hogy ez a két alapelv gyakran ellentétes irányú vonzerőt fejtett ki. A Kalcedoni Zsinat az egyház nagy kísérlete volt, hogy feloldja ezt a feszültséget, vagy még inkább, hogy megpróbáljon együtt élni ezzel a feszültséggel. S valóban, ha valaki úgy fogadja el a princípiumot, ahogyan azt a korai egyház tette, már magát a kalcedoni hitet fogadta el.
A Kalcedoni Zsinat döntése, vagyis Krisztus kettős természetének megőrzése, elfogadva a kapcsolatukról szóló magyarázatok sokféleségét, részben a kor politikai helyzetére utal. Olyan korban, amikor súlyos nézeteltérés uralkodott az egyházon belül „Krisztus kettős természetének” legmegbízhatóbb megfogalmazási módjáról, a konszenzus kialakításán fáradozó zsinat kénytelen volt elfogadni egy realista megközelítést. A konszenzus végül az alapján született meg, hogy Krisztus isten és ember, nem pedig az alapján, hogy miképpen is viszonyul egymáshoz az isteni és az emberi természet. Meg kell említenünk azonban egy fontos kisebbségi álláspontot is. Kalcedonnak nem sikerült az egész keresztény világot átfogó konszenzust elérni. A VI. század során egy eltérő vélemény fogalmazódott meg, amit ma általában monophizitizmusnak nevezünk, amely szerint – ahogy a szó is mutatja – Krisztusban csak „egy természet” van (a görög monosz egy - és phüszisz - természet - szavakból). Krisztus természetét tehát inkább isteninek, mint emberinek tartották. E nézőpont túl bonyolult ahhoz, hogy e kötetben bemutathassuk: talán elég annyit megjegyezni, hogy ez a felfogás mindmáig normatív maradt a keleti mediterrán világ legtöbb egyházában, köztük a kopt, az örmény, a szír és az abesszíniai egyházakban. (A rivális kalcedoni álláspont, amely elismeri Krisztus kettős természetét, diophizitizmus néven is ismert, a görög „két természet” kifejezés alapján.)



ALISTER E. MCGRATH: BEVEZETÉS A KERESZTÉNY TEOLÓGIÁBA 210
Mivel a teológia sokféle, egymástól eltérő kulturális környezetben terjedt el, és különféle filozófiai rendszereket alkalmazott a teológiai kifejtések eszközeként, nem meglepő, hogy a keresztény tradíción belül eltérő módon magyarázták a Krisztus emberi és isteni természete közötti kapcsolatot. A következőkben bemutatunk közülük néhányat.
AZ ISTENES ÉLET PÉLDÁJA
A felvilágosodás igen komoly kihívásokat jelentett a krisztológia számára, ezeket majd a következő fejezetben tárgyaljuk meg. Az egyik ilyen kihívás azt a felfogást érintette, hogy Jézus Krisztus bizonyos értelemben eltér a többi embertől. Ha Jézus Krisztus más volt, mint a többi ember, ez csak arra terjedhet ki, hogy rendelkezett bizonyos képességekkel, melyeket azonban bárki más is utánozhat vagy elsajátíthat. Krisztus különleges jelentősége abban áll, hogy ő a kegyes, istenfélő élet példája – élete egybecseng azzal, amit Isten kíván az embertől. Ez a nézet kimutathatóan fontos szerepet játszik az antiókhiai krisztológiában, amely főleg Krisztus erkölcsi jellemét domborította ki. Az antiókhiai teológusok szerint Krisztus istensége arra szolgál, hogy tekintélyt és súlyt kölcsönözzön emberi erkölcsi példájának. Ugyanez a fő mondanivalója a középkori teológus, Petrus Abelardus krisztológiájának is, aki Krisztusnak a hívőkre gyakorolt személyes hatását emeli ki. Ezek a teológusok azonban még megőrizték Krisztus kettős természetének klasszikus koncepcióját. A felvilágosodással viszont a Krisztus istenségére vonatkozó tétel egyre problematikusabbá vált. Ennek kapcsán két fő megközelítés alakult ki. A felvilágosodás korában alakul ki az ún. fokozati krisztológia, amely Jézus Krisztus jelentőségét emberi erkölcsi példájában láttatja. Krisztus földi élete során mint páratlan erkölcsi tanító működött, akinek tanítása nem személyének kiválósága miatt tett Szert tekintélyre, hanem azért, mert megegyezett a felvilágosodás erkölcsi értékeivel. Halála az önfeláldozó szeretet példája, s ezt a felvilágosodás saját erkölcsisége szempontjából tartotta alapvető értékűnek. Ha tehát Jézus Krisztusról „istenként” beszélhetünk, akkor azt úgymond annak az életstílusnak a megtestesítése vagy kiábrázolása jegyében tehetjük, amely elénk állítja azt az embertípust, amely helyes erkölcsi kapcsolatban áll Istennel, a többi emberrel és általában a világgal. A liberális protestantizmus Jézus Krisztus belső életét vagy „vallásos személyiségét” állította központba, ez a döntő mozzanat. Jézus Krisztusban a hívő ember és az Isten helyes belső vagy lelki kapcsolatát lehet felismerni. A hit számára „Jézus belső élete” a döntő. „Jézus vallásos személyisége”, amit a hívőknek bensőségesíteniük kell, lenyűgöző hatású és ez idáig páratlan az emberiség vallás- és kultúrtörténetében. E megközelítés egyik legkiválóbb képviselője Wilhelm Herrmann, aki szerint Jézus feladat az volt, hogy tudassa és elérhetővé tegye azt az újat, ami azóta a keresztények belső életében válik megismerhetővé. Ez tehát „Jézus hatása”, amit a hívők a kizárólagos jelentőségű evangéliumokból nyernek. Ez teremti meg a személyes hit bizonyosságát, amely egy belső megtapasztalásra épül. „A szívünkben születik meg annak bizonyossága, hogy maga Isten fordul felénk ebben a megtapasztalásban.” E nézet talán legfontosabb megfogalmazása Herrmann A történelmi Krisztus mint hitünk alapja című, 1892-ben készült esszéjében olvasható. Ebben az írásában, amely alapvetően arról szól, hogy miképpen lehet a történeti Jézus a hit alapja, Herrmann éles határvonalat húz „Jézus személyének történelmi ténye” és „Jézus személyes életének ténye” közé. Az utóbbin Jézus alakjának az evangélium olvasójára gyakorolt pszichológiai hatását érti.



ALISTER E. MCGRATH: BEVEZETÉS A KERESZTÉNY TEOLÓGIÁBA 211
SZIMBOLIKUS JELENLÉT
Az előzővel egy tőről fakad az a megközelítési mód, amely a hagyományos keresztény krisztológiai formulákat úgy értelmezi, mint Isten Krisztusban való jelenlétének szimbólumait. Ez a jelenlét tehát nem lényegi jelenlét. Ez a szimbolikus jelenlét arra utal, hogy ugyanez a jelenlét mások számára is elérhető és hozzáférhető. Ennek az álláspontnak az egyik, s talán legfontosabb képviselője Paul Tillich, aki szerint a Názáreti Jézus egy egyetemes emberi lehetőséget jelképez, amely elérhető Jézusra tett különleges utalás nélkül is. Tillich szerint az az esemény, melyen a kereszténység alapul, két aspektussal bír: az egyik az a tény, amit „Názáreti Jézusnak” nevezünk, illetve ennek a ténynek az elfogadása azok által, akik őt Krisztusnak vallják. Ha a tényszerű vagy objektív-történeti Jézust nem fogadjuk el Krisztusnak, akkor Jézus nem lehet alapja a hitnek. Tillich nem foglalkozik a Názáreti Jézus történelmi alakjával; beéri azzal a megállapítással (amennyiben az a hit alapját érinti), hogy Jézus élete „személyes élet” volt, hogy az nagyjából megfelel a bibliai leírásnak, de a neve lehetett volna más is, mint „Jézus”, „Akárhogy is hívták, ebben az emberben az Új Lét volt jelen és hatott.” A „Krisztus” vagy „Messiás” szimbólum jelentése, „aki elhozza a dolgok új állapotát, az Új Létet”. Jézus jelentősége abban van, hogy ő az Új Lét történelmi megnyilatkozása. „Az Új Létet Krisztus hozza el, ő szabadítja meg az embert régi létezéséből, azaz egzisztenciális elidegenedéséből és annak pusztító következményeiből.” Egy személyes életben, vagyis a Názáreti Jézusban megjelent a „lényegi emberség” a létezés feltételei között, anélkül azonban, hogy azok legyőzték volna. Tillich valójában egy egzisztenciálfilozófiát vázol fel, amit finom áttételekkel a Názáreti Jézus egzisztenciájához kapcsol, és ami szerinte akkor nem veszítene számottevően értékéből, ha maga a történelmi Názáreti Jézus személye nem is létezett volna. Jézus tehát szimbólum, amely megvilágítja a létezés rejtélyét, bár más forrásokból is származhatnak efféle szimbólumok. Tillich a Názáreti Jézust egy különleges erkölcsi vagy vallási elv szimbólumának tartja. Azt hangsúlyozza, hogy maga Isten nem jelenhet meg a létezés feltételei között, hiszen ő a lét alapja. Az „Új Létnek” ezért Istentől kell jönnie, de nem lehet maga az Isten. Jézus ember volt, aki közösségre jutott az Istennel, s ez minden ember előtt nyitott lehetőség. Tillich tehát egy olyan fokozati krisztológiát képvisel, amely Jézust a mi istenérzékelésünk szimbólumaként kezeli. Ez a megközelítés különösen is vonzó azok számára, akik a vallásközi párbeszéd mellett kötelezték el magukat, mint például Paul Knitter és John Hick. E megközelítés szerint Jézus Krisztus egy az egyetemes emberi lehetőségeket kifejező szimbólumok közül, ő szimbolizálja a transzcendens kapcsolódás vagy az üdvösség elérésének lehetőségét. Jézus az emberiség transzcendens meghatározottságának egyik jelképe; de ilyet a többi világvallásban is találhatunk.
KRISZTUS MINT KÖZVETÍTŐ
A krisztológiai reflexiók fő irányvonala az emberiség és Isten közötti közvetítésre összpontosít. AZ Újszövetség számos helyen úgy utal Krisztusra, mint közvetítőre (Zsid 9,15; 1Tim 2,5), így adva súlyt annak a meggyőződésnek, hogy Isten jelenléte Krisztusban a transzcendens Isten és a bukott emberiség közötti közvetítést szolgálja. Ez a „jelenlét mint közvetítés” gondolat két teljesen különálló, bár végül is egymást kiegészítő formát ölt: az egyik a kijelentés közvetítése, a másik az üdvösség közvetítése. Jusztinosz vértanú és mások logoszkrisztológiája tökéletes példa Krisztus üdvösség közvetítésére. Eszerint a Logosz közvetítő princípium, ami áthidalja a transzcendens Isten és



ALISTER E. MCGRATH: BEVEZETÉS A KERESZTÉNY TEOLÓGIÁBA 212
az Isten teremtése közötti szakadékot. Bár megelőlegezett formában már az ószövetségi prófétákban is jelen volt, a Logosz Krisztusban ölt testet, s ezáltal biztosít szilárd alapot az Isten és az emberiség közötti közvetítés számára. Hasonló megközelítés található Emil Brunner A közvetítő (1927) című művében, majd annak továbbfejlesztett változatában, az 1938-ban készült Az igazság mint találkozásban. Ez utóbbiban Brunner azt állítja, hogy a hit mindenekelőtt személyes találkozás Istennel; Istennel, aki személyesen Jézus Krisztusban látogat meg minket. Brunner úgy véli, hogy a korai egyház hibázott, amikor a kijelentést Istenről szóló dogmatikai igazságok isteni közléseként fogta fel, nem pedig Isten önkijelentéseként. Szerinte az „igazság” személyes fogalom. A kijelentés nem fogható fel akaratlagosan vagy intellektuálisan. A kijelentés Isten cselekedete, végső soron pedig Jézus Krisztus tette. Isten személyesen jelenti ki magát a történelemben önmaga Jézus Krisztusban való közlése által. Az „igazság mint találkozás” fogalma tehát a kijelentés helyes megértésének két elemét hordozza: a kijelentés történeti és személyes. Az elsőn, fejtegeti Brunner, azt kell értenünk, hogy az igazság nem valami állandó az ideák örök világában, ami egyszer csak feltárul előttünk, vagy amit közölnek velünk; ellenkezőleg, az igazság térben és időben történik. Az igazság Isten térben és időben zajló cselekedeteként jön létre. A második elem kapcsán Brunner azt hangsúlyozza, hogy Isten e cselekedetének tartalma nem más, mint maga Isten, nem pedig egy Istenről alkotott bonyolult gondolat vagy tanrendszer. Tehát Isten kijelentése Isten felénk irányuló önközlése. Isten a kijelentésben Istent közli, nem Pedig Istenről szóló gondolatokat – és ez a közlés összpontosul Jézus Krisztus személyében, a Szentlélek működése által. Bár túlzásnak kell tartanunk, hogy Brunner visszautasítja a kijelentés kognitív elemeit, álláspontja jelentős krisztológiai tartalmat közvetít. A szótériológiai aspektus egyik legalaposabb tárgyalása Kálvin Institutiójában olvasható, ahol Kálvin Krisztus személyét az üdvösség közvetítőjeként értelmezi – Krisztus közvetít Istentől az emberiség felé. Kálvin úgy mutatja be Krisztust, mint egy páratlan csatornát vagy gyújtópontot, amin keresztül Isten megváltómunkája eljut az emberiséghez, és elérhetővé válik számára, Az emberiség, ahogyan Isten eredetileg megteremtette, minden tekintetben jó volt. A bűneset következtében a természetes emberi tehetségek és képességek radikálisan megromlottak. Emiatt mind az emberi értelmet, mind az emberi akaratot megfertőzte a bűn, A hitetlenség tehát legalább annyira akarati, mint értelmi tett; nem puszta mulasztás (hogy ti. nem vesszük észre Isten munkáját a teremtett renden belül), hanem szabad döntés is, hogy nem látom meg azt, és nem engedelmeskedem az Istennek. Ennek következményeit Kálvin két különálló, de összetartozó szint beiktatásával fejti ki. Ismereti szinten az emberekből hiányoznak a szükséges racionális és akarati források ahhoz, hogy teljességgel felismerjék Istent a teremtett világ rendjében. Itt nyilvánvaló párhuzamokat ismerhetünk fel Jusztinosz vértanú logoszkrisztológiájával. Szótériológiai szinten az emberekben nincsen meg az, ami szükséges az üdvösséghez; az értelem és az akarat bűnös megromlása miatt nem akarnak üdvözítettek lenni, önmagukat viszont képtelenek üdvözíteni (mivel az üdvösség Istennek való engedelmességet feltételez, amely a bűn miatt most lehetetlen). Ezért Isten igaz ismeretének és az üdvösségnek is az ember állapotán kívülről kell érkeznie. Így fekteti le Kálvin a Jézus Krisztus közvetítő voltáról szóló tanításának alapjait. Kálvin tehát az istenismeretről és az emberi bűnről adott elemzéssel alapozza meg krisztológiáját. Jézus Krisztus a közvetítő Isten és az emberiség között. Ahhoz, hogy ezt a közvetítőszerepet betölthesse, Jézus Krisztusnak Istennek és embernek kellett lennie. Mivel bűneink miatt képtelenek vagyunk Istenhez emelkedni, Isten úgy döntött, hogy ő maga ereszkedik le hozzánk. Ha viszont Jézus Krisztus nem lett volna emberi lény, az emberek nem láthatták volna hasznát az ő jelenlétének és munkájának. „Isten fia Ember fiává lett, és



ALISTER E. MCGRATH: BEVEZETÉS A KERESZTÉNY TEOLÓGIÁBA 213
részesült mindabban, ami a miénk, s ugyanígy átadta nekünk, ami az övé; így ami természet szerint az övé volt, az a kegyelem által a miénk lett.” Kálvin szerint ahhoz, hogy Krisztus megválthasson minket a bűntől, az emberi engedelmesség cselekvésével kellett legyőznie az ember ősi engedetlenségét az Istennel szemben. Istennek engedelmeskedve Krisztus emberként áldozatot mutatott be Istennek, amely kárpótolta Istent a bűnért, kiegyenlített minden tartozást, és megfizetett minden bűnért járó büntetést. Szenvedése által kiegyenlítette a bűn tartozását; halálveresége révén megtörte a halál emberi nem feletti hatalmát. Kálvin határozottan elzárkózik attól a gondolattól, hogy Krisztus ember volta részesedett volna istenségének minden jellemvonásában. A későbbi írók Kálvin gondolkodásának ezt a vonását extra Calvinisticumnak nevezték. Kálvin szerint Isten megtestesült, ám ugyanakkor a mennyben is maradt, Aligha mondhatjuk, hogy Isten a maga teljességében összpontosult volna Jézus Krisztus egyedi történelmi létezésében. Kálvin azt hangsúlyozta, hogy Isten közvetítő módon van jelen Krisztusban, és ez Krisztus személye és munkája között is szoros kapcsolatot feltételez. A Cézareai Euszebioszig visszanyúló tradíció jegyében Kálvin azt állítja, hogy Krisztus munkáját három tisztben vagy szolgálatban lehet összefoglalni (munus triplex Christi) – Krisztus: próféta, pap és király. A döntő érv az, hogy Jézus Krisztus személyében egyesül az Ószövetség három nagy közvetítőtisztsége. Prófétai tisztében Krisztus Isten kegyelmének követe és tanúja, isteni bölcsességgel és tekintéllyel felruházott tanító. Királyi tisztében Krisztus olyan királyságot vezetett be, amely mennyei, nem földi, lelki, és nem fizikai. Ezt a királyságát a Szentlélek munkája által gyakorolja a hívők felett. Végül papi tisztén keresztül Krisztus képes visszahelyezni minket az isteni kegyelembe, halálát engesztelésként ajánlja fel bűneinkért. Mindezekben Krisztus betölti az Ótestamentum közvetítő szolgálatait, új és világosabb fénybe állítja azokat, mivel beteljesülésüket az ő közvetítésében nyerik el.
A LÉLEK JELENLÉTE
Isten Krisztusban való jelenlétét jelentős mértékben megvilágosítja, ha Jézust a Szentlélek hordozójának tekintjük. E gondolat gyökerei az Ószövetségbe nyúlnak vissza, elsősorban a karizmatikus vezetők vagy próféták fogalmához, akiket a Szentlélek ruházott fel és kent fel ajándékával. Maga a „messiás” kifejezés is, amint fentebb már említettük, szorosan kapcsolódik a „Szentlélekkel felkenetettség” gondolatához. Nem alaptalan az a feltételezés, hogy a krisztológia ilyen megközelítése igen elterjedt lehetett a korai palesztinai kereszténység körében. Az I. századi palesztinai Messiás-váradalmak ismeretében elmondhatjuk, hogy erőteljesen hittek az eszkatológiai megváltást hozó Messiás közeli eljövetelében, aki az Úr Lelkével bír (a Jóel 2,28-32 itt fontos szerepet játszik!). Jézust már földi munkássága idején többen úgy jellemezték, mint akin az Isten Lelke megnyugodott. Ebben az összefüggésben rendkívüli jelentőségű Jézus Lélektől való felkenetése keresztelése során. A kérdés egyik korai értelmezését adoptionizmusnak nevezzük; e nézet, amely az ebionitizmushoz kötődik, Jézust egy egyszerű embernek tartotta, aki megkeresztelése során különleges isteni karizmatikus ajándékokat nyert el. Jézus mint a Lélek birtokosa – ez a felfogás sokak számára vonzó lehetett, főleg azok számára, akik nehezen boldogultak a krisztológia tradicionális megközelítéseivel. Nagyszerű példa erre a brit patrisztikatudós, G. W. H. Lampe az Oxfordi Egyetemen tartott 1976-os, Isten mint Lélek című előadás-sorozata (Bampton Lectures). Lampe azt állítja, hogy a Názáreti Jézus különös jelentősége abban áll, hogy Isten Lelkének birtokosa volt, és ezáltal ő a Lélekkel telt keresztény élet őstípusa. „Isten mint Lélek maradandóan lakozást vesz a



ALISTER E. MCGRATH: BEVEZETÉS A KERESZTÉNY TEOLÓGIÁBA 214
szabadon válaszoló emberi lélekben, ezt mutatja meg konkrétan Krisztus, és bizonyos mértékig ez ismétlődik meg Krisztus követőiben.” Talán még ennél is jelentősebb továbblépés található a német teológus, Walter Kasper írásaiban, különösen a Jézus, a Krisztusban. Itt Kasper egy pneumatológiai megalapozottságú krisztológia mellett érvel, amelynek jogosultságát az igazolja, hogy az Újszövetség gyakran alkalmazza Krisztusra az „Úr Lelke” kifejezést, mely az Ószövetség egyik központi fogalma. Kasper szerint a szinoptikus evangéliumok azzal indokolják Jézus egyedülállóságát, hogy egész életében a Lélekkel való betöltekezés nyilvánul meg. Jézus valódi kiléte csak akkor érthető meg, ha figyelembe vesszük páratlan kapcsolatát a Lélekkel. Ez a Lélek Kasper szerint a Teremtő Isten életadó ereje, aki elhozza a gyógyulás és a reménység eszkatológiai korszakát. Jézusban az Úr Lelke munkálkodik, melynek eredménye egy új és példa nélküli kapcsolat Isten és az emberiség között, amit a feltámadás erősített meg és véglegesít. E Lélekkrisztológia értelmében Kasper úgy tekint Jézusra, mint olyan gyújtópontra, melyben Isten egyetemes megváltó szándéka egyedi történelmi személlyé válik. Így nyitja meg a Lélek a lehetőséget mások előtt, hogy belépjenek Isten belső életébe. Ugyanaz a Lélek, aki áthatotta Jézus életét, immár elérhető mások számára is, hogy osztozzanak Istennek ugyanabban a belső életében. Wolfhart Pannenberg erős fenntartásokat hangoztatott e megközelítéssel szemben. „Jézus Isten és ember című művében azzal érvel, hogy azok a krisztológiák, melyek abból indulnak ki, hogy a Lélek lakozást vett Jézusban, elkerülhetetlenül adoptionizmusba torkollanak. A Lélek jelenléte Jézusban sem nem szükséges, sem nem elégséges alap Krisztus istenségének állításához. Hiszen ily módon Isten Jézusban csupán „mint az őt betöltő Lélek ereje” volna jelen. Ezzel viszont, mondja Pannenberg, Jézus nem lenne több, mint egy prófétai vagy karizmatikus alak, vagy más szóval egy olyan emberi lény, akit Isten „adoptált”, és felruházott a Lélek ajándékaival. Mint már láthattuk, Pannenberg szerint ebben a kérdésben Jézus feltámadása és nem a szolgálatában megnyilvánuló Lélek jelenléte dönt. Jegyezzük meg, Kasper nem olyan védtelen Pannenberg kritikájával szemben, mint ahogy az első pillanatra tűnik. Pannenberg aggálya szerint Kasper megközelítése olyan krisztológiához vezethet, ami Jézust egy ószövetségi prófétával vagy karizmatikus vezetővel állítja párhuzamba. Kasper azonban ragaszkodik ahhoz, hogy Jézus feltámadása döntő fontosságú. A feltámadást Pannenberg és Kasper egyaránt visszaható (retroaktív) jellegű eseménynek tartja. Pannenberg szerint a feltámadás Jézus nyilvános vallási megnyilatkozásainak a hitelesítését és igazolását jelenti. A másik oldalon Kasper a Lélek munkájával állítja összefüggésbe a feltámadást, és ezt kulcsfontosságú újszövetségi szövegekkel igazolja (különösen a Róm 8,11 és 1Pt 3,18). A Lélek szerepének keresztény megértése azon alapul, hogy a Lélek döntő szerepet játszott a feltámadásban, és ez kizár mindenféle adoptionalista krisztológiát.
KINYILATKOZTATÓ JELENLÉT
Ahogyan már korábban említettük, a „kijelentés” gondolata igen bonyolult fogalom, mely nemcsak azt foglalja magában, hogy Isten az idők végén feltárulkozik vagy „leleplezi önmagát”, hanem azt a sokkal általánosabb és korlátozottabb gondolatot is, hogy „Isten megismerteti magát”. Mindkét gondolat jelen van az újkori teológiában, és mindkettő a krisztológiailag meghatározott istenfogalomban játszik szerepet, elsősorban is a XX. századi német teológiában. Jürgen Moltmann Megfeszített Isten című műve kiváló példa arra a megközelítésre, amely Isten természetének megértését arra a feltételezésre alapozva építi fel, hogy Isten Krisztus keresztjében tárulkozott fel. A következőkben Karl Barth és Wolfhart



ALISTER E. MCGRATH: BEVEZETÉS A KERESZTÉNY TEOLÓGIÁBA 215
Pannenberg munkái alapján mutatjuk be a „kinyilatkoztató jelenlét” fogalmának különböző, de összekapcsolódó megközelítéseit. Karl Barth Kirchliche Dogmatik című munkájáról bízvást elmondhatjuk, hogy az egyik legnagyobb szabású és legbonyolultabb fejtegetés „Isten Krisztusban való kinyilatkoztató jelenlétéről”. Barth számos helyen hangsúlyozza, hogy minden teológiának van egy szükségszerű implicit krisztológiai perspektívája és alapja, amit aztán a teológiának kell explicitté tennie. Barth visszautasítja a „Krisztus-princípiumon” alapuló deduktív krisztológiákat, mert szerinte a teológiának „magán Jézus Krisztuson'' kell alapulnia úgy, ahogy „a Szentírás tanúskodik” róla. A Kirchliche Dogmatik valamennyi teológiai felvetése krisztológiai felvetésnek tekinthető, mert kiindulási pontjuk Jézus Krisztusban van. Barth késői gondolatait emiatt „krisztológiai koncentrációval” vagy „krisztomonizmussal” is jellemzik. Hans Urs von Balthasar egy homokórához hasonlítja ezt a „krisztológiai koncentráltságot”, melyben a homok a felső részből egy szűkületen keresztül folyik az alsóba. Az isteni kijelentés valahogy így érkezik el a világba – föntről lefelé, Istentől Krisztus kijelentésének kizárólagos és központi eseményén keresztül, ezenkívül nincs más kapcsolat Isten és az emberiség között. Le kell szögeznünk, hogy Barth nem azt mondja, hogy a krisztus személyétől vagy munkájáról szóló tanítás (vagy elválaszthatatlanságuk esetén mindkettő) áll a keresztény dogmatika középpontjában, mint ahogy arra sem tesz javaslatot, hogy valamely krisztológiai gondolat vagy alapelv képezze egy spekulatív deduktív rendszer szisztematikus középpontját. Barth arról beszél, hogy Isten munkája (mely maga Jézus Krisztus) a teológia egészét megalapozza. Az „egyházi dogmatikának” „krisztológiai meghatározottságúnak” kell lennie, hiszen a teológia lehetősége és valósága az isteni kijelentés valóságától függ, az Isten Igéjének elhangzásától, Istennek Jézus Krisztusban való kinyilatkoztató jelenlététől. Wolfhart Pannenberg megközelítése inkább eszkatológiai vonzatú, ez egészen egyértelmű 1968-ban megjelent Jézus - Isten és ember című írásában. Pannenberg szerint Krisztus feltámadását az apokaliptikus világkép kontextusában kell értelmeznünk. Ebben az összefüggésben, mondja Pannenberg, Jézus feltámadása a halottaknak az idők végén történő általános feltámadását előlegezi meg. Jézus feltámadása tehát előrehozza a történelembe a végső, egyetemes feltámadást, valamint a végső idők apokaliptikus váradalmainak egyéb szempontjait is – beleértve Isten végső és teljes kijelentését. Jézus feltámadása szervesen kapcsolódik Istennek Krisztusban adott önkijelentéséhez;
Csak az összes esemény végén jelentheti ki magát Isten a maga istenségében, tehát úgy, mint aki minden dolgot irányít, akié a hatalom mindenek feleit, Egyedül azért mondhatjuk Jézusról, hogy a végső valóság jelenvalóvá lett benne, s hogy ily módon maga Isten és dicsősége jelent meg Jézusban felülmúlhatatlan módon, mert Jézus feltámadása, mint a dolgok vége, bár számunkra még nem történt meg, őbenne már bekövetkezett. Egyedül azért jelenthette ki Isten önmagát Jézusban, mert feltámadásában már jelen van a világvége.
Így tehát a feltámadás alapozza meg Jézus azonosságát Istennel, és ez teszi lehetővé, hogy ezt az Istennel való azonosságot mint „kinyilatkoztató jelenlétet” visszavigyük a Húsvét előtti szolgálatába is. Pannenberg igen gondosan hangsúlyozza, hogy a „kijelentés'', amire ő gondol, nem pusztán „Istenről szóló tények és megállapítások közlése”. Ragaszkodik az önkijelentés fogalmához tehát a személyes kijelentéséhez, ami nem választható el Isten személyétől. Csak akkor beszélhetünk az Istent kijelentő Krisztusról, ha Isten kinyilatkoztató módon jelen van Krisztusban:



ALISTER E. MCGRATH: BEVEZETÉS A KERESZTÉNY TEOLÓGIÁBA 216
Isten önkijelentésének fogalma azt a gondolatot tartalmazza, hogy a kijelentő és a kijelentett azonosak. Tehát ennek az önkijelentésnek Isten az alanya és a tárgya. Ha Isten Krisztusban adott önkijelentéséről beszélünk, ezen azt értjük, hogy a Krisztus-esemény, vagyis Jézus Isten lényegéhez tartozik. Ha nem így lenne, akkor Jézus életének emberi eseménye elfátyolozná Istent, aki aktív ebben az életben, s ez kizárná Isten teljes kijelentését. Önkijelentés, a szó sajátos értelmében, csak ott történik, ahol a médium, melyen keresztül Isten tudat valamit, nem más, mint maga Isten... Az önkijelentés fogalma megköveteli Isten azonosságát azzal az eseménnyel, ami kijelenti Istent.
LÉNYEGI JELENLÉT
A testet öltés (inkarnáció) dogmája, különösen is az alexandriai iskolában kialakult változata azt állítja, hogy az isteni természet vagy lényeg jelent meg Krisztusban. Az inkarnációban az isteni természet ölti magára az emberi természetet. A patrisztikus írók szerint az isteni és az emberi lényeg egysége valóság az inkarnációban, s ezt azzal fejezték ki, hogy Máriát theotokosznak „istenszülőnek” nevezték. Isten Krisztusban való lényegi jelenléte életbevágó fontosságú fogalommá lett a keresztény egyházszámára a gnoszticizmussal folytatott vitájában. A gnosztikusok elképzelése szerint az anyag gonosz és bűnös, tehát a megváltás mindössze lelki esemény, Irenaeus szerint az úrvacsora kenyere és bora így erősíti meg Isten Krisztusban való lényegi jelenlétét.
Ha a test nem váltatott meg, akkor az Úr nem a vérével váltott meg minket, s akkor az úrvacsora kelyhe nem az ő vérében való részesedés, és a megtört kenyér nem az ő testében való részesedés. Vér nem létezhet erek és hús nélkül, és az emberi természet egyéb részei nélkül, amellyé az isteni Logosz valóban lett, hogy megváltson minket.
Ez a krisztológiai megközelítés szoros kapcsolatban áll a megváltás deifikációként (megistenülésként) való elképzelésével. Simeon, az Új Teológus (949-1022) különös tisztasággal beszél erről, amikor az emberi lélek Istennel való egyesüléséről értekezik:
A te természeted a te lényeged, és a te lényeged a te természeted; tehát a te testeddel egyesülve részesülök a te természetedben, és igazán sajátommá lesz a te lényeged egy része, egyesülve istenségeddel... Te alkottál engem, természetem szerint halandót, de adoptáció révén istent, de kegyelmed révén istent, Lelked ereje által, mely csodálatosan egyesíti ezt a két ellentétet olyanná, ahogy Te magad vagy, Isten.
Az üdvösség természetének tárgyalása során még visszatérünk erre az elméletre. Isten Krisztusban való lényegi jelenléte igen fontos gondolat volt a bizánci teológiában, mert részben az volt az egyik teológiai alapja Isten képi kiábrázolásának – vagy hogy szakkifejezéssel éljünk: az ikonok készítésének. A keleti egyházon belül mindig volt ellenállás ezzel a gyakorlattal szemben, hiszen Isten kiábrázolhatatlan és transzcendens. A teológia apophatikus vonulata (mely Isten megismerhetetlenségét hangsúlyozza) mindig is igyekezett megőrizni Isten misztériumát. Az ikonok tisztelete egyszerűen nem fért össze ezzel a felfogással, és sokan úgy látták, hogy a képtisztelet a pogányság határán jár. Hát nem tiltja az Ószövetség a képek tiszteletét? Germanus, Konstantinápoly pátriárkája határozottan kiállt az ikonok használata mellett mind a nyilvános istentiszteleteken, mind a személyes kegyességben. Érvei a következők: „Én a láthatatlan Istent képviselem, nem mint magam is láthatatlan, hanem mint akinek Isten láthatóvá lett azáltal, hogy részesült a testben és a vérben.” Hasonló megközelítést vallott



ALISTER E. MCGRATH: BEVEZETÉS A KERESZTÉNY TEOLÓGIÁBA 217
Damaszkuszi János is, aki azt állította, hogy az ikonok tiszteletében ő semmiféle teremtett tárgyat mint olyat nem tisztel, hanem a teremtő Istent, aki úgy döntött, hogy anyagi rend által váltja meg az emberiséget;
A korábbi időkben Istent, akinek nincs sem teste, sem alakja, nem lehetett semmilyen módon kiábrázolni. De ma már kiábrázolhatom azt, ami látható Istenből, mivel Isten emberi testben jelent meg és élt közöttünk. Nem az anyagot tisztelem, hanem az anyag teremtőjét tisztelem, aki anyaggá lett érettem, aki emberi testben magára vette az életet, és aki az anyag által végezte beüdvözítésemet.
Az ikonoklaszta párt tarthatatlannak minősítette ezt az álláspontot (azért nevezték őket így, mert meg akarták semmisíteni az ikonokat). Isten képi ábrázolása azt jelenti, hogy Isten leírható vagy definiálható – és ez Isten korlátozását jelenti. Ez elgondolhatatlan! A vita különböző szempontjai mindmáig hatnak a görög és orosz ortodox egyházakban, ahol az ikonok tisztelete a kegyesség szerves része maradt.
A KENOTIKUS KRISZTOLÓGIA
A XVII. század elején éles ellentét alakult ki a giesseni és a tübingeni egyetem lutheránus teológusai között. A vitatémát a következőképpen mutathatjuk be. Az evangéliumok nem utalnak arra, hogy Krisztus földi tartózkodása során valamennyi isteni tulajdonságát (például a mindentudást) használta volna. Hogyan magyarázzuk ezt? A vitatkozó felek előtt két lehetőség áll, s mindkettő ortodox megoldásnak tűnt: vagy titokban használta Krisztus isteni hatalmát, vagy teljesen tartózkodott annak használatától. Az első lehetőséget, ami krüpszisz néven vált ismertté, Tübingen védte körömszakadtáig; a másodikat, ami kenószisz néven lett ismert, pontosan ugyanígy védelmezte Giessen. Feltétlenül meg kell említenünk, a két párt abban teljesen egyetértett, hogy a megtestesülés alatt Krisztus rendelkezett az istenség központi tulajdonságaival, például a mindenhatósággal és a mindenütt jelenvalósággal. A vita a felhasználásukról folyt: titokban használta-e azokat, vagy egyáltalán nem is élt velük? A XIX. században aztán, amikor Jézus emberségét, s főleg is vallásos személyiségét tartották nagyra, ennél sokkal radikálisabb megközelítés alakult ki. A. E. Biedermann például azt állította, hogy „A kereszténység vallásos alapelvét sokkal pontosabban kell meghatározni: ez nem egyéb, mint Jézus vallásos személyisége, tehát Isten és az emberiség közötti kapcsolat, mely Jézus vallásos öntudatában úgy lépett be az emberiség történetébe, mint hitre késztető, új vallási tény.'' Ennek a gondolatnak a gyökerei voltaképpen a német pietizmusra mennek vissza, különösen arra a változatára, mely Nikolaus Zinzendorf (l700-1760) írásaiban bontakozott ki; amikor Zinzendorf a „szív vallásáról” beszél, a hívő és a Krisztus közötti bensőséges kapcsolatot állítja előtérbe. Ezt a gondolatot fejlesztette tovább és fogalmazta újra F. D. E. Schleiermacher, aki saját magát „herrnhutinak” tartotta (azaz Zinzendorf követőjének), csak immár „magasabb fokon”. Amikor Schleiermacher arról beszél, hogy Krisztus mi módon teszi a hívőket követőivé, közeli rokonságot mutat Zinzendorf elemzéseivel, melyek a vallásos érzések lelki szerepét taglalják, illetve azt, hogy ezek a hívők Krisztussal való közösségében gyökereznek. Ugyanakkor Jézus emberi személyiségének ez a felértékelése számos teológiai kérdést hagyott nyitva. Mi a helyzet Krisztus istenségével? Mikor lett anyaggá? Vajon Krisztus emberségének hangsúlyozása nem azonos istenségének tagadásával? Ilyen kérdések és rossz érzések nyugtalanították az ortodox teológiai köröket az 1840-es években és az 1850-es évek



ALISTER E. MCGRATH: BEVEZETÉS A KERESZTÉNY TEOLÓGIÁBA 218
elején. Az 1850-es évek végén azonban felbukkan egy krisztológiai megközelítés, amely ebből a szempontból igencsak megfelelőnek tűnt. Ez egyszerre védelmezte Krisztus istenségét, és igazolta az emberi mivoltára fektetett hangsúlyt. A kérdéses megközelítést, ami elsősorban a német lutheránus Gottfried Thomasius nevéhez kapcsolódik, „kenotizmusnak” nevezzük. Krisztus személye és munkája (1852-1856) című munkájában Thomasius azt állítja, hogy a megtestesülés magában foglalja a kenósziszt, az isteni tulajdonságok önkéntes félretételét. Krisztus tehát megaláztatása állapotában önként adta fel istenségének minden kiváltságát. Éppen ezért teljesen helyénvaló, ha emberi mivoltát hangsúlyozzuk, főleg emberi szenvedésének jelentőségét. Thomasius megközelítése sokkal radikálisabb, mint a korai kenotistáké. A testté létel magában foglalja, hogy Krisztus lemond az isteni tulajdonságokról, melyek Krisztus születésétől feltámadásáig semmiféle szerephez nem juthattak. A Fil 2,6-8-ra alapozva Thomasius azt állította, hogy az inkarnációban a Szentháromság második személye teljes mértékben emberi szintre redukálta magát. Ezzel teljes egészében megalapozottá vált Krisztus ember voltának teológiai és lelki hangsúlyozása. Isaak August Dorner (1809-1884) azon az alapon vette bírálat alá ezt a krisztológiai megközelítést, hogy az magában Istenben eszközölt változásokat. Szerinte Thomasius megközelítése súlyosan sérti Isten változhatatlanságának dogmáját. Érdemes megjegyezni, hogy ez a sok igazságot tartalmazó meglátás mintha már azt a XX. századi vitát előlégezné meg, mely „Isten szenvedésének” gondolatához kapcsolódik. A megközelítést nagy lelkesedéssel fogadták el Angliában is. 1889-ben az Oxfordi Egyetemen tartott előadássorozatában (Bampton Lectures) Charles Gore azt mondta, hogy Krisztus az inkarnációban megüresítette magát az isteni tulajdonságoktól, különösen is a mindentudástól. Ez arra késztette a tradicionalista Darell Stone-t, hogy megvádolja Gore-t, miszerint is álláspontja „ellenkezik az atyák gyakorlatilag egyhangú tanításával, és nincs összhangban az isteni természet változhatatlanságával”. Jegyezzük meg újra, az ilyen megjegyzések jól mutatják, hogy krisztológia és teológia között szoros kapcsolat van, és hogy a krisztológiai meghatározások milyen jelentős mértékben járultak hozzá a „szenvedő Istenről” szóló tanítás kialakulásához.
Ebben a fejezetben a krisztológia klasszikus témáit tekintettük át. Az érintett kérdések feltehetően örökös vitatémák lesznek a keresztény teológiában, ezért hát igen fontos, hogy a diákok legalább néhányat alaposabban megismerjenek közülük. Ezeket a problémákat azonban jelentősen háttérbe szorította a felvilágosodás korszaka, amikor a történeti természetű kérdések kerültek előtérbe; ezeket a kérdéseket a következő fejezetben fogjuk megtárgyalni.



ALISTER E. MCGRATH: BEVEZETÉS A KERESZTÉNY TEOLÓGIÁBA 219
10. HIT ÉS TÖRTÉNELEM: A KRISZTOLÓGIA ÚJ TÁJÉKOZÓDÁSI PONTJA
A modern kor számos alapvető fontosságú előrelépést hozott a krisztológiában, ami páratlan a keresztény történelem korábbi időszakához képest. Jelentőségük miatt most részletesebben meghatározzuk ezeket a fejleményeket. Az előző fejezetben megvizsgáltuk a klasszikus krisztológia fejlődését, ami az egyházon belüli teológiai elemzéseknek továbbra is fontos szempontja maradt. A felvilágosodás megjelenésével azonban a klasszikus teológia hitelessége számos ponton megkérdőjeleződött. A jelen fejezet ezeket a változásokat mutatja be, és felméri a krisztológiára gyakorolt hatásukat.
A felvilágosodás és a krisztológia
A 6. fejezetben megvizsgáltuk a felvilágosodás racionalizmusának alapvető jellegzetességeit, kiemelve az emberi értelem azon képességének hangsúlyozását, hogy feltárhatja a világ rendjét, valamint abban az ember helyét és célját. Világos hát, hogy a felvilágosodás észvallása összeütközésbe került a hagyományos keresztény teológia számos területével, és közvetlen hatást gyakorolt a krisztológiára. Először kiemeljük az általános területeket, majd néhányukat részletesebben is megvizsgáljuk. A felvilágosodásnak az értelem kompetenciájára helyezett hangsúlya megkérdőjelezte az isteni kijelentés szükségességét. Ha az értelem képes feltárni a természetet és Isten szándékait, akkor mi szükség Isten Jézus Krisztus személyében adott történelmi kijelentésére? Az értelem, úgy tűnt, kijelentést ad – és így a Krisztusban való bárminemű „kijelentésszerű jelenlét” fölösleges. Jézus Krisztus jelentőségét ezután erkölcsi tanításában és példájában állapították meg. Azt állították, hogy Krisztus távolról sem az emberiség természetfeletti megváltója, hanem valójában „az emberiség erkölcsi oktatója”, aki vallási tanítást adott a világnak, amely összecseng (bár hogy milyen mértékben, az vita tárgyát képezte) az emberi ész legmagasabb ideáljaival. Életében Jézus tanító volt; halálában az emberiségért önmagát feláldozó szeretet példája. A felvilágosodás szerint a történelem egységes. Ennek az állításnak két fő következménye lett. Egyrészt a Krisztus és más emberi lények között húzódó ontológiai szakadék összezsugorodásához vezetett. Krisztust a többi emberhez hasonló emberi lénynek tartották. Ha különbözött másoktól, akkor abban, hogy eltérő mértékben rendelkezett bizonyos képességekkel. A különbség Krisztus és mások között inkább fokozati, mint minőségi. Másrészt, a feltámadással kapcsolatban egyre erősebb lett a szkepticizmus, Ha a történelem folyamatos és egységes, akkor az a tény, hogy a jelen kor nem tapasztal feltámadásokat, komoly kétségeket támaszt az Újszövetség feltámadásról szóló beszámolóival szemben. A felvilágosodás tehát úgy kezelte a feltámadást, mint egy nem-eseményt, jó esetben mint egy lelki élmény egyszerű félreértését, rossz esetben pedig mint szándékos elleplezését annak, hogy Jézus szolgálata szégyenteljes véget ért a kereszten. Ezt a pontot később még tovább vizsgáljuk. A feltámadás hangsúlyozása miatt az Újszövetségről azt tartották, hogy félreértelmezi Krisztus jelentőségét. A Názáreti Jézus valójában nem volt más, mint egy hús-vér ember, egy vándorló rabbi, de az Újszövetség írói mint szabadítót, feltámadt Urat mutatják be őt. Ezek a hiedelmek – mondták – gyakran nem voltak mások, mint Jézus történetének képzelet szőtte



ALISTER E. MCGRATH: BEVEZETÉS A KERESZTÉNY TEOLÓGIÁBA 220
kiegészítései vagy félreértései. A felvilágosodás korának néhány írója azt hitte, hogy a legújabb történelmi módszerek megfelelő alkalmazása segítségével lehetséges rekonstruálni Jézust, „amilyen Ő valójában volt”. „A történeti Jézus-kutatás” (mint ami szemben áll a „hit mitológiai Krisztusával”) ebbe a korszakba nyúlik vissza, és ilyen megfontolásokon alapult. A felvilágosodás klasszikus krisztológiakritikájának két sajátos szempontja olyan jelentős, hogy részletesebben is bemutatjuk.
A CSODÁK BÍRÁLATA
Számos tradicionális keresztény apologéta Jézus Krisztus személyének jelentőségét az Újszövetség „csodálatos bizonyságaira” alapozta, melyek a feltámadásban teljesednek ki. A világegyetem mechanikus szabályszerűségének és rendezettségének új keletű hangsúlyozása (a newtonizmus egyik legjelentősebb intellektuális üzenete) kétséget ébresztett az Újszövetség csodákról szóló beszámolói felől. Hume Esszék a csodákról (1148) című írásáról széles körben azt tartották, hogy a csodák egyértelmű lehetetlenségét bizonyítja. Hume kiemelte, hogy nincs korabeli párhuzam olyan újszövetségi csodákra, mint a feltámadás. Ezzel arra serkenti az Újszövetség olvasóit, hogy az ilyen csodák esetében teljesen az emberi tanúbizonyságokra támaszkodjanak. Hume szerint elvi kérdés, hogy ha nincs korabeli párhuzam, akkor semmilyen emberi tanúság nem elegendő ahhoz, hogy egy csoda megtörténtét igazolja. Az 1760-as és 1770-es években H. S. Reimarus és G. E. Lessing érveit úgy, hogy egy múltbeli eseményről (mint amilyen a feltámadás), bármilyen jól dokumentált legyen is az, semmiféle emberi tanúság nem elegendő ahhoz, hogy hihetővé tegye, ha ellenkezik a jelenkor közvetlen tapasztalatával. A híres francia racionalista, Denis Diderot ugyancsak kinyilvánította, hogy ha Párizs egész lakossága bizonygatná is neki, hogy egy halott ember éppen most támadt fel a halálból, akkor sem hinné egyetlen szavukat sem. Az Újszövetség csodálatos eseményeivel szemben növekvő szkepticizmus arra ösztökélte a hagyományos kereszténységet, hogy Krisztus istenségének dogmáját más alapokon, és ne a csodák segítségével védje meg, mert ez abban az időben egyszerűen lehetetlen vállalkozásnak bizonyult. Természetesen meg kell jegyezni, hogy más vallásokat, melyek szintén csodálatos eseményekre hivatkoztak, legalább ekkora szkepticizmussal bírált a felvilágosodás, de a kereszténységet választották sajátos megjegyzéseik megtételére, mivel domináns volt a felvilágosodás fejlődésének kulturális közegében.
A TANBELI KRITIKA FEJLŐDÉSE
A felvilágosodás idején alakult ki a dogmakritika tudománya, melyben a keresztény egyház hagyományos tanításait vizsgálták azok történeti eredete és megalapozása összefüggéseiben. A „dogmatörténet” (Dogmengeschichte) a felvilágosodás korából ered; bár a tudomány megszilárdulása későbbi időre, pontosabban a liberális protestantizmus időszakára tehető, közelebbről a XIX. század második felére. A diszciplínáról általában azt tartják, hogy a XVIII. században Johann Friedrich Wilhelm Jerusalem vezette be, aki azt állította, hogy egyes dogmák, mint például Krisztus kettős természete vagy a Szentháromság, nem találhatók meg az Újszövetségben. A dogmák nem egyebek, mint a platonista logosz-fogalom és a negyedik evangéliumban olvasható logosz kifejezés összekeverésének lecsapódásai, illetve annak a félreértésnek a következményei, hogy Jézus megszemélyesítette, semmint példázta ezt a



ALISTER E. MCGRATH: BEVEZETÉS A KERESZTÉNY TEOLÓGIÁBA 221
logoszt. A dogmatörténet tehát a félreértések története – olyan félreértéseké azonban, melyek alapvetően visszafordíthatóak lennének, ha nem lenne az intézményes egyház olyan mozdíthatatlanul ellenséges minden ilyen irányú helyreállítással szemben, A krisztológia vonatkozásában az irányzat befolyása Adolf von Harnack idejében tetőzött, aki szerint a patrisztikus kor számos krisztológiai fejlődése a görög gondolatok hatásának köszönhető. Az inkarnáció dogmája egyáltalán nem volt része az evangéliumnak; ez nem egyéb, mint egy hellenisztikus betoldás az őseredeti palesztinai evangéliumba. A korszak egyik legfontosabb munkája arról értekezik, hogy az anselmusi helyettes elégtétel tanában oly fontos szerepet játszó feltevések gyakorlatilag véletlenül épültek be a keresztény teológiába. System der reinen Philosophie (A tiszta filozófia rendszere, 1778) című művében G. S. Steinbart azt állította, hogy a történeti kutatás kizárja három „önkényes feltételezés” beépítését az üdvösségről szóló keresztény elmélkedésbe. Ezek:
1. Augustinus tanítása az eredendő bűnről, 2. az elégtétel fogalma, 3. Krisztus igazságának átruházásáról szóló tanítás.
Steinbart szerint a Krisztus személyéről és munkájáról szóló ortodox protestáns gondolkodás alapépítménye nem több, mint egy letűnt kor maradványa. A felvilágosodás egyértelműen új és nagy kihívást jelentett a tradicionális kereszténység számára, és arra ösztönözte, hogy olyan kérdésekkel foglalkozzon, melyeket ez idáig csak felületesen kezeltek, ha egyáltalán szóba kerültek. A felvilágosodás kijelölte az elkövetkezendő keresztény vizsgálódások paramétereit, de nem csupán a teológiai örökség természetével, hanem egyben annak elfogadhatóságával összefüggésben is. Bár a felvilágosodás világképének hitelességét, különösen az emberi ész képességének túlhangsúlyozása miatt, számos kihívás érte az emberi racionalitás nem egyetemes jellegének, valamint az értekezési és érvelési hagyományok társadalmi meghatározottságának felismerése révén, a felvilágosodás továbbra is alapvető hivatkozási pont marad a modern keresztény gondolkodás számára. Nézzük hát meg közelebbről a felvilágosodás krisztológiáit.
A hit és történelem problémája
Három tágkategóriában foglalhatjuk össze azt a problémát, mellyel összeütközésbe kerül az a keresztény elképzelés, hogy a Názáreti Jézus története Isten történelemben való önkijelentésének csúcsa. Hogyan lehetünk bizonyosak afelől, hogy mi történt valójában Palesztinában Jézus idejében? És ha azt állítjuk, hogy bizton alapozhatunk e tudás megbízhatóságára, akkor hogyan vezet át a történelmi események sora az egyetemes igazsághoz? Nem teszi-e lehetetlenné a modern nyugati kultúra és az I. századi palesztinai kultúra közötti óriási különbség, hogy bármit is kezdhessünk Jézus történetével? Formálisabban feltéve ezeket a kérdéseket, a következő három problémát sorolhatjuk fel:
1. Kronológiai nehézség. A múlt és a jelen közötti távolság. Hogyan lehetünk bizonyosak afelől, hogy mi történt közel kétezer évvel ezelőtt? 2. Metafizikai probléma. Ezt maga a történelem veti fel. Hogyan vezet a Názáreti Jézus története az igazsághoz? Első ránézésre az esetleges történelmi igazságok inkább eltérnek az egyetemes és szükséges racionális igazságoktól.



ALISTER E. MCGRATH: BEVEZETÉS A KERESZTÉNY TEOLÓGIÁBA 222
3. Egzisztenciális probléma. Az I. századi Palesztina és a modern nyugati társadalom közötti kulturális különbség. Hogyan lehet a modern emberi létezést összekapcsolni a távoli múlt vallásos üzenetével?
Világos, hogy ez a három elem nem teljesen önálló. Bizonyos mértékig kölcsönhatás figyelhető meg közöttük. Együtt alkotják a „hit és történelem” általános problémáját, ami rendkívül jelentős a modern német krisztológiában. Most sorban megvizsgáljuk mindhárom kérdést. Megállapításainkat Gottfried Ephraim Lessing híres német racionalista írónak és a tradicionális kereszténység kritikusának írásaira alapozzuk. E három probléma lessingi elemzéséről széles körben azt tartják, hogy megvetette e kérdések modern megtárgyalásának alapjait. 1780-tól kezdve a krisztológia kénytelen volt e problémák mindegyikével foglalkozni, és azokra választ adni. A következőkben meghatározzuk a problémákat, és bemutatjuk a válaszokat.
A KRONOLÓGIAI PROBLÉMA
Az evangélium beszámolója Jézus Krisztust határozottan a múltba helyezi. Az evangéliumok állításait nem tudjuk igazolni, ugyanakkor nem támaszkodhatunk másra, mint a szemtanúk beszámolójára. Ezekre épülnek az evangéliumok, mi pedig ezekből tudunk Jézusról. Lessing azonban rákérdezett, hogy mennyire megbízhatóak ezek a beszámolók. Miért kell megbíznunk a múltból származó elbeszélésekben, ha azokat a jelenben nem lehet igazolni? Ahogyan majd látni fogjuk, Lessing szerint a kérdés különös erővel vetődik fel Krisztus feltámadásával kapcsolatban, amit ő történelmileg igencsak bizonytalannak tartott. Tehát nincs bizonyosság afelől, ami a múltban történt. Lessing azonban azt mondja, hogy a probléma ennél mélyebben gyökerezik. Még ha biztosak lennénk is a múlttal kapcsolatban, egy újabb nehézséggel találjuk szembe magunkat: Milyen értéke van a történelmi ismeretnek? Hogyan hoz létre eszméket egy történelmi esemény? A következő problémakör már ezt a kérdést boncolja.
A METAFIZIKAI PROBLÉMA
Ha a felvilágosodás tradicionális kereszténységről alkotott kritikájának egyik pólusa az ész mindenhatóságába vetett hit volt, akkor a másik pólus a történelem mint ismeretforrás értékével kapcsolatos szkepticizmus. Egyre erősöd az a meggyőződés, hogy a történelem beleértve a történelmi alakokat és eseményeket – nem enged bennünket azokhoz az ismeretekhez, amelyek szükségesek egy racionális vallási vagy filozófiai rendszerhez. Hogyan lehetséges eljutni a történelemtől (az esetleges és feltételes igazságok halmazától) az észig (a szükségszerű és egyetemes igazságokhoz) Lessing szerint szakadék tátong a történelmi és a racionális igazság között, amit nem lehet áthidalni,
Ha a történelmi igazság nem bizonyítható, akkor a történelmi igazság segítségével nem lehet bizonyítani semmit. Vagyis, a történelem esetleges igazságai soha nem válhatnak az ész szükségszerű igazságának bizonyítékává... Ez tehát ama csúf nagy árok, amin nem kelhetek át, bármily gyakran és őszintén is igyekszem azt átugrani.



ALISTER E. MCGRATH: BEVEZETÉS A KERESZTÉNY TEOLÓGIÁBA 223
Lessing eme kifejezése („csúf nagy árokról” a hit és a történelem között) úgy is felfogható, mint a keresztény teológia történeti és racionális megközelítései között kialakult szakadék leírása. „Ha történelmi alapokon ugyan nincs is ellenvetésem ama állítással szemben, hogy ez a Krisztus feltámadt a halottak közül, el kell-e fogadnom azt is, hogy ez a feltámadt Krisztus az Isten fia?” Ezt a kérdést tagadólag megválaszolva, Lessing az igazság két különböző osztálya között húz határvonalat. Ha a kronológiai „árok” egy – a múltban valóban megtörtént történelmi tényről szóló vitával, a második árok ezen esemény értelmezésével kapcsolatos. Hogyan lehet eljutni a „történelem esetleges igazságaitól” a „szükségszerű észigazságokig”? Lessing szerint az igazságnak ez a két osztálya radikálisan eltér egymástól, és teljességgel összehasonlíthatatlanok. A racionális vagy észigazságról azt tartották, hogy szükségszerű, örökkévaló és egyetemes. Minden időben mindenütt ugyanaz. Az emberi ész képes volt behatolni az igazságnak ebbe az egyetemes mozdulatlan tartományába; ebből ered minden emberi tudás. Az igazságnak ez a fogalma határozott alakban megtalálható Spinoza írásaiban, aki szerint az emberi ész képes az önértelmű első princípiumokra alapozni, és ezeket követve képes logikusan levezetni egy átfogó erkölcsi rendszert. Akik elfogadták ezt a megközelítést, szinte mindannyian az euklideszi geometria öt alaptételére támaszkodtak. Eukleidész erre az öt princípiumra építette fel teljes geometriai rendszerét. A racionalista filozófusok, köztük Leibniz és Spinoza, úgy gondolták, hogy ugyanez a módszer alkalmazható a filozófiában is. Bizonyos feltételezések rögzítése után fel lehetett húzni a filozófia és az etika nagy zárt épületét. Az álom természetesen később szertefoszlott. A nemeuklideszi geometria felfedezése a XIX. század során megsemmisítette az analógia varázsát. Kiderült, hogy a geometria művelésének vannak más módjai is, s ezek belsőleg ugyanannyira egységesek, mint Eukleidészé. Természetesen ezt a fejleményt sem Lessing, sem Spinoza nem ismerhette meg, ők még úgy gondolták, hogy szükségszerű észigazságokra alapozva az ész képes egy önálló és egyetemes érvényű rendszert felállítani. Lessing egyik érve az ortodoxia ellen a „partikularitás botránya”. Ugyan mi indokolja, hogy egy sajátos történelmi eseménynek ekkora jelentősége legyen? Miért kell a Názáreti Jézus történetének ilyen ismeretelméleti magasságokba emelkednie – bár meghatározott bizonyossággal tudható, hogy Lessing személy szerint ezt lehetetlennek tartotta. Lessing azt állította, hogy az emberi ész mindenkor, mindenütt, mindenki számára elérhető egyetemes képessége megóv ettől a botránytól. A racionalizmus tehát mind erkölcsileg, mind intellektuálisan magasabb rendű, mint a tradicionális kereszténységhez kapcsolódó partikularista krisztológia. A Lessing feltételezte egyetemes racionalitás azonban erős kritika tárgya lett a modern időkben. A tudásszociológia kimutatta, hogy például a „felvilágosodás racionalizmusa” távolról sem egyetemes, hanem csupán egy a számos intellektuális lehetőség közül. Az a kitétel, hogy a történetiség korlátozza az intellektuális választási lehetőségeket, számos problémát vet fel a felvilágosodás racionalizmusa kapcsán. A mi esetünkben különös fontossággal bír az a gondolat, hogy az egyén (legyen az teológus, filozófus vagy természettudós) nem de novo (teljesen újként) kezdi az ismeret utáni kutatásait, mintha izolálva lenne a társadalomtól és a történelemtől. A felvilágosodás Descartes-től származó tudásfelfogását, miszerint az az egyéni kritikai reflexiókon keresztül érvényesül, erőteljesen bírálták az elmúlt években a tudás közösségi alapjainak kritikátlan mellőzése miatt.



ALISTER E. MCGRATH: BEVEZETÉS A KERESZTÉNY TEOLÓGIÁBA 224
AZ EGZISZTENCIÁLIS PROBLÉMA
Végül Lessing felvet egy sor egzisztenciális kérdést. Mi lehet – kérdezi – a relevanciája egy ilyen elavult és ősi üzenetnek a mai modern világban? Az eredeti keresztény üzenet valószínűtlen a modern olvasó számára. Leküzdhetetlen hitelességi szakadék tátong az I. század és a XVIII. század világnézete között. Hogyan léphetünk vissza mi, tanult és kulturálisan érzékeny európaiak az Újszövetség világába, és hogyan fogadhatjuk el üzenetét? Meglehetősen nehéz elemezni Lessingnek a hit és történelem problematikájára vonatkozó nézeteit, mert neki magának is nehézséget jelent a kérdéses pont megfogalmazása. Mégis lényeges ez a pont, s a modern német krisztológiát tárgyaló részekben számtalan alkalommal találkozni fogunk vele. Gyakorlatilag csak a XX. század egzisztencialista beállítottságú krisztológiái néztek szembe teljesen Lessing kérdéseivel, és válaszolták meg azokat.
A történeti Jézus-kutatás
Az angol deizmus és a német felvilágosodás egyaránt hangot adott annak a meggyőződének, hogy komoly ellentmondás áll fenn a történelem valódi Jézusa és az Újszövetségben értelmezett jelentősége között. Az Újszövetség által bemutatott az emberiség természetfeletti megváltójának képe mögött egy egyszerű emberi alak húzódik meg, egy megdicsőített tanító. A természetfeletti megváltó eszméje a felvilágosodás racionalizmusa számára elfogadhatatlan volt, de egy felvilágosult erkölcsi tanítóé nem. Ez a nézet, amit Reimarus vaslogikával fejtett ki, azt vallotta, hogy lehetséges betekinteni az Újszövetség Jézusról szóló elbeszélései mögé, és felfedezni egy egyszerűbb, sokkal emberibb Jézust, aki elfogadható a kor új szellemisége számára. Így kezdődött a valódi, a hiteles, a „történeti Jézus” kutatása. Bár a kutatás végül is kudarccal zárult, a későbbi felvilágosodás úgy tekintette, mint ami kulcsot ad Jézus hitelességéhez egy racionális természetvallás keretein belül. Jézus erkölcsi tekintélye tanításának és vallásos személyiségének minőségében rejlik, és nem abban az elfogadhatatlan ortodox elképzelésben, hogy Isten testet öltött. Ez az elképzelés áll a híres „történeti Jézus”-kutatás hátterében.
A TÖRTÉNETI JÉZUS-KUTATÁS KEZDETEI
A „történeti Jézus-kutatás” kezdeti szakasza azon az előfeltételezésen alapult, hogy óriási szakadék tátong Jézus történeti alakja és a keresztény egyházban róla kialakított értelmezés között. A „történeti Jézus”, aki az Újszövetség mögött áll, egy egyszerű vallási tanító volt; a „hit Krisztusa” pedig ennek az egyszerű alaknak a félreértelmezése, ami a korai egyházatyákat terheli. Ha visszamegyünk a történeti Jézushoz, akkor egy sokkal hitelesebb kereszténységet kapunk, amely mentes minden szükségtelen és helytelen dogmatikai kiegészítéstől (mint amilyen a feltámadás vagy Krisztus istensége). Ezek a gondolatok gyakran kifejezésre jutottak a XVII. századi angol deisták révén is, de klasszikus megfogalmazásukat Németországban a XVIII. század utolsó éveiben, különösen Hermann Samuel Reimarus (1694-1768) posztumusz kiadott írásaiban nyerték el. Reimarus fokozatosan jutott arra a meggyőződésre, hogy mind a judaizmus, mind a kereszténység hamis alapokon nyugszik, és egy nagyobb munka megírásának gondolatával foglalkozott, amely ezt a tényt a nyilvánosság figyelme elé tárná. A megszülető mű címe Az ésszerű istenimádó apológiája. A kötet az egész bibliai kánont áttekinti a racionalista



ALISTER E. MCGRATH: BEVEZETÉS A KERESZTÉNY TEOLÓGIÁBA 225
kriticizmus módszerei alapján. Mivel Reimarus vitát nem akart kirobbantani, nem adta ki a könyvet. Kéziratban maradt haláláig. A kézirat azonban valami úton-módon Lessing kezébe került, aki elhatározta, hogy kiad egy kivonatos válogatást a műből. Ez Töredékek egy ismeretlen szerzőtől címmel 1774-ben jelent meg, és óriási szenzációt keltett. A kötet öt töredéket tartalmazott, amit ma általánosan „Wolfenbütteli töredékek” néven ismernek; ezek egyike erőteljes támadás a feltámadás történetisége ellen. Az utolsó töredék, mely a „Jézus és tanítványai céljai” címet viseli, Jézus Krisztussal kapcsolatos ismereteink természetéről szól, és felteszi a kérdést, vajon az evangéliumok Jézusról szóló állításait nem hamisították-e meg a korai keresztények? Reimarus azt állítja, hogy döntő különbség volt Jézus hite és céljai, valamint az apostoli egyházhite és céljai között. Reimarus szerint Jézus nyelvhasználata és képei Istenről a zsidó apokaliptikus víziók világából származnak, kronológiai, politikai vonatkozásukban és érvényességükben radikálisan korlátozottak. Jézus magára értelmezte a késői zsidó váradalmat a Messiásról, aki megszabadítja népét a római elnyomás alól, és hitt abban, hogy Isten megsegíti őt ebben a feladatában. Magányos kiáltása a kereszten annak végső tudatosítását jelenti, hogy félreértette ő is, és őt is félreértették. A tanítványok viszont nem akarták annyiban hagyni a dolgot. Ők vezették be a „lelki megváltás” gondolatát Jézus konkrét politikai látomása, az idegenelnyomás alól megszabadított Izráel képzete helyébe. Ők vezették be Jézus feltámadásának gondolatát, hogy elfedjék a halála által okozott zavart. A vége az lett, hogy a tanítványok Jézus számára egészen ismeretlen dogmákat ötlöttek ki, például hogy az ő halála az emberi bűnért való elégtétel, és ezeket hozzákapcsolták a bibliai szöveghez, hogy az is összhangba kerüljön az ő hitükkel. Tehát az Újszövetséget, ahogyan most ismerjük, át- meg átszövik a hamis kiegészítések. Az igazi történeti Jézust elrejtette előlünk az apostoli egyház, és helyébe egy kitalált személyt, a hit Krisztusát, a bűnös emberiség megváltóját állította.
Mesteri áttekintésében (A történeti Jézus-kutatás) Albert Schweitzer a következőkben foglalja össze Reimarus radikális javaslatainak jelentőségét: Reimarus szerint, ha szeretnénk megérteni Jézus tanításának történetiségét, el kell hagynunk mindazt, amit a katekizmusok és a hasonló dogmatikai elméletek tanítottak a metafizikai istenfiúságról, a Szentháromságról, és egy teljesen zsidó gondolkodásvilágba kell átlépnünk. Csak az fog eljutni arra a gondolatra, hogy Jézus egy új vallás alapítója volt, aki a katekizmus tanítását visszavezeti a zsidó Messiás prédikációjára. Aki minden előítélettől mentes, az világosan látja, hogy „Jézusnak semmi olyan szándéka nem volt, hogy a zsidó vallást félretegye, és helyére valami mást állítson''.
Jézus egyszerűen egy zsidó politikai alak volt, aki meggyőződésesen várta, hogy egy döntő, győzelmes és népszerű felkelést indíthat Róma ellen, és kudarca összetörte őt. Bár Reimarus kevés követőt talált, ha talált egyáltalán, mégis olyan kérdéseket vetett fel, melyek meghatározóvá váltak az elkövetkező időkben. Különösen a legitim történeti Jézus és a kitalált hit Krisztusa közötti határozott különbségtétele bizonyult rendkívül jelentősnek. A történeti Jézus kutatása annak a fokozódó racionalista feltételezésnek az eredményeként jött létre, hogy az Újszövetség Jézus-képe dogmatikai beavatkozás volt. Így hát lehetséges rekonstruálni az igazi történeti Jézus alakját, és megszabadítani őt azoktól a dogmatikai gondolatoktól, melyekkel az apostolok ruházták fel.



ALISTER E. MCGRATH: BEVEZETÉS A KERESZTÉNY TEOLÓGIÁBA 226
JÉZUS VALLÁS OS SZEMÉLYISÉGÉNEK KUTATÁSA
A fenti megközelítés egyik sokkal kifinomultabb változata a liberális protestantizmus XIX. századi megjelenéséhez kötődik. A romanticizmus, illetve a vele párhuzamos irányzatok megjelenése nyomán a racionalizmus egyre elavultabbnak tűnt. Az érdeklődés az „emberi lélek” felé, illetve az emberi élet sajátosan vallásos szempontjai felé fordult. Ez vezetett a Jézus vallásos személyisége iránti érdeklődéshez. Az olyan gondolatok, mint Krisztus „istensége”, már elavult kérdésnek számítottak; Jézus „vallásos személyiségének” eszménye, amit bárki más utánozhat, úgy tűnt, újra lehetővé teszi a krisztológiai kérdések felvetését a modern korban. Ennek eredményeképpen ismét megvizsgálták az Újszövetségnek azokat a forrásait, melyek alapján a történeti Jézus élete összeállítható. Széles körben úgy gondolták, hogy az Újszövetség, azon belül a szinoptikus evangéliumok irodalmi megközelítése lehetővé teszi a kutatóknak, hogy megalapozzanak egy szilárd és életszerű képet, ami világosan kifejezi Jézus személyiségét. A XIX. századi „Jézus élete” irányzat mögött az a feltételezés húzódott meg, hogy Jézus meghatározó vallásos személyisége – akinek alakját lelkiismeretes történelmi vizsgálódással meg lehet határozni – szilárd történelmi alapot fog szolgáltatni a hit számára. A történelmi igazság szilárd alapja, amitől a kereszténység függött, tehát nem természetfeletti vagy irracionális (ez volt úgymond a tradicionális kereszténység gyengéje), hanem Jézus vallásos személyisége, azaz egy történelmi tény, ami nyitott a tudományos vizsgálódás előtt. Kortársaira gyakorolt hatása megismételhető bármely későbbi korban élő követőjében. A XIX. század végén Angliában, Amerikában, Franciaországban és Németországban keletkezett jelentős számú „Jézus élete” című alkotás megfelelő bizonyíték a Jézus élete irányzat mögött meghúzódó gondolatok varázsára. Úgy tűnt, a „galileai hegyek távoli misztikusának” vallásos személyisége (hogy Lord Morley híres kifejezésével éljünk) a kulturális eltérésektől mentesen áthozható a jelenbe, hogy az eljövendő generáció számára is megteremtse a hit alapját. Természetesen a Jézus vallásos személyiségéről alkotott képek elkerülhetetlenül szubjektívek voltak, tehát az újra felfedezett történeti Jézus nem volt egyéb, mint a XIX. század haladó értékeinek eszményi megtestesülése. A történeti kutatások viszonylagossága nem vált azonnal nyilvánvalóvá a XIX. századi „Jézus élete” irányzat számára, melynek hívei az objektív történelmi módszer alkalmazóinak tartották magukat, és fel sem ötlött bennük, hogy ők maguk is egy történelmileg meghatározott jelenséget képviselnek. A korábbi írók tévedésben éltek és dolgoztak; ők azonban már hozzáférhettek a legkifinomultabb történeti módszerekhez és forrásokhoz, melyek lehetővé tették, hogy eljussanak az autentikus történeti Jézushoz. Bizonyára úgy látták őt, ahogyan korábban még soha senki, és azt gondolták. hogy pontosan olyannak látják, amilyen valójában volt.
A KUTATÁS KRITIKÁJA, 1890-1910
Az illúzió nem tarthatott sokáig. A legalaposabb kritikák több oldalról is megkérdőjelezték a XIX. század végi „Jézus élete” mozgalom nézeteit. A liberális protestantizmus „vallásos személyiség”-krisztológiájának három fő bírálata bontakozott ki az I. világháború előtti két évtizedben; ezeket most egyenként megvizsgáljuk.
1. Az apokaliptikus kritika elsődlegesen Johannes Weiss (1863-1914) és Albert Schweitzer (1875-1965) nevéhez fűződik, és azt tartalmazta, hogy Jézus eszkatológikus beállítottságú üzenete Isten országáról megkérdőjelezi a fogalom (Isten országa) lényegileg kantiánus liberális felfogását. l892-ben Johannes Weiss kiadta Jézus igehirdetése Isten országáról című



ALISTER E. MCGRATH: BEVEZETÉS A KERESZTÉNY TEOLÓGIÁBA 227
művét. Ebben a könyvben azt mondja, hogy „Isten országának” fogalmát a liberális protestantizmus úgy értelmezte, mint amely az erkölcsi élet társadalmi gyakorlását vagy egy magasabb rendű etikai ideált jelent. Más szóval, Isten országát elsődlegesen személyes, belső vagy spirituális dologként fogták fel, és nem térbeli-időbeli értelemben. Weiss szerint Ritschl elképzelése Isten országáról lényegileg a felvilágosodás hasonló gondolatának a folytatása. Ez egy statikus erkölcsi fogalom, eszkatológiai felhangok nélkül. A jézusi igehirdetés eszkatológiájának újrafelfedezése nem csupán Isten országának ezt a felfogását kérdőjelezte meg, hanem általánosságban a Krisztusról alkotott liberális portrét is. Isten országa tehát nem a liberális erkölcsi értékek meggyökerezett és statikus világa, hanem olyan, mint egy elsöprő apokaliptikus pillanat, amely felborítja az emberi értékeket. Schweitzer szerint Jézus szolgálatának egész jellege apokaliptikus szemléletmódjától függ, és az határozza meg. Ez az a gondolat, amit az angol nyelvű világban „thoroughgoing eschatology”-nak (következetes eszkatológiának) neveznek. Míg Weiss szerint Jézus tanításának lényeges részét (de nem az egészet) a radikális eszkatológiai váradalmak határozták meg, addig Schweitzer annak a felismerésnek a szükségessége mellett érvelt, hogy Jézus tanításának és magatartásának minden szempontja eszkatológiai szemléletmódjának függvénye. Míg Weiss úgy gondolta, hogy Jézus prédikációjának csak egy részét befolyásolta ez a szemléletmód, addig Schweitzer azt állította, hogy Jézus üzenetének teljes tartalma következetesen és egészen az apokaliptikus gondolatoktól függ – azoktól a gondolatoktól, melyek tökéletesen idegenek a XIX. századvégi Nyugat-Európa bevált életfelfogása számára. E szemléletmód, mely a Názáreti Jézus személyét és üzenetét következetesen eszkatológiailag értelmezte, egy olyan Krisztus-képhez vezetett, amely egy távoli és idegen alakot mutatott, egy apokaliptikus és teljesen világidegen személyt, akinek reményei és váradalmai végül is nem vezetnek sehova. Az eszkatológia távolról sem esetleges és mellőzhető „burok”, amit el lehetne dobni, hogy elérhetővé váljon Jézus tanításának igazi „magja” az Isten egyetemes atyaságáról, hanem szemléletmódjának lényegi és meghatározó jellemzője. Jézus tehát úgy tűnik fel előttünk, mint egy furcsa figura, az I. századi zsidó apokaliptika idegen közegéből, aki – Schweitzer híres szavaival élve – „úgy jön közénk, mint egy ismeretlen”.
2. A szkeptikus kritika különösen Wilhelm Wrede (1859-1906) nevéhez fűződik, és első renden a Jézusról szerzett ismereteink történelmi státusát kérdőjelezi meg. A történelem és a teológia szorosan összevegyülnek a szinoptikus elbeszélésekben, és nem lehet szétválasztani őket. Wrede szerint Márk egy teológiai képet festett meg a történelem álöltözetében, rákényszerítve teológiáját a rendelkezésére álló anyagra. A második evangélium történelmileg nem objektív, hanem tulajdonképpen a történelem kreatív teológiai újraértelmezése. Lehetetlen tehát Márk elbeszélése mögé menni, és rekonstruálni a történeti Jézust, mivel – ha Wredének igaza van – ez az elbeszélés teológiai alkotás, amit nem kerülhetünk meg. A történeti Jézus kutatása tehát végéhez ért, mivel képtelen volt arra, hogy történelmi megalapozást adjon az „igazi” történeti Jézusnak. Wrede a liberális protestantizmus következő három radikális és fatális tévedését azonosította. Először, bár a liberális teológia egy korábbi tradíció későbbi változatához folyamodott, amikor a Jézusról szóló szinoptikus beszámolók kellemetlen jellegzetességeivel szembeszállt (ilyenek például a csodák vagy a források közötti nyilvánvaló ellentmondások), de nem alkalmazta ezt az alapelvet következetesen. Más szóval, nem ismerte fel, hogy a keresztény közösség későbbi hite normatív befolyást gyakorolt az evangélistára munkájának minden szintjén. Másodszor, nem vették figyelembe az evangélista motivációit. A liberális teológusok egyszerűen ki akarták zárni az elbeszélések azon szakaszait, melyeket elfogadhatatlannak tartottak, és megelégedtek azzal, ami megmaradt. Így nem vették komolyan azt a tényt, hogy már maga az evangélista is pozitív állásfoglalást hozott, és ezt valami egészen mással



ALISTER E. MCGRATH: BEVEZETÉS A KERESZTÉNY TEOLÓGIÁBA 228
helyettesítették. Az elsőbbség viszont azt a megközelítést illeti, mely az evangélium beszámolóinak saját értelmét és annak megfogalmazását vizsgálja, amit az evangélista tovább akart adni olvasóinak. Harmadszor, az evangéliumi elbeszélések pszichológiai megközelítése, mivel helytelen alapokon áll, összekeveri azt, ami elképzelhető, azzal, ami valóban megtörtént. Valójában a liberális teológusok pontosan azt igyekeztek megtalálni az evangéliumokban, amit kerestek; ehhez „egyfajta pszichológiai becslést” alkalmaztak, amely láthatóan jobban értékeli az érzelmi leírásokat, mint a szigorú pontosságot és az ismeret bizonyosságát.
3. A dogmatikai kritikát Martin Kähler (1835-1912) fejtette ki. Kähler megkérdőjelezte a „történeti Jézus”-rekonstrukció teológiai fontosságát. A „történeti Jézus” lényegtelen a hit számára, amely a „hit Krisztusán” alapszik. Kähler jól látta, hogy a tudós történész szenvtelen és feltételes Jézus-képe nem lehet a hit tárgya. Mégis hogyan lehet Jézus Krisztus hiteles alapja és tartalma a keresztény hitnek, ha a történettudomány nem adhat biztos ismeretet a történeti Jézusról? Hogyan alapozhat a hit egy történelmi eseményre anélkül, hogy megóvhatná magát a történeti relativizmus támadásával szemben? Pontosan ezeket a kérdéseket tette fel Kähler is Az ún. történeti Jézus és a történeti bibliai Krisztus (1892) című művében. Kähler a következőképpen adja elő két ellenvetését: először bírálja és visszautasítja a „Jézus élete” irányzat hibáit; másodszor egy alternatív megközelítési mód érvényességét fogalmazza meg. Kähler szerint:
A modern írók történeti Jézusa elrejti előlünk az élő Krisztust. A „Jézus élete” irányzat Jézusa csupán az emberi képzelet agyszüleményének egy modern változata, nem jobb, mint a bizánci krisztológia notóriusan dogmatikai Krisztusa. Mindkettő egyaránt távol van az igazi Krisztustól. Ebből a szempontból a historicizmus csak annyira önkényes, csak annyira emberien arrogáns, csak annyira spekulatív és „hitetlenül gnosztikus”, mint az a dogmatizmus, amelyet modernnek tartottak a saját korában.
Kähler elismeri, hogy a „Jézus élete” irányzat annyiban helyes volt, amennyiben a Krisztusról szóló bibliai bizonyságokat szembeállította egy elvont dogmatizmussal. Ugyanakkor meg van győződve teljes kudarcáról, mely nézetét azzal a jól ismert megállapításával foglalja össze, hogy az egész „Jézus élete” irányzat zsákutca. Kähler érvei igen szerteágazóak. A legalapvetőbb érv az, hogy Krisztust inkább „történelem felettiként” kell megragadnunk, mintsem „történelmi” figuraként, tehát a történetkritikai módszer nem alkalmazható ebben az esetben. A történetkritikai módszer nem foglalkozhat Jézus történelem feletti (és ezért emberfeletti) jellemzőivel, és ezért kénytelen mellőzni vagy tagadni azokat. Rejtett dogmatikai előfeltételezései miatt a történetkritikai módszer csakis egy ariánus vagy ebionita krisztológiához vezethet, Ezt a pontot, melyet Kähler leszögez műve során, különös erővel fejti ki Jézus személyének pszichológiai értelmezésével kapcsolatban és a hozzá kapcsolódó kérdésekben, ahol a történetkritikai módszer analógiai alapelvének alkalmazását elemzi. Kähler megjegyzi, hogy Jézus személyiségének pszichológiai értelmezése annak a (fel nem ismert) előítéletnek a függvénye, hogy a Jézus és köztünk lévő különbség inkább fokozati (Grade) mintsem jellegbeli (Art), ami Kähler szerint dogmatikai alapon tarthatatlan. Lényegesebb azonban, hogy Kähler általánosságban megkérdőjelezi az analógia alapelvét az Újszövetség Krisztus-ábrázolásában, amely szerinte elkerülhetetlenül oda vezet, hogy Jézust a modern emberrel analóg módon kezeljük, és így egy redukált vagy fokozati krisztológiához jutunk. Ha kezdetektől fogva azt állítjuk, hogy Jézus egy közönséges emberi lény, aki a többi embertől csak fokozatilag és nem természetben különbözik, akkor ezt az állítást vissza fogjuk



ALISTER E. MCGRATH: BEVEZETÉS A KERESZTÉNY TEOLÓGIÁBA 229
olvasni a bibliai szövegbe, és ez azt eredményezi, hogy a Názáreti Jézus egy emberi lény, aki tőlünk csak fokozatilag különbözik. Másodszor, Kähler azt állítja, hogy „nincs olyan forrásunk Jézus életéről, amit egy történész hitelesnek és megfelelőnek fogadhatna el”. Ez nem jelenti azt, hogy a források hiteltelenek és helytelenek lennének a hit céljaira. Kähler inkább azt igyekszik hangsúlyozni, hogy az evangéliumok nem érdektelen külső szemlélők művei, hanem a hívők hitének beszámolói, s mint ilyeneket nem lehet elzárni sem formájukban, sem tartalmukban a hittől: az evangélium elbeszélései nem tartózkodó és pártatlan megfigyelők beszámolói, hanem teljes egészük a Krisztusban hívők bizonyságai és vallomásai”. Mivel „csak ezeken a beszámolókon keresztül kerülhetünk kapcsolatba vele”, világos, hogy a”bibliai Krisztus-portré” döntő jelentőségű a hit számára. Kähler szerint nem az a fontos, hogy ki volt Krisztus, hanem hogy mit tesz most a hívőkért. A „történelmi Jézus” nem rendelkezik a „hit Krisztusának” szótériológiai jelentőségével. A krisztológia bonyolult problémáit tehát magunk mögött hagyhatjuk, ha a szótériológiát akarjuk kifejteni, vagyis „a hit ismeretét a megváltó személyével kapcsolatosan”. Kähler valójában azt mondja, hogy a „történeti Jézus” irányzat nem tett mást, mint létrehozott egy fiktív és pszeudotudományos Krisztust, akinek nincs egzisztenciális jelentősége. Kähler szerint az „igazi Krisztus a prédikált Krisztus”. A keresztény hit nem ezen a történeti Jézuson alapul, hanem a hit Krisztusán, aki egzisztenciálisan fontos és hitébresztő. Az ilyen és ehhez hasonló megállapítások egyre fontosabb szerephez jutottak a teológiában, és Rudolf Bultmann írásaiban érték el csúcspontjukat. Most az ő munkásságára térünk rá.
VISSZAVONULÁS A TÖRTÉNELEMTŐL: RUDOLF BULTMANN
Bultmann szerint a történeti Jézus rekonstruálására irányuló vállalkozás zsákutca. A történelemnek nincs alapvető jelentősége a krisztológia számára; Jézusnak persze léteznie kellett, hiszen a keresztény üzenet (amit Bultmann kérügmának nevezett) valamiképpen az ő személyében gyökerezik. Bultmann a krisztológia egész történelmi szempontját egyetlen szóra redukálja – „hogy”. Csak azt szükséges hinni, „hogy” Jézus Krisztus az evangéliumok üzenete (vagy kérügmája) mögött áll. Bultmann szerint a kereszt és a feltámadás valóban történeti jelenségek (mivel az emberi történelemben történtek meg) - de a hit isteni tettként látja őket. A kereszt és a feltámadás a kérügmában kapcsolódik össze, mint az isteni ítélet és üdvözítés tette. Ennek az isteni cselekvésnek van folyamatos jelentősége, és nem annak a történelmi jelenségnek, aki úgy lépett fel, mint annak hordozója, A kérügma tehát nem a történelmi tényekhez kapcsolódik, hanem a hallgatói részéről meghozandó döntés szükségességéhez, és így ahhoz, hogy az eszkatológiai pillanatot a múltból az itt és most felhangzó igehirdetésben szólaltassa meg:
Ez azt jelenti, hogy Jézus Krisztus a kérügmában találkozik velünk, és sehol másutt, éppen úgy, ahogyan föltartóztatta Pált, és döntésre kényszerítette őt. A kérügma nem egyetemes igazságokat vagy időtlen gondolatokat hirdet – lett légyen az Isten vagy a megváltó gondolata –, hanem egy történelmi tényt... Ezért a kérügma nem az időtlen eszmék hordozója, és nem a történelmi információk közvetítője: az a döntő, hogy a kérügma Krisztus „hogy”-ja, az ő „itt és most”-ja, mely „itt és most”, magában a megszólításban válik jelenné.
Ezért nem lehet a kérügma mögé kerülni, hogy „forrásként” használjuk a”történeti Jézus” rekonstruálásához, annak „messiási öntudatával”, „belső életével” vagy „hősiességével



ALISTER E. MCGRATH: BEVEZETÉS A KERESZTÉNY TEOLÓGIÁBA 230
egyetemben”. Az csupán egy „test szerinti Krisztus lenne”, aki már nem él. Nem a történeti Jézus, hanem Jézus Krisztus prédikáltatik, ő az Úr. Ez a radikális elfordulás a történelemtől sokakat felrázott. Hogyan lehet valaki biztos afelől, hogy a krisztológia valóban Jézus Krisztus személyén és munkáján alapul? Hogyan ellenőrizhető a krisztológia, ha a történeti Jézus lényegtelen volt? Az Újszövetség-kutatás és a dogmatika terén egyaránt sokan vélték úgy, hogy Bultmann csupán átvágta a gordiuszi csomót, anélkül hogy megoldotta volna az előttünk tornyosuló komoly történelmi kérdéseket. Bultmann szerint ami tudható a történeti Jézusról, az az a tény, „hogy” (das Dass) létezett. Az Újszövetség-kutató Gerhard Ebeling szerint a történeti (historisch) Jézus személye a krisztológia alapténye (das Grunddatum), és ha kimutatható lenne, hogy a krisztológia a történeti Jézus jelentőségének félreértelmezése, az a krisztológia végét jelentené. Ebben Ebeling már kifejezi azt, ami életre hívta a „történeti Jézus” új kutatását, amivel a következő részben foglalkozunk. Ebeling Bultmann krisztológiájának alapvető hiányosságára mutat rá: teljességgel hiányzik belőle a történelmi vizsgálódás (az „igazolás” talán túl erős kifejezés lenne) iránti nyitottság, A krisztológia nem alapulhat félreértésen? Hogyan lehetünk bizonyosak afelől, hogy valóban van átmenet Jézus prédikációjától a Jézusról szóló prédikációhoz? Ebeling Ernst Käsemannnal párhuzamosan fejtette ki kritikáját, a különbség mindössze annyi, hogy ő inkább teológiai, mint pusztán történelmi szempontokat hangsúlyoz.
AZ ÚJ TÖRTÉNETI JÉZUS-KUTATÁS
Az „új történeti Jézus-kutatás” elindulását általában Ernst Käsemann 1953 októberében a történeti Jézus problémájáról tartott előadásához szokás kötni. Ennek az előadásnak az igazi jelentősége csak akkor válik világossá, ha a bultmanni iskola eddigi előfeltevéseinek és módszerének fényében vizsgáljuk. Käsemann elfogadta, hogy a szinoptikus evangéliumok elsődlegesen teológiai dokumentumok, és hogy teológiai megállapításaikat gyakran történelmi formában fejezték ki. E tekintetben elfogadta és újra összefoglalta a bultmanni iskola kulcsfontosságú axiómáit. Ezeket mi itt Kähler és Wrede meglátásain keresztül mutattuk be. Käsemann ugyanakkor továbblépett, és jelentős mértékben módosította ezeket az állításokat. Az evangélisták nyilvánvaló teológiai beállítottságuk ellenére hittek abban, hogy történelmi információk birtokában vannak a Názáreti Jézusról, és ezeket a történelmi információkat beépítették a szinoptikus evangéliumokba. Az evangéliumok mind a kérügmát, mind a történelmi elbeszélést tartalmazzák. Erre a felismerésre alapozva Käsemann rámutatott, hogy szükséges megvizsgálni a Jézus prédikációja és a Jézusról szóló prédikáció közötti folyamatosságot. A nyilvánvaló diszkontinuitást nem nehéz felismerni a földi Jézus, valamint a felmagasztalt és hirdetett Krisztus között; ám egy cérnaszálnyi folyamatosság mégis összeköti őket, mivel a hirdetett Krisztus már jelen van valamilyen értelemben a történeti Jézusban. Hangsúlyoznunk kell, hogy Käsemann nem azt mondja, hogy új vizsgálódást kell indítani a történeti Jézusról, hogy a kérügma számára történelmi legitimációt biztosítsunk; még odáig sem megy el, hogy a történeti Jézus és a hirdetett Krisztus közötti diszkontinuitás szükségessé tenné az utóbbi lebontását az előbbi fényében. Käsemann inkább arra mutat rá, hogy a földi Jézus és a felmagasztalt Krisztus kilétéről szóló teológiai állítás történetileg a Názáreti Jézus cselekedetein és prédikációján alapul. Käsemann azt mondja, hogy a teológiai állítás annak történelmi bizonyításától függ, hogy a Jézussal kapcsolatos kérügmát már csírájában vagy embrionális formában tartalmazta Jézus működése. Mivel a kérügma történelmi elemeket is



ALISTER E. MCGRATH: BEVEZETÉS A KERESZTÉNY TEOLÓGIÁBA 231
tartalmaz, teljességgel helytálló és szükséges a történeti Jézus és a hit Krisztusa közötti kapcsolat vizsgálata. Világos, hogy az „új történeti Jézus-kutatás” minőségileg különbözik a hiteltelenné vált XIX. századi kutatástól. Käsemann érvei azon a felismerésen alapulnak, hogy a történeti Jézus és a hit Krisztusa közötti diszkontinuitás nem jelenti azt, hogy a kettő egymástól független lenne, és hogy az utóbbi ne az előbbiben gyökerezne és alapozódna, Sőt a kérügmát fel lehet ismerni a Názáreti Jézus cselekedeteiben és prédikálásában, tehát van folyamatosság Jézus prédikációja és a Jézusról szóló prédikáció között. Míg a régi kutatás azt állította, hogy a történeti Jézus és a hit Krisztusa közötti diszkontinuitás azt jelenti, hogy az utóbbi gyakorlatilag fikció, akit a tárgyilagos történeti vizsgálódások fényében szükséges rekonstruálni, addig Käsemann azt hangsúlyozza, hogy egy ilyen rekonstrukció sem nem szükséges, sem nem lehetséges. Ezen álláspont fontosságának felismerése intenzív érdeklődést váltott ki a kérügma történeti megalapozásának kérdésében. Most négy érdekes véleményt említünk meg.
1. Joachim Jeremias, aki meglehetősen extrém vonalat képvisel ebben a vitában, azt állítja, hogy a keresztény hit alapja abban áll, amit Jézus valóban mondott és tett, amennyiben ezt meg tudja alapozni a teológiai tudomány. Az Újszövetség teológiája című könyvének első részét teljesen „Jézus igehirdetésének” mint az újszövetségi teológia központi részének szentelte. 2. Maga Käsemann a történeti Jézus és a kerügmatikus Krisztus közötti folyamatosságot abban azonosította, hogy mindkettő Isten eszkatológikus országának eljövetelét hirdeti. Jézus prédikációjában és a korai keresztény kérügmában egyaránt az eljövendő ország a legfontosabb téma. 3. Amint már láthattuk, Gerhard Ebeling a folyamatosságot a „Jézus hite” fogalomban helyezte el, amit „Ábrahám hitével” állít analógiába (Róm 4). A hitnek ez a prototípusa testesült meg a Názáreti Jézusban, és lett általa történelmi példává, és az igehirdetés ezt hirdeti mindenkori lehetőségnek a hívek számára, 4. Günter Bornkamm arra fektette a hangsúlyt, hogy Jézus működésében nyilvánvaló tekintély mutatkozik meg. Jézusban Isten valósága szembesül az emberiséggel, és radikális döntésre szólítja fel azt. Míg Bultmann Jézus tanításának lényegét Isten eljövendő országába helyezte, Bornkamm ezt a hangsúlyt áthelyezte a jövőből a jelenbe, amikor is az ember Jézus személye révén szembesül Istennel. Az „Istennel való szembesülés” mind Jézus működésében, mind a Jézusról szóló igehirdetésben nyilvánvaló, és ez képezi a fő teológiai és történeti kapcsolódási pontot a földi Jézus és a hirdetett Krisztus között,
Az „Új történeti Jézus-kutatás” tehát a történeti Jézus és a hit Krisztusa közötti folyamatosság hangsúlyozásával foglalkozott. Míg a „régi kutatás” az Újszövetség Jézus-képét akarta hitelteleníteni, addig az „új kutatás” annak megszilárdításával végződött, hangsúlyozva a Jézus prédikációja és az egyház Jézusról szóló prédikációja közötti folyamatosságot. Azóta újabb fejlemények történtek ezen a területen. Az 1970-es,1980-as években különös figyelmet fordítottak Jézus és környezete, az I. század judaizmusa közötti kapcsolatra. Ez a fejlemény, ami különösen angol és amerikai írók, például Vermes Géza10 és E. P. Sanders nevéhez fűződik, megújította a Jézus zsidó háttere iránti érdeklődést, és tovább hangsúlyozta a történelem fontosságát a krisztológiával kapcsolatban. A bultmanni megközelítést – amely a történelem jelentőségét leértékelte a krisztológiában – széles körben hiteltelennek tartják,
10 Vermes Géza e témával foglalkozó trilógiájának első kötete 1995-ben jelent meg magyarul az Osiris Kiadó gondozásában (A zsidó Jézus - Ahogy egy történész az evangéliumokat olvassa). - A szerk.



ALISTER E. MCGRATH: BEVEZETÉS A KERESZTÉNY TEOLÓGIÁBA 232
legalábbis most. A teológiai divat azonban változik, és bolond, aki azt mondja, hogy a mostani érdeklődés a történelem iránt állandó tényezője marad a teológiának!
Krisztus feltámadása: esemény és jelentés
A hit és történelem kérdésével kapcsolatban gyakran előtérbe kerül Krisztus feltámadásának kérdése. Ez a kérdés (pontosabban az, hogy Krisztus valóban feltámadt-e a halálból, és ha igen, mit jelent ez az esemény) összefogja a tradicionális kereszténység ellen irányuló felvilágosodás kori kritika központi elemeit. A következőkben kiemeljük a modern korban kialakult főbb álláspontokat, és rámutatunk jelentőségükre.
A FELVILÁGOSODÁS: A FELTÁMADÁS MINT NEM-ESEMÉNY
Az értelem mindenhatóságának és a múltbeli események korabeli analógiáinak fontossága a XVIII. századi felvilágosodásban nagyfokú szkepszishez vezetett a feltámadással szemben. Lessing, mint láttuk, kiváló példa erre a beállítottságra. Megvallja, hogy nincsen személyes, első kézből származó tapasztalata Jézus Krisztus feltámadásáról; és azt kérdezi, hogy miért kellene hinnie abban, amit nem látott. Az időbeli távolság problémája Lessing szerint egyre inkább akuttá válik a szemtanúk beszámolójának hitelességét illető kétségeik miatt (melyekről nyilvánvalóan azt tartja, hogy mások is osztják). Hitünk tehát mások tekintélyén nyugszik, és nem a mi saját tapasztalatunk tekintélyén és az arra adott racionális visszajelzéseinken.
De mivel e csodák igazságát teljességgel lehetetlen a ma történő csodákkal bizonyítani, így ezek nem mások, mint csodákról szóló beszámolók... Tagadom, hogy a legkisebb mértékben köteleznének vagy kötelezniük kellene engem arra, hogy higgyek Jézus egyéb tanításaiban.
Más szóval, mivel a mi időnkben az emberek nem támadnak fel a halálból, miért kellene azt hinnünk, hogy egy ilyen dolog megtörtént a múltban? Az itt említett kérdéshez kapcsolódik a felvilágosodás egyik központi témája: az emberi öntörvényűség. A valóság racionális, és az embernek megvan a szükséges ismeretelméleti képessége, hogy felismerje a világnak ezt a racionális rendjét. Az igazságot nem egy külső tekintély alapján kell elfogadni; ezt az autonóm módon gondolkodó személynek kell felismernie, elfogadnia és a megegyezőség érzékelése alapján döntenie aközött, amit igaznak gondol, és aközött, amit „igaznak” állítanak, s így igazolásra szorul. Az igazságot fel kell ismerni, nem pedig előírni. Lessing szerint, ha a mások bizonyságának elfogadására kényszerülünk, az emberi intellektus autonómiáját veszélyeztetjük. A mi időnkből nincs analógia a feltámadásra. A feltámadás nem része a modern kori tapasztalatnak. Miért higgyünk hát az Újszövetség beszámolójának? Lessing szerint a feltámadás nem más, mint egy félreértett nem-esemény.
DAVID FRIEDRICH STRAUSS: A FELTÁMADÁS MINT MÍTOSZ
Jézus élete (l835) című művében Strauss egy radikálisan új megközelítési módot kínált Krisztus feltámadásának kérdéséhez. Strauss szerint Krisztus feltámadása központi jelentőségű a keresztény hit számára:



ALISTER E. MCGRATH: BEVEZETÉS A KERESZTÉNY TEOLÓGIÁBA 233
A Jézusban való hit gyökere a feltámadásában való meggyőződés, Akit megöltek, bármily nagyszerű is volt az élete, az nem lehetett a Messiás, bárhogy is hittek benne. Csodálatos visszatérése az életbe viszont annál erősebben bizonyította, hogy ő a Messiás. Ő, aki feltámasztása által szabadult ki a halottak birodalmából, és ugyanakkor felemeltetett a földi emberiség szférája fölé, immár a mennyei régiók lakója lett, és helyet foglalt Isten jobbján.
Strauss megjegyezi, hogy ez az értelmezés, amit ő „az ortodox rendszer krisztológiájának” nevezett, a felvilágosodás óta folyamatos támadás alá került, nem kis mértékben azon előfeltételezés miatt, hogy a csodák (például a feltámadás) lehetetlenek. Eme a priori megállapítás alapján, ami szépen összecseng a felvilágosodás világképével, Strauss bejelenti célját, ti. hogy kifejti „a Jézus feltámadásába vetett hit eredetét mindenféle ide kapcsolódó csodálatos tény mellőzésével”. Más szóval, Strauss azt akarta bemutatni, hogy miképpen jutottak a keresztények a feltámadásban való hitre, noha nem volt tárgyszerű történelmi alapjuk ehhez a hithez. Miután kizárta, hogy a feltámadás „csodálatos objektív történés” lenne, e hit eredetét a tiszta szubjektivitásra vezeti vissza. A feltámadásban való hitet szerinte nem úgy kell értelmezni, mint „egy objektíven helyreállt életre” adott választ, hanem mint „az emberi szellem szubjektív elméletét”. A Jézus feltámadásába vetett hit „a Jézus személyiségére való heves visszaemlékezés” eredménye, mely által az emlékezet átvetítődik az élő jelenlét eszméjébe. Tehát a halott Jézust átváltoztatták egy képzeletben feltámadt Krisztusra – egy mitikus feltámadott Krisztusra, hogy ide illő kifejezéssel éljünk. Strauss sajátos hozzájárulása a vitához a „mítosz” kategóriájának bevezetése volt, amely szerinte az evangéliumok íróinak társadalmi körülményeit és kulturális szemléletmódját tükrözi vissza. Az az állítás, hogy írásaik részben „mitikusak”, nem kérdőjelezte meg túlzottan az evangéliumok egységét, egyszerűen csak rögzítette a tényt, hogy egy premodern szemléletű korszakban íródtak. Az evangéliumok íróit úgy kell tekinteni, mint akik osztoztak kulturális helyzetük mitikus világképében. Strauss elhatárolja magát Reimarus azon felvetésétől, hogy az evangélisták akarva-akaratlan eltorzították a Názáreti Jézusról szóló beszámolóikat. Szerinte a mitikus nyelv az ősi kulturális csoportok természetes kifejezési módja, amely azóta már az elvont fogalomképzés szintjére emelkedett. Reimarus szerint az evangéliumok írói összekeverték a dolgokat, vagy hazudtak – inkább ez utóbbi. A „mítosz” kategóriájának bevezetésével Strauss kimozdította a vitát erről a holtpontról. A feltámadás nem önkényes koholmány, hanem az események (különösen Jézus emlékezetének és „szubjektív víziójának”) értelmezése olyan fogalmak szerint, amelyek értelmet adhatnak neki a mitologikus világkép által uralt I. századi palesztinai kultúrában. Az a hit, hogy a feltámadás objektív esemény, e világkép elmúltával lehetetlenné vált. Strauss Jézus élete című műve - a korszak többi racionalizáló munkájával együtt, mint például Ernest Renan azonos című műve (1863) - óriási figyelmet keltett. A feltámadást, amit tradicionálisan a keresztény hit alapjának tartottak, most ennek termékeként mutatták be. A kereszténységet úgy tekintették, mint ami a Jézus halálára való emlékezéssel és nem a feltámadott Krisztus ünneplésével kapcsolódik össze. A vita azonban közel sem ért véget. A következőkben megvizsgáljuk a modern teológia eme izgalmas fejezetének későbbi fejleményeit. Strauss egyik legállhatatosabb újraértelmezője a XX. században Rudolf Bultmann volt. Most az ő nézetére térünk rá.



ALISTER E. MCGRATH: BEVEZETÉS A KERESZTÉNY TEOLÓGIÁBA 234
RUDOLF BULTMANN: A FELTÁMADÁS MINT A TANÍTVÁNYOK TAPASZTALATÁBAN VÉGBEMENT ESEMÉNY
Bultmann osztotta Strauss alapmeggyőződését, hogy a mi tudományos korszakunkban lehetetlen hinni a csodákban. Így hát Jézus feltámadásának objektivitásában sem lehet már hinni, de talán lehet más módon értelmet adni neki. Bultmann azt állította, hogy a történelem „következmények zárt láncolata, melyben az egyedi események az okok és következmények egymásutánjában kapcsolódnak össze”. Tehát a feltámadás, hasonlóan más csodákhoz, megbontaná a természet zárt rendszerét. Hasonló álláspontot fogalmaztak meg a felvilágosodással szimpatizáló más gondolkodók is. A Jézus objektív feltámadásába vetett hit, bár az I. században teljesen legitim és érthető volt, ma nem vehető komolyan. „Lehetetlen elektromos áramot és rádiót használni, betegség esetén pedig a modern orvosi és klinikai felfedezések alkalmazását igényelni, és ugyanakkor hinni az Újszövetség világának szellemeiben és csodáiban.” A világ és az emberi létezés megértése radikálisan megváltozott az I. század óta, s ennek eredményeképpen a modern emberiség az Újszövetség mitologikus világképét érthetetlennek és elfogadhatatlannak találja. Mindenki attól a kortól kapja a világképet, amiben él, és senki sem változtathatja meg azt. A modern tudományos és egzisztencialista világkép azt jelenti, hogy az Újszövetségé meghaladottá és érthetetlenné lett. Éppen ezért a feltámadást „tisztán és egyszerűen mitikus eseménynek” kell tekinteni. A feltámadás a tanítványok egyéni tapasztalatában történt meg, nem pedig a történelem nyilvános arénájában. Bultmann szerint Jézus valóban feltámadt – a kérügmába támadt fel. Jézus prédikációja átalakult a Krisztusról szóló keresztény igehirdetéssé, Jézus a keresztény prédikáció részévé vált; feltámadt, felvétetett az evangélium igehirdetésébe:
A feltámadt Jézus létmódját illető találgatások, az üres sírról szóló elbeszélések és a húsvéti legendák, bármilyen történelmi tényelemet tartalmazzanak is, és bármennyire is igazak jelképes formájukban, jelentéktelenek. A húsvéti hit jelentése: hinni a kérügmában jelen lévő Krisztusban.
Történelemellenes megközelítéséhez hűen Bultmann a történeti Jézusról a hirdetett Krisztus felé fordítja a figyelmet. „Az egyházba mint a kérügma hordozójába vetett hit a húsvéti hit, amely abból a hitből fakad, hogy Jézus Krisztus jelen van a kérügmában.''
KARL BARTH: A FELTÁMADÁS MINT EGY KRITIKAI VIZSGÁLÓDÁS FELETT ÁLLÓ TÖRTÉNETI ESEMÉNY
Barth már 1924-ben is írt egy kis könyvet, Feltámadás a halálból címmel. A feltámadás és a történelem kapcsolatáról vallott érett nézetei azonban későbbről származnak, és ezekben világosan kimutatható Bultmann hatása. Barth Rudolf Bultmann – Egy megértési kísérlet (1952) című esszéje felsorolja a Bultmann megközelítésével kapcsolatos aggodalmait, majd ezt követően hosszú elemzést szentel a szóban forgó kérdésnek a Kirchliche Dogmatik 4. kötetének 1. részében (1953). A következőkben megkíséreljük bemutatni Barth álláspontját, és összevetni a Bultmannéval. Korai írásaiban Barth azt állította, hogy az üres sírnak minimális jelentősége van a feltámadás összefüggésében. Később azonban nagyobb aggodalommal szemlélte Bultmann egzisztencialista megközelítését, amely szerinte azt jelentette, hogy a feltámadásnak nincs objektív történeti alapja. Ezért Barth végül is határozott hangsúlyt helyezett az evangéliumoknak a nyitott sírról szóló beszámolóira. A nyitott sír „nélkülözhetetlen jel”, ami



ALISTER E. MCGRATH: BEVEZETÉS A KERESZTÉNY TEOLÓGIÁBA 235
„elejét veszi minden lehetséges félreértésnek”. Azt bizonyítja, hogy Krisztus feltámadása nem egy tisztán belső, lelki vagy szubjektív esemény volt, hanem valami, ami jelet hagyott hátra a történelemben. Ez azt sugallja, mintha Barth nyitottnak tartaná a feltámadást a történelmi vizsgálódás előtt, hogy természetét és helyzetét a világ nyilvános történelmében, nem pedig az első hívek belső tapasztalatában tisztázza, illetve erősítse meg. Ám mégsem ez a helyzet. Barth következetesen visszautasítja, hogy az evangéliumok elbeszélései a történetkritika részletekbe menő vizsgálatának tárgyai legyenek. Az azonban nem teljesen világos, hogy miért. A következő tényező, úgy tűnik, igen súlyosan esik latba gondolkodásának ezen a pontján. Barth hangsúlyozza, hogy Pál és a többi apostol nem egy „jól bizonyított történelmi beszámoló elfogadására”, hanem „egy hitbeli döntésre” szólítottak fel. A történelmi vizsgálódás nem legitimizálhatja vagy bizonyíthatja ezt a hitet, miként a hit sem válhat függővé a történelmi kutatás feltételes eredményétől. Mindenesetre a hit a feltámadott Krisztusra és nem az üres sírra adott válasz. Barth egészen egyértelmű a tekintetben, hogy az üres sírnak önmagában véve csekély értéke van a feltámadott Krisztusban való hit megalapozásához. Az, hogy Krisztus nem volt ott a sírban, nem jelenti szükségszerűen azt, hogy feltámadt: „Akár el is lophatták, akár tetszhalott is lehetett.” Ennek eredményeképpen Barth egy első ránézésre igen csak sérülékeny pozícióban marad. Bár a feltámadást mint a nyilvános történelem eseményét védelmezte Bultmann szubjektivista megközelítésével szemben, mégsem hajlandó helyet adni a kritikai történelmi vizsgálatnak. Ez részben azon szenvedélyes meggyőződésén alapszik, hogy a történettudomány nem alapozhatja meg a hitet; részben pedig arra a feltételezésére mutat, hogy Krisztus feltámadása egy sokkal nagyobb gondolati és eseményrendszernek a része, amelyet nem lehet történeti vizsgálódással kizárni vagy igazolni. Bármennyire is szimpatikus Barth teológiai meggyőződése ezen a ponton, nehéz elkerülni azt a következtetést, hogy nemigen hihető, Talán ez az oka, hogy Wolfhart Pannenberg megközelítését élénk érdeklődés fogadta.
WOLFHART PANNENBERG: A FELTÁMADÁS MINT A KRITIKAI VIZSGÁLÓDÁS ELŐTT NYITOTT TÖRTÉNELMI ESEMÉNY
Pannenberg (az l960-asévek elején készített) teológiai programjának legsajátosabb jellemzője az egyetemes történelem felé fordulás. Ezt a nézetet fejti ki és igazolja az 1961-ben Kijelentés mint történelem címen megjelent, Pannenberg által kiadott kötet. Pannenberg Dogmatikai tézisek a kijelentés dogmájáról című esszéje határozott nyitás az egyetemes történelem felé:
A történelem a keresztény teológia legátfogóbb horizontja. Minden teológiai kérdésnek és válasznak csak ama történelem keretein belül van jelentése, amit Isten az emberiséggel tett, és az emberiségen keresztül az egész teremtéssel, s amely egy olyan jövő felé irányul, ami rejtett a világ elől, de ami Jézus krisztusban már kijelentetett.
Ez a döntő jelentőségű nyitó mondat összefoglalja Pannenberg teológiai programjának különböző jellegzetességeit, legalábbis karrierjének ezen a pontján. Ezek azonnal megkülönböztetik őt egyrészt Bultmann és iskolája ahistorikus teológiájától, másrészt Martin Kahler és mások történelem feletti megközelítésétől. A keresztény teológia az egyetemes és nyilvánosan hozzáférhető történelem elemzésén alapul. Pannenberg szerint a kijelentés lényegileg egy nyilvános és egyetemes történelmi esemény, amit „Isten cselekedeteként” fogunk fel és értelmezünk. Kritikusai szerint Pannenberg ezzel a hitet felismerésekre redukálja, és kizárja a Szentlélek bárminemű szerepét a kijelentés eseményében.



ALISTER E. MCGRATH: BEVEZETÉS A KERESZTÉNY TEOLÓGIÁBA 236
Pannenberg érvei így hangzanak. A történelmet a maga teljességében csak akkor lehet megérteni, ha a végpontja felől nézzük. Csak ez a pont kínálja azt a perspektívát, melyből a történelmi folyamat teljesen belátható és helyesen érthető. Míg Marx azt állítja, hogy a társadalomtudományok a történelem célját a szocializmus hegemóniájában megjelölve kulcsot adnak a történelem értelmezéséhez, addig Pannenberg azt hirdeti, hogy ez csak Jézus Krisztusban adatott meg. A történelem vége megelőlegezve (proleptikusan) tárult fel Jézus Krisztusban. Vagyis a történelem vége, ami még be fog következni, előre feltárult Krisztus személyének és munkájának eseményében. A „történelem végének ez a megelőlegezett feltárulkozása” az apokaliptikus világképben gyökerezik, amely Pannenberg szerint a kulcsot adja Jézus újszövetségbeli jelentőségének és szerepének megértéséhez. Míg Bultmann az Újszövetség apokaliptikus elemeinek demitologizálását választja, addig Pannenberg úgy kezeli őket, mint egyfajta hermeneutikai rácsot vagy keretet, melynek segítségével Krisztus élete, halála és feltámadása értelmezhető. Pannenberg tanulmányának egyik legsajátosabb és bizonyára a leggyakrabban kommentált szempontja az, miszerint Jézus feltámadása egy objektív történelmi esemény, amit mindazok tanúsíthatnak, akik hozzáfértek a bizonyítékokhoz. Míg Bultmann a feltámadást a tanítványok tapasztalati világában lezajló eseményként kezeli, addig Pannenberg kimondja, hogy a feltámadás az egyetemes, nyilvános történelembe tartozik. Ez ismét felveti a feltámadás történetiségének a kérdését, Ahogyan korábban megjegyeztük, a felvilágosodás írói azt állították, hogy a Jézus állítólagos feltámadásával kapcsolatos összes ismeretünket az Újszövetség tartalmazza. S mivel az ő korukban nem volt analógia a feltámadásra, ezeknek a beszámolóknak a hitelességét komolyan megkérdőjelezték. Ezzel egy tőről fakad Ernst Troeltsch tétele is, aki a történelem homogenitása mellett érvel: mivel Jézus feltámadása radikálisan megbontja ezt a homogenitást, ezért azt történelmileg kétségesnek kell tekinteni. Pannenberg két esszében válaszolt ezekre a problémákra: Megváltó esemény és történelem, illetve Jézus – Isten és ember címmel. Fő ellenvetéseit e pozícióval szemben a következőképpen lehet vázolni, Troeltsch, Pannenberg véleménye szerint, szűk látókörű nézetet vall a történelemről, és eleve kizár bizonyos eseményeket néhány feltételes ítéletalapján, melyeket helytelenül tart abszolút törvénynek. Troeltsch illetéktelenül szűkítette le a „történetkritikai vizsgálódás” körét, mely „elfogult” volt és „antropocentrikus”. Azt feltételezi, hogy az emberi nézőpont az egyetlen elfogadható és normatív álláspont a történelmen belül. Pannenberg hangsúlyozta, hogy az analógiák mindig az emberi megfigyelő álláspontjából szemlélt analógiák; az álláspont, mértékét tekintve, radikálisan korlátozott, és nem működhet úgy, mint a kritikai vizsgálódás abszolút biztos bázisa. Pannenberg túl jó történész ahhoz, hogy azt mondja, az analógia elvét el kellene vetni; ez végül is kipróbált és hasznos eszköze a történelmi kutatásnak. De ragaszkodik ahhoz, hogy az analógia egy munkaeszköz, amely maga nem rögzítheti a valóságról alkotott képünket. Ha a történész azzal az elkötelezéssel fog neki az Újszövetség vizsgálatának, hogy a „halottak nem támadnak fel újra”, ezt a következtetést csupán visszaolvasni lehet az Újszövetség anyagába. Így az ítélet, hogy „Jézus nem támadt fel a halottak közül”, valójában előfeltételezés lesz, nem pedig következtetés. Pannenberg e kérdés tárgyalásában szenvedélymentes és ezért igen hatásos védekezést képvisel a feltámadás semleges megközelítése érdekében. A Jézus feltámadására mutató történelmi bizonyítékokat a nélkül az előzetes dogmatikai feltételezés nélkül kell megvizsgálni, hogy a feltámadás nem történhetett meg. A feltámadás történetisége mellett érvelve Pannenberg az apokaliptikus jelentéskeretek összefüggésében kibomló értelmezések felé fordul. A történelem vége megelőlegezetten bekövetkezik Jézusnak a halálból való feltámadásával. Ez az alapelv uralja Pannenberg eseményértelmezését. Jézus feltámadása megelőlegezi az általános feltámadást az idők végén,



ALISTER E. MCGRATH: BEVEZETÉS A KERESZTÉNY TEOLÓGIÁBA 237
és előrehozza a történelembe mind a feltámadást, mind Isten teljes és végső kijelentését, Jézus feltámadása tehát szervesen kapcsolódik Istennek Krisztusban adott önkijelentéséhez; ez alapozza meg Jézusnak Istennel való azonosságát, és lehetővé teszi, hogy ezt az Istennel való azonosságot visszaolvassuk Húsvét előtti munkásságába. A feltámadás tehát a központi krisztológiai állítássorozatok alapja, beleértve Krisztus istenségét és az inkarnációt.
A FELTÁMADÁS ÉS A KERESZTÉNY REMÉNYSÉG
Jézus Krisztus feltámadásának számos funkciója van a keresztény teológián belül. Ahogyan láttuk, a feltámadás egyik alapvető szerepe Krisztus istenségének krisztológiai megállapításához kapcsolódik. Már az Újszövetség is úgy tekint a Názáreti Jézus felmagasztalt státusára, mint ami a feltámadáshoz kapcsolódik. Az ausztráliai író, Peter Carnley, áttekintve az újszövetségi tudományt, így kommentálja a kérdést:
A legtöbb kortárs Újszövetség-kutató gondosan kerüli azt az állítást, hogy a feltámadás nem csupán egy lazán kapcsolódó függeléke ama hitformuláknak, amiket Jézus természetével és kilétével (ti. mint Isten Krisztusával) kapcsolatban fogalmaztak meg. A Krisztusba vetett hit tényalapja nem csupán a történeti Jézus élete születésétől keresztre feszítéséig. Ha isteni jelentőségével kapcsolatban fel is vetődött valami halvány sejtés az élete során, korai és iszonyatos halála szertefoszlatta azt. Az eredeti keresztény hit Húsvét utáni jelenség, és Jézus életének és halálának közlése az evangéliumokban ennek a hitnek a visszavetülő fényében készült. Igen, a feltámadáshit volt az, ami elindította a korai egyház különböző kísérleteit Krisztus egyedülálló személyének kifejezésére.
Tisztán kell látnunk azonban, hogy Jézus feltámadásának van még egy igen fontos szerepe a keresztény teológián belül: ez alapozza meg és támasztja alá a keresztény reménységet. Ez a reménység szótériológiai és eszkatológiai jelentésű. Szótériológiai szinten lehetővé teszi, hogy Krisztus kereszthalálát úgy értelmezzük, mint Istennek a halál és a vele szövetséges erők és hatalmak feletti győzelmét. Eszkatológiai szinten ez az alapja és lényege az örök élet keresztény reménységének. Ezeket az elemeket a későbbiekben még kifejtjük, itt most csupán felhívjuk az olvasó figyelmét Krisztus feltámadásának szerteágazó teológiai jelentőségére. Ebben a fejezetben a felvilágosodás által felvetett problémát, a hit és történelem kérdését igyekeztünk bemutatni. Nyilvánvaló, hogy a felvilágosodás kori és a felvilágosodás utáni krisztológiai vita igen fontos, hiszen számos olyan problémát vetett fel, melyekről még hosszú ideig vitázni fognak. A felvilágosodás bizakodó világnézetének általános összeomlása háttérbe szorította az akkori krisztológiai elképzeléseket, és utat nyitott a klasszikus krisztológiákhoz való visszatéréshez. Nagyjából ugyanez mondható el Krisztus munkájának dogmájával kapcsolatban is, most erre térünk rá.



ALISTER E. MCGRATH: BEVEZETÉS A KERESZTÉNY TEOLÓGIÁBA 238
11. A KRISZTUSBAN VALÓ ÜDVÖSSÉG
A két előző fejezet a Jézus Krisztus személyével összefüggő kérdéseket vizsgálta. Ahogyan e fejtegetés során említettük, a most sorra kerülő téma központi megállapításai Jézus Krisztus szerepéhez kötődnek. A két kérdés között szerves kapcsolat áll fenn:
Kicsoda Jézus krisztus? Mit tett Jézus Krisztus?
Jézus Krisztus személye és szerepe ugyanannak az éremnek a két oldala, persze ne tévesszük szem elől a funkcionális és ontológiai aspektus közötti szoros kapcsolatot.
Az üdvösség keresztény megközelítése
Az „üdvösség” igen összetett fogalom. Nem feltétlenül tartalmaz krisztológiai vonatkozást. A kifejezés teljesen szekuláris értelemben is használható. Például igen közkedvelt volt a szovjet írók körében, különösen az 1920-as évek végén, amikor Leninről mint a szovjet nép „üdvözítőjéről” beszéltek. Az 1980-as években az afrikai államokban a katonai államcsínyek gyakran „üdvözítő (megmentő) tanácsok” felállításával végződtek, a politikai és gazdasági stabilitás érdekében, Tehát az üdvösség lehet tisztán szekuláris fogalom is, mely a politikai emancipációhoz vagy az általános emberi felszabadítás reményéhez kapcsolódik, Az üdvösség még vallásos szinten sem kizárólag keresztény gondolat. A világ számos vallása rendelkezik üdvkoncepcióval, bár hangsúlyoznunk kell, hogy nem mindegyik. Ezek nagyban különböznek, egyrészt annak megértésében, hogy miképpen zajlik az üdvözülés, másrészt abban, hogy ez milyen alakot vagy formát ölt. Régebben azok számára, akik a felvilágosodás hagyománya szerint azt állították, hogy „minden vallás alapvetően ugyanaz”, az egyik legnehezebb feladat annak kimutatása volt, hogy létezik valamiféle alapvető egység a vallások között, e két kérdéssel kapcsolatos minden nyilvánvaló különbségük ellenére. A kérdéses jelenség meglepő változatossága miatt általában azt gondolják, hogy ez a kutatás kudarcot vallott. A kereszténység tehát nem áll egyedül abban, hogy jelentőséget tulajdonít az üdvösség gondolatának. Az üdvösség keresztény megközelítésének sajátossága két különböző területen fejeződik ki: mindenekelőtt az üdvösség Jézus Krisztus életében, halálában és feltámadásában gyökerezik; másodszor, az üdvösség jellegzetes formáját a keresztény tradíción belül maga Krisztus alakítja. Mivel mindkét gondolat összetett, részletesen is megvizsgáljuk őket, s csak azután lépünk tovább.
AZ ÜDVÖSSÉG JÉZUS KRISZTUSHOZ KÖTŐDIK
Először is az üdvösség - amit bárhogy is határozunk meg később – Jézus Krisztus életéhez, halálához és feltámadásához kötődik. E kapcsolat állítása a keresztény teológia évezredes jellegzetessége. Az újabb teológiai irodalomban komoly vita folyik arról, hogy a kereszt konstitutív vagy pedig illusztratív. A megbékítés dogmája (1898) című művében az említett német teológus, Martin Kähler a következő kérdést tette fel a kiengeszteléssel kapcsolatban:



ALISTER E. MCGRATH: BEVEZETÉS A KERESZTÉNY TEOLÓGIÁBA 239
„Vajon Krisztus csak egy megváltozhatatlan helyzet néhány részletét hozta a tudomásunkra, vagy pedig egy új helyzetet hozott létre?" Ezzel a kérdéssel a szótériológia központi problémájához érkeztünk. Vajon Krisztus keresztje pusztán csak illusztrálja Isten megváltó akaratát, formát adva egy eleddig bizonytalan fogalomnak, vagy pedig első ízben lehetővé teszi az üdvözülést? Illusztratív vagy konstitutív? Az előző megközelítés a felvilágosodás által inspirált számos írást jellemzett, melyek a keresztet egy időtlen igazság történelmi jelképeként kezelték. John Macquarrie határozottan kiáll a megközelítés mellett, A keresztény teológia alapelvei (1977) című munkájában:
Ez nem azt jelenti, hogy Isten egy adott pillanatban hozzáteszi a megbékítés tettét korábbi cselekedeteihez, vagy hogy mi megállapítunk egy időpontot, amikor megbékéltető cselekvése elkezdődött. Inkább arról van szó, hogy egy adott időben bekövetkezett annak a cselekvésnek egy új és döntő értelmezése, amely mindig is zajlott, s amely azonos idejű magával a teremtéssel.
Hasonló megközelítést dolgozott ki az oxfordi teológus, Maurice F, Wiles, aki A keresztény dogma újrafogalmazása (1974) című írásában azt mondja, hogy a Krisztus-esemény „valami módon Isten örök természetének demonstrálása". Wiles úgy értelmezi Krisztust, mint aki kijelentette Isten megváltó akaratát, nem pedig úgy, mint aki megvalósítja e megváltó akaratot. Krisztus eljövetele Isten üdvözítő akaratának kifejezése és nyilvános demonstrálása. A vita azonban közel sem ért véget. A megengesztelődés aktualitása (1988) című könyvében a londoni teológus, Colin Gunton azt írja, hogy a megengesztelődés nem konstitutív megközelítései azzal a veszéllyel járnak, hogy visszaesnek egy exemplarista és szubjektív üdvösségtanhoz. Szerinte ki kell mondanunk, hogy Krisztus nemcsak kijelentett nekünk valami fontos dolgot, hanem véghez is vitt valamit értünk – valamit, ami nélkül az üdvösség nem lenne lehetséges. Gunton felveti azt a kérdést, hogy vajon a „világ valódi rossz volta szembekerült-e Jézus életével, halálával és feltámadásával", és ontológiailag meggyógyult-e abban, majd azt állítja, hogy nem értelmetlen az a tétel, miszerint Krisztus a „helyettesünk”: tesz valamit értünk, amit mi magunk nem tudunk megtenni. Ennek tagadása visszatérés az üdvösség valamiféle pusztán szubjektív megértési formájához. Gunton megközelítése elsősorban a felvilágosodás előtti keresztény elemzésekre jellemző, s arra az alapvető meggyőződésre utal, hogy Krisztusban valami új történt, ami lehetővé és elérhetővé tesz egy új életmódot. Ez a megközelítés meghatározóvá vált a modem evangelikalizmusban, és mély befolyást gyakorol a keresztény egyházénekeire és liturgiájára.
AZ ÜDVÖSSÉGET JÉZUS KRISZTUS ALAKÍTJA
Ama jellegzetesen keresztény meggyőződés mellett, hogy az üdvösség Jézus Krisztushoz kötődik, egy további krisztológiai állítást találunk: az üdvösséget Jézus Krisztus alakítja. Más szóval, Jézus Krisztus egy modellt vagy paradigmát kínál a megváltott élethez. Míg a keresztény tradíció sohasem szimpatizált azzal a gondolattal, hogy Krisztus követése önmagában véve a keresztény élet lenne, vagy elvezetne ahhoz, addig széles körű egyetértés van abban, hogy Krisztus valamilyen értelemben formát vagy részletes előírást ad ehhez az élethez. Azt a gondolatot, hogy Krisztus puszta külsőséges követése hozza létre a keresztény életet, általában pelagianizmusnak tartják. A keresztény megközelítés fő vonala azzal érvel, hogy a keresztény élet Krisztus által lehetséges, de Krisztus két egészen eltérő módon alakítja a keresztény életet.



ALISTER E. MCGRATH: BEVEZETÉS A KERESZTÉNY TEOLÓGIÁBA 240
1. A keresztény élet a hívő kitartó igyekezete arra, hogy Krisztust utánozza. A keresztény hívő úgy tekint Krisztusra, mint az Istennel és más emberekkel való ideális kapcsolat mintájára, és igyekszik lemásolni azt. E megközelítés legszebb példái a késő középkori misztikus beállítottságú, s főleg a szerzetesi helyzetben élő íróknak a műveiben figyelhető meg. Ilyen például Thomas Kempis híres Imitatio Christi című könyve, mely hangsúlyozza az emberi felelősséget: életünket a Krisztus által felállított példához kell igazítanunk. 2. A keresztény élet a „Krisztushoz hasonlóvá létel” folyamata, melyben a hívő életének külső aspektusait összhangba kell hozni a Krisztussal való, hit által létrejött belső kapcsolattal. Ez a megközelítési mód jellemzi például Luthert és Kálvint, és azon a gondolaton alapszik, hogy Isten a hívőket Krisztushoz hasonlóvá teszi a Szentlélek megújító és újjászülő munkája révén.
AZ ÜDVÖSSÉG ESZKATOLÓGIAI DIMENZIÓJA
Az utolsó kérdés, amit a kiindulóponton meg kell említenünk, az üdvösség időrendjéhez kapcsolódik. Az lenne az üdvösség, ami már megtörtént a hívővel? Vagy az lenne, ami most történik? Vagy eszkatológiai dimenziója van – tehát majd ezután történik? Az ilyen kérdésekre egyedül az Újszövetség alapján adható válasz. Az ti., hogy az üdvösség magában foglal múltra, jelenre és jövőre vonatkozó utalásokat is. Ezt az állítást Pálnak a megigazulásra és az ehhez kapcsolódó témákra vonatkozó megállapításainak vizsgálatával illusztrálhatjuk. Pállal foglalkozva fennáll a veszélye, hogy átvesszük a fent említett kronológiai kérdés sablonos megközelítési módját. Például megpróbálhatjuk beleerőltetni a megigazulást, megszentelődést és üdvösséget egy szép múlt-jelen-jövő keretbe a következőképpen:
1. megigazulás: egy múltbeli esemény jelenre vonatkozó jelentéssel (megszentelődés); 2. megszentelődés: egy jelenlegi esemény, ami egy múltbeli eseménytől függ (megigazulás), és a jövőre nézve van jelentősége (üdvösség); 3. üdvösség: egy jövőbeli esemény, amit már megelőlegezett és részben már megtapasztalt a megigazulás múltbeli és a megszentelődés jelenbeli eseményében, és azoktól függ.
Világos azonban, hogy ez a séma helytelen. A megigazulásnak van jövőbeli és múltbeli vonatkozása is (Róm 2,13, 8,33; Gal 5,4-5), és egyformán kapcsolódik a keresztény élet kezdetéhez és beteljesedéséhez. Hasonlóan a megszentelődés is vonatkozhat egy múltbeli (1Kor 6,11) vagy egy jövőbeli eseményre (1Tessz 5,23). Az üdvösség rendkívül összetett fogalom, nem csupán egy jövőbeli eseményt jelent, hanem valami olyasmit is, ami a múltban történt (Róm 8,24; 1Kor 15,2), vagy most történik (1Kor 1,18). A megigazulás szókészletét Pál mind a hitélet kezdetével, mind annak végső beteljesülésével kapcsolatban használja. Ez az összetett és mindent felölelő fogalom elővételezi az utolsó ítéletet döntését (Róm 8,30-34), mintegy előre kinyilvánítva a végső felmentő döntést. A hívő jelenlegi megigazult keresztény léte tehát a megelőlegezés, elővételezett részesedés az eljövendő haragtól való megszabadulásban, és jelenvaló bizonyosság az utolsó eszkatológiai ítélet döntéséről (Róm 5,9-10). Ez a rövid elemzés jól mutatja a szóban forgó kérdés összetettségét. Az üdvösség keresztény megértése feltételezi, hogy valami már megtörtént, valami most történik, és valami a jövőben történik majd a hívővel.



ALISTER E. MCGRATH: BEVEZETÉS A KERESZTÉNY TEOLÓGIÁBA 241
Az üdvösség alapja: Krisztus keresztje
A „megengesztelés elmélete” kifejezés az angol nyelvű teológiában „Krisztus munkájának egyik megértési módját” jelölő kifejezés. A kifejezést különösen gyakran használták a XIX. században és a XX. század elején, Azonban egyre több jele van annak, hogy a modern írók többsége nehézkesnek és értéktelennek tartja. Ezen irányvonalat szem előtt tartva eddig kerültük is a használatát. Egyre többet használják a „szótériológia” elnevezést (a görög szótéria - szabadulás - szóból) a „megengesztelés elmélete” vagy a „Krisztus munkája” kifejezés helyett. A szótériológia a teológiának két széles területét öleli fel” egyrészt azt, hogy miképpen lehetséges az üdvösség, és hogy miképpen kapcsolódik ez Jézus Krisztus történetéhez; másrészt azt, hogy miképpen értelmezzük magát az „üdvösséget”. Ezek a kérdések intenzív viták tárgyát képezték a kereszténység története során, de különösen is a modern korban. A Krisztus keresztjének és feltámadásának jelentését taglaló elemzések leginkább négy központi téma vagy kép köré csoportosíthatók. Hangsúlyoznunk kell, hogy nem egymást kölcsönösen kizáró témákról van szó, és teljesen természetes, hogy vannak írók, akik olyan megközelítéseket vesznek át, melyek több ilyen kategóriába sorolható elemet is tartalmaznak. Valóban elmondható, hogy a legtöbb író e tárgyról vallott nézete nem redukálható vagy korlátozható egy kategóriára anélkül, hogy komolyan ne sértenénk gondolataikat.
A KERESZT MINT ÁLDOZAT
Az Újszövetség Krisztus kereszthalálát az Ószövetség képeire és váradalmaira építve áldozatként mutatja be. Ez a megközelítés, ami különösen a Zsidókhoz írt levélhez kapcsolódik, Krisztus áldozati felajánlását mint hathatós és tökéletes áldozatot ábrázolja, amely képes megvalósítani azt, amit az ószövetségi áldozatok csak kiábrázolni tudtak, létrehozni nem. Különösen a Pál által használt görög hilaszterion kifejezés (Róm 3,25) mutat Krisztus halálának áldozati értelmezésére. Ez a gondolat azután továbbfejlődött a keresztény tradícióban. Például az áldozat képét átvéve Augustinus azt állította, hogy Krisztus „a bűn miatt áldoztatott föl, teljesen égő áldozatul felajánlva magát a kereszt szenvedésében”. Hogy az emberiség Istennel való kapcsolata helyreálljon, a közvetítőnek fel kell áldoznia magát; e nélkül az áldozat nélkül ilyen helyreállítás nem lehetséges. VII. Ünnepi levelében Athanasziosz Krisztus áldozatáról úgy beszél, mint a páskabárány feláldozásáról:
A mi érdekünkben öltött testet, hogy feláldozza magát az Atyának helyettünk, és megváltson minket felajánlása és áldozata révén... Ő az, akit a korábbi időkben mint bárányt áldoztak fel, és előrevetült abban a bárányban. De később őt magát ölték meg értünk. Mert Krisztus, a mi páskánk, feláldoztatott.
Augustinus új fényt hozott a fejtegetésbe, az áldozat értelmének eleven és igen hatásos meghatározásával. Ezt írja az Isten városában: „Igazi áldozatot mutatnak be minden olyan cselekedetben, aminek célja, hogy szent közösségben egyesítsen minket Istennel.” E meghatározás alapján Augustinusnak nem jelentett gondot, hogy Krisztus haláláról mint áldozatról beszéljen: „Halálával, amely valóban az egyetlen igaz és tökéletes érettünk felajánlott áldozat, megtisztított, eltörölt és letörlesztett minden vétket, amelyek miatt a (levegőbeli) fejedelemségek és hatalmasságok törvényesen tartottak fogva minket, hogy megfizessük a büntetést.” Ebben az áldozatban Krisztus áldozat és pap volt egy személyben;



ALISTER E. MCGRATH: BEVEZETÉS A KERESZTÉNY TEOLÓGIÁBA 242
saját magát ajánlotta fel áldozatként: „áldozatot ajánlott fel a mi bűneinkért. És hol találta meg azt az áldozatot, azt a tiszta áldozatot, amit felajánlhatott? Saját magát ajánlotta fel, mivel mást nem találhatott.” Krisztus áldozati felajánlása a kereszten a „Krisztus hármas tisztének” (munus triplex Christi) egyik aspektusával került szoros kapcsolatba. E tipológia szerint, amely a XVI. század közepéről származik, Krisztus munkáját három „tisztségben” lehet összefoglalni: próféta (ezáltal nyilvánítja ki Krisztus Isten akaratát), pap (ezáltal hoz áldozatot a bűnökért) és király (ezáltal uralkodik hatalmával népe felett). Miután a XVI. század végi, XVII. századi protestantizmus elfogadta ezt a tagolást, Krisztus halálának áldozatként való értelmezése központi jelentőségűvé vált a protestáns szótériológiákban. Így John Pearson A hitvallás magyarázata (1659) című írásában azt mondja, hogy Krisztus áldozata elengedhetetlen a megváltásban, és ezt kifejezetten Krisztus papi tisztével kapcsolja össze.
A megváltás vagy üdvösség, amit a Messiásnak kellett elhoznia, a bűnösnek a bűn és az örök halál állapotából az igazság és az örök élet állapotába történő megszabadításából áll. Mivel a bűntől való szabadság nem jöhetett létre engesztelő áldozat nélkül, ezért szükség volt egy papra.
A felvilágosodás óta azonban egy finom váltás figyelhető meg a kifejezés jelentésében. A jelentés metaforikus értelme háttérbe szorította az eredeti értelmet. Jóllehet a kifejezés eredetileg a levágott állatok rituális felajánlásának sajátos vallásos aktusára vonatkozott, ezentúl egyre inkább az egyén hősies vagy önfeláldozó tettét kezdte jelenteni, különösen is az önfeláldozást, transzcendens utalás vagy várakozás nélkül. A váltás jól nyomon követhető John Locke A kereszténység ésszerűsége (1695) című könyvében. Locke szerint a keresztényektől elvárt egyetlen hittétel a Krisztus messiási mivoltába vetett hit; a bűnért való áldozat gondolata hangsúlyozottan félrekerül. „Az elvárt hit az volt, hogy higgyenek abban, hogy Jézus a Messiás, a felkent, akit Isten megígért a világnak... Nem emlékszem, hogy Krisztus bárhol azt állította volna magáról, hogy papi tisztet visel, vagy bármit is említett volna papságával kapcsolatban.” Ezeket az érveket fejlesztette tovább a deista író, Thomas Chubb (1679-1747), különösen Jézus Krisztus igazi evangéliuma igazolása (1739) című művében. Arra hivatkozva, hogy az ész igazi vallása az igazság örök szabályához alkalmazkodik, Chubb azt állította, hogy Krisztus halálának áldozati értelmezése a korai keresztény írók apologetikus beállítottságából adódik, akik ezt az észvallást a zsidó kultusszal harmonizálták: „Mivel a zsidóknak volt templomuk, oltáruk, főpapjuk, áldozatuk és hasonlók, az apostolok a kereszténységet a judaizmushoz hasonlóvá téve kitaláltak valamit a kereszténységben, amit jelképes szóhasználattal ugyanúgy nevezhettek.” Chubb a felvilágosodás tradíciójával összhangban elutasította ezt, mint hamis eszmét. „Isten ama elhatározása, hogy kegyelmet ad... teljességgel az ő saját lényének jóságából vagy irgalmasságából ered, és nem rajta kívül álló okból, legyen az Jézus Krisztus szenvedése és halála, vagy bármi más.” Még a deizmus már említett kritikusa, Joseph Butler is a kor erőteljesen racionalista lelkületébe ütközött, amikor az áldozat fogalmának visszaállítására tett kísérletet A vallás analógiája (1736) című művében. Krisztus halálának áldozati jellegét megerősítve sokkal több engedményt kellett tennie, mint szeretett volna:
Hogy (Krisztus halála) mi módon és mely úton érte el hatását, azt aligha kell bárkinek is megmagyaráznia, sőt maga a Szentírás sem fejti ki. Úgy vélem, a sötétben tapogatózunk abban a kérdésben, hogy a régiek miképpen értették a megengesztelés folyamatát, vagyis az áldozattal kieszközölt megbocsátást.



ALISTER E. MCGRATH: BEVEZETÉS A KERESZTÉNY TEOLÓGIÁBA 243
Horace Bushnell Helyettes áldozat (1866) című műve ugyanezt az irányt illusztrálja a kor amerikai-angol teológiájában, de sokkal építőbb módon. Áldozata révén Krisztus bűntudatra ébreszt minket. Helyettes áldozata bizonyítja, hogy Isten szenved a rossz miatt. Miközben Bushnell az „áldozat gyengéd kéréséről” beszél, Krisztus halálának tisztán exemplarista megértéséhez igazodik; ugyanakkor ragaszkodik ahhoz, hogy a kiengesztelésnek vannak objektív elemei is. Krisztus halála megindítja Istent, magáról Istenről tanúskodik. Szavaiban mintha már a későbbi „Isten szenvedése” teológia csendülne meg:
Bármit mondjunk, tartsunk vagy higgyünk Krisztus helyettes áldozatáról, azt Istenről ugyanúgy mondanunk kell. Az egész Istenség benne van [ti. az áldozatban] az örökkévalóság óta... A kereszt ott van Istenben, még mielőtt a fa a hegyen látható lenne... olyan, mintha lenne egy láthatatlan kereszt, amely hosszú évszázadok óta ott áll észrevétlen a hegyen.
Az áldozati képeket feltűnően szerényen használják 1945 óta, különösen a német nyelvű teológiában. Igen valószínű, hogy ez közvetlen kapcsolatban áll a kifejezés szekuláris kontextusban, különösen a nemzeti szükséghelyzetben való retorikai elkoptatásával. Az áldozat képének szekuláris alkalmazása, mely gyakran szlogengyártássá korcsosul, sokak szerint mind a szót, mind a fogalmat beszennyezte és kompromittálta. Nem csoda, hiszen az I. világháború alatt Britanniában gyakran használtak olyan kifejezéseket, mint például „a királyért és az országért áldozta életét”, vagy Adolf Hitler is alkalmazta az áldozat képét a gazdasági nehézségek és a polgári szabadság elvesztésének igazolására, mint ami a német nemzeti megújulás ára. Az 1930-as évek végére látszólag a keresztény tanításban és prédikációban használhatatlanná vált a kifejezés, mivel negatív asszociációk kapcsolódtak hozzá. A gondolat mégis fontos maradt a modern római katolikus szentségteológiában, amely továbbra is úgy kezelte az eukharisztiát, mint áldozatot, és a fogalomban a teológiai ábrázolás gazdag forrását találta.
A KERESZT MINT GYŐZELEM
Az Újszövetség és a korai egyház nagy hangsúlyt helyezett arra, hogy Krisztus keresztje és feltámadása révén győzött a bűn, a halál és a Sátán fölött. Ez a téma, mely gyakran liturgiailag főleg a Húsvét megünnepléséhez kapcsolódik, a felvilágosodásig jelentős maradt a nyugati keresztény tradícióban. A „győzedelmes Krisztus” (Christus victor) kifejezés számos olyan témát fog össze, melyek a gonosz és elnyomó erők feletti döntő győzelemről szólnak. A „Krisztus halála mint váltságdíj” igen fontos kép volt a görög patrisztikus írók, például Irenaeus számára. Az analógiák teológiai jelentőségének tárgyalása során már megjegyeztük, hogy az Újszövetség úgy beszél Jézusról, mint aki életét adta a bűnösökért „váltságul” (Mk 10,45; 1Tim 2,6). A „váltság” szó itt három gondolatot feltételez:
1. Szabadítás. A váltság szabadságot hoz a fogságban lévő személy számára. 2. Megfizetés. A váltság a szabadulásáért lerótt pénzösszeg. 3. Akinek a váltságot fizetik. A váltságot általában a fogvatartónak vagy az ő képviselőjének fizetik ki.
Ez a három gondolat vetődik fel, amikor Jézus haláláról mint a bűnösökért adott „váltságról” beszélünk. Legalábbis ez volt Órigenész következtetése. Ha Krisztus halála váltság volt,



ALISTER E. MCGRATH: BEVEZETÉS A KERESZTÉNY TEOLÓGIÁBA 244
akkor – mondja Órigenész – azt valakinek ki kellett fizetni. De kinek? Isten nem lehetett, hiszen Isten nem tartotta az embert fogságban váltságdíj reményében. Következésképpen az ördögnek kellett azt kifizetni. Nagy Gergely még tovább fejlesztette ezt a gondolatot. Az ördög jogot szerzett a bukott emberiség felett, amit Istennek el kellett fogadnia. Az emberiség csak akkor szabadulhatott meg ettől a sátáni uralomtól és elnyomástól, ha az ördög túllépi hatáskörét, és így elveszíti jogait. Hogyan történhet ez? Gergely azt mondja, hogy akkor valósul meg, ha egy bűntelen ember lép a világba, aki azonban egy közönséges bűnös ember formájában él. Az ördög ezt nem ismeri fel, csak amikor már túl késő; amikor tehát az ördög igényt tart e bűntelen ember feletti hatalomra, túllépi hatalmának korlátait, és így le kell mondania jogairól. Gergely képe a csalétekkel ellátott horog: Krisztus ember volta a csali, és istensége a horog. Az ördög mint egy nagy tengeri szörny ráharap a csalira – és csak azután, amikor már késő, fedezi fel a horgot. „A csali azért csábít, hogy a horog megsebesítsen. Tehát a mi Urunk, amikor eljött az emberiség megváltására, magából egyfajta horgot formált az ördög halálára.” Más írók más képeket találtak ugyanennek a gondolatnak – az ördög csapdába ejtésének – a kifejezésére. Krisztus halálát madárfogó hálóhoz vagy egércsapdához hasonlították. A későbbiek során éppen ez az értelmezés okozta az egyik legnagyobb problémát Krisztus kereszthalála kapcsán. Úgy tűnt, mintha Isten csalást követett volna el. Az ördög feletti győzelem képei igen nagy népszerűségnek örvendtek. A „pokol lerontásának” középkori gondolata is ezt bizonyítja. Eszerint Krisztus a kereszthalál után leszállt a pokolba, és széttörte annak kapuit, hogy a bebörtönzött lelkek kiszabadulhassanak. A gondolat (szerintünk jogtalanul) az 1Pt 3,18-22-n alapszik amely Krisztusnak „a börtönben lévő lelkekhez” szóló „prédikálására” utal. Charlres-i Fulbert dicsérete - Ye Choirs of New Jerusalem (Új Jeruzsálem kórusai) – ezt a motívumot két versszakban is kifejezi, melyek témája Krisztus, a Júda oroszlánja (Jel 5,5), aki a Sátánt, a kígyót (Gen 3,15) legyőzi:
Mert Júda oroszlánja széttörte láncait Szétzúzva a kígyó fejét; És hangosan kiált szerte a halál országában hogy felébressze a bebörtönzött holtakat
A pokol mélységei benyelt zsákmányukat parancsára visszaadják; Megváltott serege követi útján merre Jézus megy elöl.
Hasonló gondolat található egy XIV. századi angol misztériumjátékban, amely a „pokol lerontását” a következőképpen írja le:
És amikor Jézus meghalt, lelke gyorsan alászállt a pokolba. Ott azon nyomban letörte az erős kapukat, melyek nem állhatták útját... Megkötözte a Sátánt erős kötelékkel, és így a Sátán egészen az ítélet napjáig rab marad. Magával vitte Ádámot és Évát és másokat, akik kedvesek voltak neki.., mindezeket kivezette a pokolból, és a paradicsomba helyezte őket.
A felvilágosodással azonban a Christus victor téma fokozatosan kiszorult a teológia homlokteréből, mivel elavultnak és naivnak tartották. Bár a „pokol lerontása” igen népszerű volt a középkori parasztság körében, a felvilágosodás igényesebb normái alapján teljesen primitívnek számított. A következő összetevők határozták meg ezt a változást.



ALISTER E. MCGRATH: BEVEZETÉS A KERESZTÉNY TEOLÓGIÁBA 245
1. A Krisztus feltámadásába vetett hit racionális kritikája kétséget támasztott, hogy vajon lehet-e egyáltalán a halál feletti „győzelemről” beszélni. 2. A kereszt értelmezésének hagyományos képeit – például a Sátán mint személyes gonosz vagy az emberi természet felett uralkodó bűn és gonosz sátáni hatalma – elvetették, mint a modern idők előtti babonát.
E megközelítés rehabilitálását a modern korban általában 193l-re datálják, ekkor jelent meg Gustaf Aulén Christus victor című műve. Ez a rövid könyv, mely eredetileg németül jelent meg a Zeitschrift für systematische Theologie (1930) cikkeként, nagy hatással volt a tárgy angol nyelvű megközelítésére. Aulén szerint Krisztus munkájának klasszikus keresztény elképzelése abban a hitben összegződik, hogy a feltámadott Krisztus az emberiség életébe új lehetőségeket hozott azzal, hogy győzelmet aratott a gonosz hatalma felett. A megengesztelődés elméletének történetéről közölt rövid és tömény formában megfogalmazott beszámolóban Aulén azt állította, hogy ez az igen drámai „klasszikus” elmélet a középkorig uralkodott a kereszténységben, amikor aztán elvontabb jogi teóriák jelentek meg. A megengesztelődés erkölcsi aspektusa iránti új keletű érdeklődés a megengesztelődés igazságközpontú felfogását állította központba, s ezzel párhuzamosan csökkent az erkölcsileg problémásabb Christus victor megközelítés iránti érdeklődés. A helyzet Luther révén a visszájára fordult, aki újra bevezette a témát, feltehetően a megengesztelődés skolasztikus elméleteinek lelki sivárságát ellensúlyozandó. Mindazonáltal, mondja Aulén, éppen a protestáns ortodoxia skolasztikus vonzalma vezetett a témának ismételt háttérbe szorításához. Aulén szerint ideje megfordítani ezt a folyamatot és újra felfedezni ezt az elméletet, amely a modern korban is teljes és megértő meghallgatást érdemel. Aulén véleménye rövidesen letűnt a színről. Hogy állításait a megbékélés klasszikus elméleteként kellene kezelni, túlzás. Az a gondolat, hogy Krisztus a halál és a Sátán felen győzelmet aratott, valóban fontos összetevője volt az üdvösség természetével kapcsolatos patrisztikus felfogásnak, de csak egy elképzelés vagy megközelítés volt a sok közül. Aulén sokkal fontosabbnak tartotta, mint maguk a patrisztikus írók. Bírálói kimutatták, hogy ha valamely elmélet valóban kiérdemelné a megengesztelődés klasszikus elmélete” címet, akkor az a Krisztussal való egységből fakadó megváltás fogalma lenne. Aulén nézetét mégis rokonszenvvel fogadták. Ez részben arra utal, hogy erősödött a ki ábrándultság a felvilágosodás világnézetéből, alaposabban megvizsgálva azonban egyértelmű, hogy az a felismerés áll mögötte, hogy a rossz valóságosan jelen van a világban. Ezt a belátást az I. világháború borzalmai elkerülhetetlenné tették. Sigmund Freud felismerései pedig arra hívták fel a figyelmet, hogy milyen szívósan fogságban tartja a lelki életet a tudatalatti. Ez megingatta a felvilágosodásnak azt a tételét, hogy az emberi természet teljesen racionális, és újra hitelt adott annak a gondolatnak, hogy az emberek egy ismeretlen, rejtett erőnek a fogságában vannak. Aulén megközelítése az emberi természet sötét oldalának mélyülő felismerésével áll összefüggésben. Többé már nem tűnt értelmetlennek a „gonosz hatalmáról” beszélni. Aulén megközelítése egy harmadik lehetőséget is felkínált, mely az áldozati elmélet két korábbi megközelítése között közvetített, s amely megközelítéseket a liberális protestantizmus egyformán elhibázottnak tartotta. A klasszikus jogi elméletről azt tartották, hogy súlyos teológiai kérdéseket vet fel, nem utolsósorban a megengesztelés erkölcsiségét illetően. A szubjektív megközelítés, amely Krisztus halálát nem tartotta többre, mint a vallásos érzelmek inspirátorát, igencsak üres elképzelésnek tűnt. Aulén megközelítése oly módon értelmezte Krisztus halálát, hogy elkerülhetővé váltak a jogi megközelítés nehézségei, ám védhető maradt a megengesztelődés objektív természete. Ugyanakkor Aulén megközelítése is komoly problémákat vet fel. Nem ad ésszerűigazolást arra, hogy miképpen győzi le a rossz erőit Krisztus keresztje. S miért éppen a kereszt? Miért nem más?



ALISTER E. MCGRATH: BEVEZETÉS A KERESZTÉNY TEOLÓGIÁBA 246
A győzelem képe tovább fejlődött a keresztről szóló írásokban. Rudolf Bultmann kiterjesztette a demitologizálás programját az Újszövetség győzelemtémájára is, és úgy értelmezte azt, mint a nem autentikus lét és a hitetlenség feletti győzelmet. Paul Tillich új változatban dolgozta fel Aulén elméletét, és Krisztusnak a kereszten aratott győzelmét az egzisztenciális erők feletti győzelemként értelmezi, melyek azzal fenyegettek, hogy megfosztanak minket az autentikus egzisztenciától. Bultmann és Tillich egzisztencialista megközelítései átformálták a megengesztelődés elméletét, s annak eredetileg radikálisan objektív vonásait az emberi öntudatban bekövetkező szubjektív győzelem irányába vitték el. Múltbeli események és jelenvaló üdvösség (1989) című művében az oxfordi teológus, Paul Fiddes azt hangsúlyozza, hogy a „győzelem” fogalmának jelentős szerepe marad a keresztről való keresztény gondolkodásban. Krisztus halála több mint valami írj ismeretnek a tudtul adása vagy régi gondolatoknak a kifejezése új formában. A kereszt egy újfajta létezést tesz számunkra lehetővé:
Krisztus győzelme valójában bennünk alkot győzelmet... Krisztus tette az emberi történelem egyik olyan mozzanata, amely „a létezés új lehetőségeit nyitja meg”. Feltárult egy új lehetőség, azt más emberek is sajátjukká tehetik, megismételve és újraélve megtapasztalását.
KERESZT ÉS BŰNBOCSÁNAT
Egy harmadik megközelítési mód szerint Krisztus halála teremti meg az alapját annak, hogy Isten megbocsátja a bűnt. A fogalom hagyományosan a II. századi teológus, Canterburyi Anselmus nevéhez fűződik, aki ez alapján érvelt az inkarnáció szükségessége mellett. Ez a modell később, az ortodoxia idején beépült a klasszikus protestáns dogmatikába is, és hangot kapott számos XVIII. és XIX. századi egyházi énekében is. Nyilvánvaló, hogy Anselmus részben azért fordul ehhez a modellhez, mert teljesen elégedetlen a Christus victor megközelítéssel, melynek egyik, igencsak kérdéses pillére az „ördög jogáról” (ius diaboli) szóló spekuláció volt, ami nyitva hagyta azt a lehetőséget, hogy Isten nem teljes őszinteséggel cselekedett az emberiség megváltásában. Anselmus nem értette, miért lenne az ördögnek bármilyen joga is a bukott emberiség felett, arról nem is beszélve, hogy Istennek miért kellene elfogadnia eme jogokat. Az ördögnek csupán de facto lehet hatalma az emberiség fölött. Ez a hatalom tény ugyan, de nem legitim és igazolt hatalom. Semmi képpen sem de jure hatalom – azaz semmiféle jogi vagy erkölcsi alapja nincs. „Nem értem, milyen erő ez”, mondja a gondolat elutasítása során. Anselmus ugyanígy elvet minden olyan gondolatot, amely szerint Isten becsapta az ördögöt a megváltás folyamán. A megváltás teljességgel Isten igazságosságán alapszik, és arra utal. Anselmus tehát kizárólag Isten igazságosságára épít. Isten oly módon váltja meg az emberiséget, hogy az teljes mértékben megfelel az isteni igazságosság mértékének. Anselmus Cur Deus homo? című írása az emberi megváltás lehetségességének kérdését tárgyalja párbeszédes formában. Elemzése során bizonyítja (hogy milyen sikerrel, az vita tárgya), hogy a testet öltés szükségszerű volt, és hogy Jézus Krisztus halálának és feltámadásának megváltó ereje van. Az érvelés igen összetett, és a következőképpen foglalható össze.
1. Isten az emberiséget az eredeti igazság állapotában teremtette, azzal a céllal, hogy az örök boldogság állapotába juttassa.



ALISTER E. MCGRATH: BEVEZETÉS A KERESZTÉNY TEOLÓGIÁBA 247
2. Az örök boldogság állapota az ember Isten iránti engedelmességétől függ. A bűn miatt azonban az emberiség nem képes erre a szükséges engedelmességre, s ez megakadályozza Istennek az emberiség teremtésével elgondolt elsődleges szándékát. 3. Mivel azonban lehetetlen meggátolni Isten szándékát, lennie kell egy olyan eszköznek, amivel a helyzet orvosolható. A helyzet azonban csak akkor orvosolható, ha valaki elégtételt ad a bűnért. Más szóval, valamit tenni kell, amivel az emberi bűn által okozott vétség jóvátételt nyer. 4. Nincs olyan mód, amivel az emberiség ezt a szükséges elégtételt biztosítani tudná. Hiányzik a szükséges forrás. Másrészt viszont Isten rendelkezik a megfelelő forrással ahhoz, hogy biztosíthassa a szükséges elégtételt. 5. Egy „Isten-emberre” van szükség, aki rendelkezik mind a képességgel (mint Isten), mind a kötelezettséggel (mint ember), ő tudná megfizetni az igényelt elégtételt. Azért történik a testet öltés, hogy az igényelt elégtétel bekövetkezzen, és az emberiség megváltasson.
Néhány ponthoz megjegyzést kell fűzni. Először is, Anselmus Isten megkárosításának tartja a bűnt. A kár mértéke a sértett fél rangjával arányos. Sok kutató szerint ez arra utal, hogy Anselmusra nagy hatással voltak korának feudális képzetei, melyek Istent egyfajta „földbirtokosnak” tartották. Másodszor, komoly vita folyik az „elégtétel” gondolatának eredete felől. Feltehető, hogy a gondolat a korabeli germán törvényekből ered, amelyek kikötötték, hogy egy kárt az annak megfelelő fizetséggel kell kiegyenlíteni. A legtöbb kutató szerint azonban Anselmus közvetlenül az egyház penitenciális rendszerét alkalmazta. Ha a bűnös bocsánatot akar nyerni, meg kell vallania minden bűnét. A feloldozás (bűnbocsánat) kimondása során a papnak „elégtételre” kellett köteleznie a bűnbánót (pl. zarándokírt vagy karitatív munka), amellyel nyilvánosan bizonyíthatta háláját a bűnbocsánatért. Valószínű, hogy Anselmus innen vette a gondolatot. Bár Anselmus megközelítése számos nyilvánvaló nehézséget támaszt, mégis történt egy fontos előrelépés. Anselmus kikötése, miszerint Isten teljes mértékben kénytelen az igazság alapelvei szerint eljárni az emberiség megváltása során, döntő szakítási jelen a Christus victor nézet bizonytalan erkölcsi felfogásával. A későbbiek során aztán még szilárdabb alapra került Anselmus felfogása, mert azok az írók, akik átvették, már egy általános (egyetemes) jogfelfogásra alapoztak. A XVI. század különösen nagyra becsülte az emberi törvényt, melyet kiváló modellnek tartott annak bemutatására, hogy Isten hogyan bocsátja meg az emberi bűnt. Ennek kapcsán három jelentős változat terjedt el, ezek azt igyekeztek érzékeltetni, hogy miképp függ össze az emberi bűnök megbocsátása Krisztus halálával.
1. Képviselet. Krisztus az emberiség szövetségi képviselője. A hit által a hívők az Isten és az emberiség szövetségébe tartoznak. Amit Krisztus megszerzett a kereszt által, az rendelkezésre áll a szövetség révén. Ahogyan Isten szövetségre lépett népével, Izraellel, éppúgy lépett szövetségre egyházával is. Krisztus a kereszt elhordozásával tanúsított engedelmességével a szövetséges népet képviseli, és mint ilyen, áldásokat szerez számukra. A hitre jutás által az egyén bekerül a szövetségbe, és így részesül mindazokban az áldásokban, melyeket Krisztus kereszthalála és feltámadása által nyert meg, beleértve bűneinknek teljes és ingyenes bocsánatát.
2. Részesedés. A hit által a hívők részesednek a feltámadott Krisztusban. Pál híres kifejezésével élve, „Krisztusban” vannak. Krisztus hordozza őket, és részesülnek az ő feltámadott életében. Ennek eredményeképpen részesülnek mindabban az áldásban, amit Krisztus a kereszten való engedelmessége által megszerzett. Az egyik ilyen áldás a bűnök



ALISTER E. MCGRATH: BEVEZETÉS A KERESZTÉNY TEOLÓGIÁBA 248
bocsánata, melyben a hit által részesülnek. Az Újszövetség-tudós, E. P. Sanders a következő szavakkal írja le a „Krisztusban való részesedés'' páli fogalmát:
Pál számára Krisztus elsősorban nem azért fontos, mert megengesztelést szerez a múlt vétkeire (bár ezt az általános keresztény nézetet ő is osztja), hanem azért, mert Krisztus halálában részesedve meghalunk a bűn hatalmának vagy a régi aeonnak, és ezáltal Istenhez tartozunk... Az átmenet a Krisztus halálában való részesedés révén valósul meg.
A Krisztusban való részesedés tehát magában foglalja a bűnök bocsánatát és az ő igazságában való részesedést. A gondolat mind Luther, mind Kálvin szótériológiájában központi helyen áll, ezt világossá teszi Luther képe, amely Krisztus és a hívők kapcsolatát házasságként írja le.
3. Helyettesítés. Krisztus helyettünk megy a keresztre. Valójában a bűnösöket kellene keresztre feszíteni bűneik miatt. Krisztust helyettük feszítették meg. Isten megengedi, hogy Krisztus a helyünkre álljon, magára vegye bűneinket, hogy aztán az ő igazsága, amit a kereszten való engedelmességével elnyert, a miénk legyen.
A felvilágosodás nyitányával azután radikális kritika zúdult a megengesztelődésnek erre a megközelítésére. A kritika a következő fő pontokban foglalható össze:
1. A megközelítés az eredendő bűn fogalmán nyugszik, amit a felvilágosodás Írói elfogadhatatlannak tartottak. Minden emberi lény a saját erkölcsi vétkeiért felelős; az örökletes bűn fogalmát, ahogyan azt az eredendő bűn hagyományos dogmája kifejezte, elvetették. 2. A felvilágosodás ragaszkodott a keresztény dogma tiszta racionalitásához, és talán mindenekfelett erkölcsiségéhez. A megengesztelődés elmélete erkölcsileg kétesnek tűnt, főleg ami az átruházott bűn és érdem fogalmát illeti. A „helyettes elégtétel” központi gondolatát szintén erős gyanúval kezelték: miféle erkölcs az, hogy egy ember hordozza a másoknak kijáró büntetést?
A „dogmatörténet” tudományágának fejlődésével tovább élesedtek ezek a kritikák. Az irányzat képviselői (G. S. Steinbarttól Adolf von Harnackig) azt állították, hogy egy sor feltételezés, melyek oly jelentősek Anselmus bűnhődéshelyettesítési elméletében, puszta történelmi véletlenként épültek be a keresztény teológiába. Például A tiszta filozófia rendszere (l778) című művében Steinbart azt állítja, hogy a történelmi kutatás azt igazolja, hogy az idők során három „önkényes feltételezést” erőltettek rá az üdvösség keresztény megértésére:
1. Augustinus tanítását az eredendő bűnről; 2. az elégtétel fogalmát; 3. s végül azt a tanítást, hogy Krisztus igazsága beszámítható.
Ez alapján Steinbart elérkezettnek látta az időt annak kifejtésére, hogy az ortodox protestáns gondolkodás alapjai egy letűnt kor maradványai. Az utóbbi időben a bűn gondolata – a szótériológia jogi megközelítésének eme központi aspektusa – újra vita tárgyává lett, különösen annak fényében, amit Freud a bűn eredete és a gyerekkori tapasztalatok összefüggéséről vall. Néhány XX. századi író szerint a „bűn” egyszerű pszichológiai kivetítés, eredete nem Isten szentségében gyökerezik, hanem az összekuszált emberi természetben. Ezek a pszichológiai struktúrák azután úgymond kivetítődnek a „külső'' valóság valamiféle képzeletbeli képernyőjére, és objektív valóságként



ALISTER E. MCGRATH: BEVEZETÉS A KERESZTÉNY TEOLÓGIÁBA 249
kezelik őket. A tétel kétségtelenül eltúlozza a freudi felfogást, de együgyű tisztasága jól érzékelteti, hogy miféle nyomás nehezedik manapság a megengesztelődés gondolatára. Ugyanakkor a kereszt és a bűnbocsánat összekapcsolása továbbra is jelentős támogatókra lel. A liberális protestantizmus evolúciós erkölcsi optimizmusa összeomlott az I. világháború nyomán, mely új erővel vetette fel az emberi bűn kérdését, valamint a megváltás emberi szituáción kívüli eredeztetését. Most két jelentős írást említünk meg, melyek voltaképpen már megelőlegezik a liberális protestantizmus hitelvesztését. P. T. Forsyth Angliában az I. világháború alatt írta a Justification of God (Isten megigazítása, 1916) című művét, mely egy szenvedélyes védőbeszéd az „Isten igazsága” fogalom méltányolása mellett. Forsyth kevesebbet foglalkozik a kereszt jogi aspektusával, mint Anselmus; figyelmét arra összpontosítja, hogy a kereszt elválaszthatatlanul összekapcsolódik „a világegyetem teljes erkölcsi szövetével és mozgásával”. A megengesztelés dogmája elválaszthatatlan a „dolgok helyes állapotától”. Isten a „dolgoknak ezt a helyes állapotát „állítja helyre, amikor a kereszt által elérhetővé teszi az erkölcsi megújulást, amelyre, ahogy azt a háború megmutatta, szüksége van az emberiségnek, ám önmaga képtelen biztosítani.
A kereszt nem teológiai téma, nem is bírósági fogás, hanem az erkölcsi univerzumnak a földi háborúkat is meghaladó krízise. A kereszt Isten teodíceája, azé az Istené, aki a maga teljes valójában törődik a teljes világ teljes lelkével – szent szeretettel, igazságos ítélettel és megváltó kegyelemmel.
A kereszt által Isten a világhelyes állapotát kívánja helyreállítani, helyes eszközök révén Forsyth Anselmus központi gondolatát fogalmazza újra alkotó módon. Jóval jelentősebb ennél a „megbékélés” vagy „kiengesztelés” (a német Versöhnung mindkettőt jelentheti) témájának részletes tárgyalása Karl Barth Kirchliche Dogmatik című munkájában. A központi rész (4. kötet, 1, rész, 59. paragrafus), mely ezzel a kérdéssel foglalkozik, igen jellegzetes címet kapott: „A helyettünk elítélt bíró.” A cím a Heidelbergi Kátéból származik, amely Krisztusról mint bíróról beszél, aki „érettem Isten ítélőszéke elé állott, és rólam minden kárhoztatást elvett”. Barth fejtegetése a református hagyomány e klasszikus szövege részletes kommentárjának tekinthető, és egyrészt azzal foglalkozik, hogy Isten ítélete miképpen vált nyilvánvalóvá és valósult meg, másrészt pedig azzal, hogy Isten magára vette azt (ez Anselmus központi témája is, még ha Anselmus nem is építette bele a Szentháromság összefüggésébe). A hosszú szakaszt átitatja a bűn, az ítélet és a megbocsátás képvilága. A kereszten láthatjuk meg, hogy miképpen viszi véghez Isten igazságos ítéletét a bűnös emberiség felett (Barth az Összetett Sündermensch-bűnember kifejezést használja, nyomatékosítva, hogy a „bűn” nem leválasztható része az emberi természetnek). A kereszt leleplezi az ember illúzióját: az ember nem önelégséges, és nem áll ítélet felett. Az illúzió, mondja Barth az 1Móz3 alapján: „Az emberek önmaguk bírái akarnak lenni.'' A helyzet csak akkor változhat meg, ha elismerjük a benne rejlő tévedést. Barth szerint Krisztus keresztje reprezentálja azt a mozzanatot, amikor az igazságos bíró tudatja az ítéletet a bűnös emberiség felett, és ugyanakkor magára is veszi azt az ítéletet.
Az Isten fia Úgy töltötte be az igazságos ítéletet rajtunk, embereken, hogy magát mint emberi lényt a mi helyünkre állította, és helyettünk alávetette magát az ítéletnek, mely fölöttünk mondatott ki... Mivel Isten felettünk kimondott ítéletét fiában akarta végrehajtani, minden az Ő személyében történt meg, mint az ő vádolása, elítélése és elpusztítása. Ő ítélt, és eme bíró volt az, akit elítéltek, aki engedte magát elítélni... Mért lett az Isten emberré? Azért, hogy Isten mint ember bevégezhesse, megvalósíthassa és beteljesíthesse mindezt



ALISTER E. MCGRATH: BEVEZETÉS A KERESZTÉNY TEOLÓGIÁBA 250
értünk, gonosztevőkért, hogy ily módon véghezvihesse a mi vele való megbékülésünket és a mi hozzátérésünket.
A fejtegetésben egyértelmű az erőteljes helyettesítő jelleg. Isten úgy gyakorolja igazságos ítéletét, hogy leleplezi bűnünket azáltal, hogy magára veszi, és így semlegesíti annak hatalmát. A kereszt tehát egyszerre szól „értünk” és „ellenünk”. Ha a kereszt nem lenne képes bűnünk teljességének kijelentésére, nem tudná elvenni tőlünk bűnünket:
Krisztus halálának „értünk” (pro nobis) valósága magában foglalja és magába zárja ezt a borzasztó „ellenünk” (contra nos) valóságot. E nélkül a borzasztó „ellenünk” nélkül nem lenne az isteni, szent, megváltó és hatásosan segítő „értünk” sem, melyben az emberiség és a világ megtérése Istenhez megvalósul.
A KERESZT MINT ERKÖLCSI PÉLDA
A kereszt újszövetségi értelmezésének egyik központi aspektusa Isten emberiség iránti szeretetének demonstrálásához kapcsolódik. Augustinus számos más patrisztikus íróval együtt azt hangsúlyozza, hogy Krisztus küldetésének egyik alapvető motivációja „Isten irántunk való szeretetének bizonyítása”. A tétel egyik legerőteljesebb középkori megfogalmazása Petrus Abelardus írásaiban olvasható. Hangsúlyoznunk kell, hogy Abelardus, néhány magyarázójának állításával szemben, nem redukálta a kereszt jelentését Isten szeretetének demonstrálására. Abelardus szótériológiája számos tradicionális gondolatot foglal magában Krisztus halálával mint az emberiség bűnéért való áldozattal kapcsolatosan. A szóban forgó tétel csak egy a sok közül. Abelardus abban emelkedik ki, hogy különös hangsúlyt ad a kereszt személyes hatásának. Abelardus szerint „a testet öltés célja és oka az volt, hogy Krisztus bölcsességével megvilágosíthatta a világot, és iránta való szeretetre késztethette azt. Ezzel Abelardus helyreállítja azt az augustinusi gondolatot, hogy Krisztus inkarnációja Isten nagyságos szeretetének nyilvános megbizonyítása, melynek célja, hogy az emberiségből előhívja a szeretet válaszát. „Az Isten fia felvette a mi természetünket, és ezzel magára vette azt is, hogy mind szavával, mind példájával tanítson minket egészen a halálig menően, hogy így a szeretet által összekössön minket magával.” Ezt a felismerést határozottan rögzíti, amikor Isten Krisztusban kifejezett szeretetének személyes hatását fejtegeti:
Krisztus szenvedése után mindenki igazabbá, azaz Isten iránt szeretetteljesebbé vált, mint előtte volt, hiszen az embereket szeretetre ösztönözte.,. És így a mi megváltásunk a Krisztus szenvedésében megmutatkozó nagy szeretet, mely nemcsak megszabadít minket a bűn fogságából, hanem Isten gyermekeinek igazi szabadságát nyújtja számunkra, hogy ezután nem félelemből, hanem a szeretet által vigyük véghez minden dolgunkat.
Abelardus nem ad kielégítő teológiai megalapozást ahhoz, hogy pontosan miért is kell Isten szeretete bizonyítékaként értelmeznünk Krisztus halálát. Megközelítése azonban újra helyet teremtett annak a felfogásnak, mely Krisztus halálának szubjektív hatását emeli ki, és amelyet a korabeli írók, például Canterburyi Anselmus, teljesen figyelmen kívül hagytak. A felvilágosodás világnézetének megjelenésével egyre több kritika érte a megengesztelés elméletét, mely transzcendens elemeket is magában foglalt – például hogy volna olyan áldozat, melynek hatása lehetett Istenre, hogy Krisztus azért halt meg, hogy vezekeljen vagy elégtételt adjon a bűnért. A felvilágosodás keltette egyre növekvő szkepszis a feltámadással



ALISTER E. MCGRATH: BEVEZETÉS A KERESZTÉNY TEOLÓGIÁBA 251
szemben elbátortalanította a teológusokat, akik szöges ellentétben a korábbi nemzedékek lelkesültségével, immár nem merték ezt az elemet az engeszteléstan részévé tenni. A felvilágosodással szimpatizáló teológusok pusztán a keresztre összpontosítottak. A felvilágosodáspárti teológusoknak a „kettős természet” dogmája is nehézséget okozott. A felvilágosodás lelkületét igen hűségesen adja vissza az ún. „fokozati krisztológia”, amely mindössze fokozati különbségeket ismer el Krisztus és a többi lény között, természetbelieket viszont nem. Jézus Krisztus, mondták, olyan képességeket testesít meg, melyek valójában vagy potenciálisan minden más emberben is jelen vannak. A különbség abban van, hogy többet testesít meg belőlük. Amikor ezeket a megállapításokat a megengesztelődés elméletére kezdték alkalmazni, szép lassan kialakult egy következetes séma, amit G. S. Steinbart, I. G. Töllner, G. F, Seiler és K. G, Bretschneider írásai alapján tanulmányozhatunk. Alapvető jellemzőit a következőkben foglalhatjuk össze.
1. A keresztnek nincsen transzcendens vonatkozása vagy értéke; értéke közvetlenül az emberiségre gyakorolt hatásában van. Vagyis a kereszt egy „áldozatot” fejez ki, de csak abban az értelemben, hogy Krisztus feláldozta az életét. 2. Az a személy, aki meghalt a kereszten, ember volt, és halála az emberekre hat. Ez a hatás arra serkent és buzdít minket, hogy a Jézus által felállított erkölcsi példát kövessük, 3. A kereszt legfontosabb szempontja az, hogy bizonyítja Isten irántunk való szeretetét.
Ez a megközelítés rendkívüli hatással volt a racionalista körökre a XIX. században Európában. A kereszt misztériumát és látszólagos irracionalizmusát semlegesítették; a maradék egy erőteljes és drámai felszólítás az emberiség erkölcsi tökéletesedésére, melynek mintája Jézus Krisztus életvitele és viselkedése. A racionalisták számára Jézus nem üdvözítő, hanem az önfeláldozás példaképe. E racionalista megközelítés legjelentősebb bírálatát F. D. E. Schleiermacher fejtette ki, aki ragaszkodott Krisztus halálának vallási értékéhez, szemben a pusztán erkölcsi értékeléssel. Krisztus nem azért halt meg, hogy létrehozzon vagy támogasson egy erkölcsi rendszert: azért jött, hogy tiszta istentudatot plántáljon az emberiségbe. Schleiermacher azt állítja, hogy a megváltás az ember természetes istentudatának fölébresztése és megtisztítása „Krisztus élő befolyásának belépése” révén. Krisztusnak tulajdonítja az „abszolút átható istentudatot”. Azt mondja, hogy ez olyan intenzív asszimilációs erővel rendelkezik, hogy képes véghezvinni az emberiség megváltását. Úgy tűnik, Schleiermacher előtt valamiféle karizmatikus politikai vezető példája lebegett, aki olyan világosan és erőteljesen tudja átadni eszméit, hogy közönsége nemcsak megéri azt, hanem át is alakul és meggyőzötté is válik általa. Az eszme azonban az övé marad; úgy vesz fel abba másokat is, hogy személyes egyedülállósága semmit sem sérül, hiszen ez az Ő gondolata, és az is marad:
Tegyük fel, hogy valaki egy természetesen összetartozó csoportot polgári társadalommá szervez (számos ilyen esetet mesélnek el a mondák); itt az történik, hogy az állam gondolata fölébred benne, és birtokba veszi személyiségét mint közvetlen lakóteret. Majd ezután bevonja a többieket is e gondolat élő közösségébe. Ezt úgy hajtja végre, hogy hatásos beszéd révén tudatosítja bennük jelen állapotuk nem kielégítő voltát. A hatalom az alapítónál marad, ő alakítja bennük azt a gondolatot, ami az ő saját élete legbelső alapelve, ő vonja be őket ebbe az életközösségbe.



ALISTER E. MCGRATH: BEVEZETÉS A KERESZTÉNY TEOLÓGIÁBA 252
Ez a szó szoros értelmében véve minden, csak nem exemplarizmus. Schleiermacher két fontos német kifejezést – Urbildlichkeit és Vorbildlichkeit – alkalmazott e kérdés kifejtésénél, melyeket igen nehéz lefordítani.
1. Az Urbildlichkeitet „eszményi minőség”-ként (vagy ősképiségként) fordíthatjuk. Schleiermacher szerint a Názáreti Jézus az emberi istentudat ideálja és az emberi kegyesség (Frömmigkeit) végső mértéke. Önmagában véve a fogalom úgy is felfogható, mint a racionalista megközelítés ikertestvére, mely szerint Jézus erkölcsi példa. Schleiermacher kétféleképpen kerüli ki ezt. Először is azt hangsúlyozza, hogy Jézus Krisztus nem csupán erkölcsi példa, Jézus nem az örök erkölcsi igazságok illusztrációja. Jézus az ember tökéletes istentudatának ideális példája – ez pedig vallási és nem csupán erkölcsi vagy racionális eszmény. Másodszor, ahogyan fentebb megjegyeztük, Krisztus rendelkezik azzal a képességgel, hogy ezt az istentudatot másoknak közvetítse, ezt a képességet nevezi Schleiermacher vorbildlichkeitnek. 2. A Vorbildlichkeitet a következőképpen fordíthatnánk: „képesség arra, hogy a saját eszményét megvalósítsa másokban” (vagy szó szerint előképiség). A Názáreti Jézus nem pusztán egy ideál felállítása, hanem olyan valaki, aki rendelkezik azzal a képességgel, hogy előhívja vagy felébressze ezt a minőséget másokban is.
E megközelítés alapján veszi bírálat alá Schleiermacher a Krisztus személyére vonatkozó korabeli felfogást. A felvilágosodás írói számára a Názáreti Jézus csupán az emberiség vallásos tanítója volt, vagy még inkább egy vallásos vagy erkölcsi alapelv példája. Ahogyan korábban már megjegyeztük, ez nem jelenti azt, hogy Jézus ilyen alapelveket vagy tanításokat alkotott volna. Tekintélyük abban áll, hogy a racionális eszmékkel és értékekkel egybehangzanak. Tehát Jézus tekintélye származtatott és másodlagos, míg az észé közvetlen és elsődleges. Schleiermacher ezt Krisztus munkája „empirikus” megértésének nevezi, amely „ugyan megváltói tettet tulajdonít Krisztusnak, de ezt nem tartja többnek, mint fokozatos tökéletesedésünk ihletőjének, mely csak tanítás és példaadás révén következhet be”. Ugyanakkor magát Schleiermachert is gyakran értelmezték és értelmezik úgy, mint aki szerint a megengesztelődés Lebenserlösung, azaz az élet egyfajta erkölcsi fölmagasztalása. Sajátos gondolatai végül is fölszívódtak a tiszta exemplarista megközelítésekbe, ahelyett hogy következetes bírálatukat képezték volna, Az exemplarista megközelítés legjelentősebb angliai megnyilvánulása Hastings Rashdall már említett 1915-ös előadás-sorozata (Bumpton Lectures) volt. Rashdall erőteljes támadást intézett a megengesztelődés tradicionális megközelítései ellen. Szerinte a kereszt egyetlen és a modern kor számára is elfogadható értelmezése az, amit a középkori író, Petrus Abelardus kapcsán már megemlítettünk:
Az egyház korai hitvallását, „Nem adatott más név az emberek között, mely által megtartatnánk”, úgy is fordíthatjuk: „Nincsen más ideál az emberek között, mely minket üdvözíthetne, kivéve azt az erkölcsi ideált, amit Krisztus tanított nekünk szavaival, és példázott életével és halálával, vagyis szeretetével.”
Abelardus ugyan nem egészen azt a véleményt képviselte, amit Rashdall tulajdonít neki, de Rashdall érvelése független ettől a ténytől. Egy olyan korban, amikor a darwinizmus és a bibliakritika hódít, nem volt hely annak a felfogásnak, miszerint Krisztus halálát a bűn vagy az isteni büntetés objektív fogalmai szerint kell megértenünk. Számos angol író vett át hasonló vagy ehhez kapcsolódó megközelítéseket, közéjük tartozik G. W. H. Lampe és John Hick is. The Atonement: l.aw and Love (A megengesztelődés; törvény és szeretet) című esszéjében, mely a liberális katolikus Soundings című kötetben jelent meg, Lampe heves



ALISTER E. MCGRATH: BEVEZETÉS A KERESZTÉNY TEOLÓGIÁBA 253
támadást indít e téma jogi megközelítése ellen, majd egy, a „szeretet paradoxonán és csodáján” alapuló exemplarista megközelítést javasol. John Hick álláspontja különösen is érdekes, mivel Krisztus munkájával a vallások közötti dialógus szemszögéből foglalkozik. A vallási pluralizmus irányzatának fontos teológiai következményei vannak. A hagyományos keresztény teológia nem igazán illik bele a vallási pluralizmus egységesítő törekvéseibe. Az a nézet, miszerint minden vallás többé-kevésbé ugyanarról a dologról beszél, szinte semmit sem tud kezdeni bizonyos lényegi keresztény gondolatokkal – különösen is a testet öltés, a megengesztelődés és a Szentháromság dogmájával. Úgy vélik, az a megállapítás, hogy valami egyedi valósult meg vagy vált elérhetővé Krisztus halála által, lekicsinyli a nem keresztény vallásokat. E nyomásra válaszolva számos jelentős új krisztológiai és teológiai nézet alakult ki. Az olyan dogmákat, mint például az inkarnáció, mely Isten és Krisztus között nagyfokú megfeleltetést rejt magában, elvetik, és különböző fokozati krisztológiákkal állnak elő, melyek jobban illenek a liberalizmus dedukcionista programjába. Ennek jelentős hatása van a szótériológiára, amint látni fogjuk. Az új irányzatok éles különbséget tesznek Jézus Krisztus történeti személye és ama alapelvek között, melyeket, úgymond, képvisel. Paul Knitter csupán egy apró csillag a pluralista írók galaxisában, akik éket akarnak verni a „Jézus-esemény” (a kereszténység sajátossága) és a „Krisztus-princípium” közé (mely minden vallásos tradícióban hozzáférhető, és azok sajátos, de egyformán érvényes módján fejeződik ki). E pluralista fényben Krisztus keresztje valami olyasmit tesz ismertté, amely más módon is elérhető, vagyis egyetemes vallási lehetőség. Hick úgy érvel, hogy a Krisztus-esemény csupán „egy pont, ahol Isten tevékenyen működött és működik az emberi életben”; sajátossága egyedül abban van, hogy „átható történet”, de nem egy „újabb igazság''. A kereszt tisztán exemplarista megközelítésének legfőbb problémája az emberi bűn megértésével kapcsolatos. A felvilágosodás szerint a „bűn” fogalma egy babonás kor csökevénye, melyet a modern kornak mellőznie kell. Ha a „bűnnek” van reális értelme, akkor az „a dolgok valódi természetének figyelmen kívül hagyása”. Eszerint Krisztus halála kölcsönhatásban áll a bűnnek ilyetén értelmével – Istenről szóló információ a megzavarodott vagy tudatlan emberiség számára. Ez a felfogás azonban semmitmondónak bizonyult a II. világháború és főleg Auschwitz szörnyűségeinek árnyékában. A felvilágosodás azon hite, hogy az emberi természet alapvetően jó, porrá zúzódott ezeken az eseményeken. És ahogy nőttek a fenntartások a felvilágosodás bűnértelmezésével szemben, úgy lett egyre erősebb a kiábrándulás a ,,tudás általi megváltás" eszméjéből – ideértve Krisztus halálának exemplarista megközelítését is.
A Krisztusban való üdvösség természete
Ahogy korábban már megjegyeztük, az „üdvösség" gondolata rendkívül összetett. A teológia egyik feladata, hogy e gondolat alkotórészeit gondos elemzés tárgyává tegye. De még ez a vállalkozás is bonyolultabb, mint amilyennek látszik. Az üdvösség keresztény értelmezésének különböző szempontjai más és más erővel hatottak az egyház történetének különböző korszakaiban vagy az olyan helyzetekben, amikor hol ez, hol az a szempont tűnt alkalmasnak a helyzetből adódó kihívások megválaszolására. A keresztény misszió legújabb elméletei igen nagy hangsúlyt fektetnek a kontextualizáció fontosságára, valamint a keresztény igehirdetés befogadóorientált jellegére. Más szóval, felismerték, hogy a keresztény evangélium mindig sajátos helyzetekben szólal meg, és ezekkel hozza összefüggésbe (kontextualizálja) az üdvösség fogalmát. Azok számára, akik elnyomásban élnek, legyen az lelki vagy politikai elnyomás, az evangélium üzenete a



ALISTER E. MCGRATH: BEVEZETÉS A KERESZTÉNY TEOLÓGIÁBA 254
felszabadulás. Azoknak, akik a személyes bűn súlya alatt roskadoznak, a „jó hír" az elengedés és a megbocsátás. Az evangélium. tehát, hallgatóságának sajátos helyzetéhez kötődik – más szóval befogadóorientált. Ha az olvasó úgy érezné, hogy az alábbi modellek bármelyike is teljesen kifejezné az üdvösség keresztény fogalmát, azt csak egy erősen megcsonkított és szűkített evangélium alapján érezhetné így. A következő válogatás mindössze egy-egy szempontot villant fel, s mindig jelezzük majd, hogy milyen szituációban lehet e szempontoknak különös jelentőségük. Tisztában kell lennünk azonban azzal, hogy más elemekre is lehetne hivatkozni – például az üdvösség mint erkölcsi tökéletesség vagy megszabadulás e világ mulandóságától.
MEGISTENÜLÉS
,,Isten azért lett emberré, hogy az emberek istenné lehessenek." Ez a teológiai refrén felfogható úgy is, mint a keleti keresztény tradíció szótériológiai megállapításainak tengelye mind a patrisztikus korban, mind a modern görög és orosz ortodox teológiai tradícióban. Ahogy az idézet sugallja, különösen erős a kapcsolat az inkarnáció dogmája és az üdvösség ilyetén megértése között. Athanasziosz szerint az üdvösség az ember részesedése Isten életében. Az emberiség az inkarnáció révén részesült az isteni logoszból. Mivel a testet öltés az egyetemes emberi természet felvételét jelenti, érvel Athanasziosz, a Logosz nem pusztán Jézus Krisztus egyedi emberi életét öltötte magára, hanem az emberi természetet általában. Vagyis minden ember részesülhet a megistenülésben, ami az inkarnáció eredménye. Az emberi természet azért teremtetett, hogy részesüljön az Isten életében; a Logosz alászállásával ez a képesség végül is megvalósult. Különbséget kell tennünk a megistenülés két elmélete között, az egyik az „Istenné válás” (theoszisz), a másik az „Istenhez hasonlóvá válás” (homoioszisz theoi). Az első, mely az alexandriai iskolához kapcsolódik, úgy fogja fel a megistenülést, mint Isten lényegével való egyesülést; a másik, mely az antiókhiai iskolához kapcsolódik, a hívők Istennel való kapcsolatát sokkal inkább az isteniben való részvételként értelmezték, főleg úgy, mint etikai tökéletességet. A különbség igen finom, de lényegesen eltérő krisztológiákra utal.
MEGIGAZULÁS ISTEN SZÍNE ELŐTT
„Hogyan találom meg a könyörületes Istent?” Luther Márton kérdése egybecseng azokéval, akik a századok során osztoztak az ő őszinte meggyőződésében, hogy a bűnös nem reménykedhet abban, hogy elfogadásra talál az igazságos Isten színe előtt. Luther szerint az üdvösség kérdése azzal a problémával kapcsolódik össze, hogy miképpen tehet szert a bűn által nyomorgatott ember olyan igazságra, amely alkalmassá tenné őt arra, hogy Isten színe elé álljon. A kérdés egyáltalán nem elavult, ahogy ezt C. S. Lewis Mere Christianity (Csupán kereszténység) című művében olvashatjuk: „Legtisztább pillanataimban nemcsak hogy nem gondolom magamat jó embernek, hanem tudom, hogy nagyon is kellemetlen alak vagyok. Csak borzalommal és undorral tudok azokra a dolgokra nézni, amiket elkövettem.” Ez a felfogás természetszerűleg vezet el a megigazuláshoz kapcsolódó jogi és bírósági kategóriák használatához. Luther szerint az evangélium megigazító igazságot kínál a hívőknek – olyan igazságot, amely megoltalmazza őket az ítélettől, és lehetővé teszi, hogy Isten színe elé álljanak. Ezek a felismerések tovább fejlődtek a későbbi protestáns ortodoxiában, és számtalan népszerű protestáns hitmélyítő írásban és énekben használták fel őket. Egy olyan korban,



ALISTER E. MCGRATH: BEVEZETÉS A KERESZTÉNY TEOLÓGIÁBA 255
amikor a fenyegető isteni büntetést kellő komolysággal vették (jól bizonyítják ezt Jonathan Edwards szenvedélyes prédikációi), igenjelentős szerephez jutott az evangélium üzenete a bűnös ember felmentéséről. A magyar protestánsok is éneklik Luther egyik himnuszát, melynek utolsó szakasza a következőképpen verseli meg a fenti gondolatot:
Ha minekünk sok bűnünk van, Istennek több kegyelme van, Ő irgalmának nincs vége, Bár sok az embernek vétke, Ő nekünk kegyes pásztorunk, Ki őriz minket pokoltól És megment a kárhozattól.
AUTENTIKUS LÉTEZÉS
Az egzisztencializmus megjelenése magával hozta az autentikus emberi létezés iránti érdeklődést. Az egzisztencializmus tiltakozás az elembertelenítő tendenciák ellen, melyek az embereket szubjektív létezésüktől megfosztva, puszta tárgyként kezelik. Az egzisztencializmus újra az ember belső életére irányítja a figyelmet. Martin Heidegger különbségtétele az „autentikus egzisztencia” és a „nem autentikus egzisztencia” között fontos felismerést közöl az emberi létezés kétpólusú felépítéséről. Két lehetőség létezik. Rudolf Bultmann ezt a megközelítési módot követve azt állította, hogy az Újszövetség az emberi létezés két lehetséges módjáról beszél: az egyik a hiteles vagy megváltott létezés, amit az Istenbe vetett hit jellemez, a másik pedig a nem autentikus létezés, amit a mulandó anyagi világ tart fogva. Bultmann szerint Krisztus lehetővé és elérhetővé tette az autentikus létezést a kérügma által. Bultmann nem korlátozza az üdvözülést kizárólag az „autentikus létezés” fogalmára. mintha a kereszténység csupán az egyének tapasztalati világához kapcsolódna. Az a hangsúly azonban, amit erre a fogalomra helyezett, azt a benyomást kelti, mintha ez volna az evangélium által felajánlott „üdvösség” teljes tartalma. Hasonló megközelítést fejtett ki Paul Tillich, de egy egészen más kifejezésmód felhasználásával. Tillich rendszerének összefüggésén belül az „üdvösség”, úgy tűnik, már valóban nem egyéb, mint egy általános emberi egzisztenciálfilozófia, amely azok számára megvilágosító, akik tudatában vannak személyes létezésük belső feszültségeinek. Ezt a nézetet sokan bírálták, főleg azok, akik az üdvösség transzcendens elemeivel foglalkoztak, de azok is, akik a keresztény evangélium politikai és szociális szempontjaira akarták felhívni a figyelmet (pl. a felszabadításteológia).
POLITIKAI FELSZABADÍTÁS
A latin-amerikai felszabadításteológia jelentős hangsúlyt helyez az üdvösség mint felszabadítás gondolatára. Leonardo Boff könyvének címe – Jézus Krisztus, a felszabadító erőteljesen képviseli ezt az álláspontot. Az üdvösség Latin-Amerika politikai helyzetével áll összefüggésben, ideértve a radikális és mindent átható szegénységet és a politikai, valamint szociális igazságért folytatott küzdelmet is. Isten a világ kizsákmányolt embereinek oldalán áll, úgy, mint egykor, amikor Izráelt a fogságból és a fáraó elnyomása alól felszabadította. Hasonlóan Jézus tanításában és működése során a szegényeket választotta, és nekik kedvezett. Jézus Krisztus felszabadulást hoz mind tanítása, mind életmódja által.



ALISTER E. MCGRATH: BEVEZETÉS A KERESZTÉNY TEOLÓGIÁBA 256
A felszabadításteológiát amiatt bírálják, hogy mind Jézus alakját, mind az üdvösség fogalmát a latin-amerikai összefüggésekből levezetett, előre megadott értelmezési mezőben ábrázolja. Igaz, minden krisztológia és szótériológia támadható ezen a ponton. Például a felvilágosodás írói Jézus személyét és munkáját egyrészt a középosztály európai kontextusából levezetett, előre meghatározott keretben magyarázták, melyben legtöbbjük élt, másrészt mindezt az irányzatra jellemző, szigorú racionalista nézőpontból. Ugyanígy a patrisztikus írókról is elmondható, hogy Krisztust egy hellenista prizmán keresztül nézték, s ennek jelentős következményei voltak krisztológiájukban és szótériológiájukban. Az említett bírálat azonban annyiban jogos, hogy a felszabadításteológia Krisztus személyének vagy akár munkájának megértését a felszabadítás politikai vagy társadalmi felfogására redukálja.
LELKI SZABADSÁG
Krisztus halálának és feltámadásának Christus victor megközelítése nagy hangsúlyt fektet Krisztusnak az emberiséget leigázó erők (pl. a sátáni elnyomás, ördögi lelkek, halálfélelem vagy a bűn hatalma) feletti győzelmére. A korai patrisztikus íróknak nem okozott nagy nehézséget ezeket az erőket a mindennapi életben jelenvaló elnyomó és ellenséges valóságként elképzelni. Következésképpen annak meghirdetése, hogy Krisztus keresztje és feltámadása felszabadít ebből az elnyomásból, igen fontossá vált; jó példa erre Khrüszosztomosz húsvéti homíliája. Hasonló gondolatokat találunk a középkor közkedvelt hitmélyítő és lelki írásaiban. Luther Márton is folytatta ezt a tradíciót, hiszen nagy hangsúlyt fektetett a sátán valóságos hatalmára, illetve az evangélium eredményezte szabadulásra. A felvilágosodás világnézetének megjelenésével problematikussá vált a hit az ördögi lelkek valóságában, illetve egy személyes ördögben. A felvilágosodással szimpatizáló teológusok általában tagadták az ilyen hitet, divatjamúlt babonának tartották, amelynek nincs helye a modern világban. Ahhoz, hogy az „üdvösség mint győzelem” gondolat időszerű maradjon, újra kell értelmezni. Ilyen törekvés figyelhető meg Paul Tillich írásaiban, aki az üdvösséget úgy fogja fel, mint győzelmet a szubjektív erők fölött, melyek rabul ejtik az emberiséget, és a nem autentikus létmód kelepcéjébe csalják. Amit a patrisztikus írók még objektív hatalomként kezeltek, azt Tillich szubjektív vagy egzisztenciális erőként kezeli.
A Krisztusban való üdvösség érvénye
A keresztény tradícióban állandó vita folyik a Krisztus által megszerzett és elérhetővé vált üdvösség érvényéről. A vitában két, alapvetően eltérő, de egyaránt újszövetségi feltételezés játszik kulcsszerepet:
l. Isten üdvözítő akarata egyetemes. 2. Az üdvösség csak Krisztusban és általa lehetséges.
Az üdvösség érvényének különféle megközelítései e két feltételezés dialektikájának eltérő feloldásain alapulnak. Már itt érdemes megemlíteni, hogy fontos átfedés van az üdvösség érvényéről folyó vita és a kereszténységnek a más vallásokhoz főződő kapcsolata között.



ALISTER E. MCGRATH: BEVEZETÉS A KERESZTÉNY TEOLÓGIÁBA 257
UNIVERZALIZMUS: MINDENKI ÜDVÖZÜL
Az a nézet, miszerint minden ember üdvözül, függetlenül attól, hogy hallotta-e a Krisztusban való megváltás keresztény meghirdetését, vagy válaszolt-e rá, komoly befolyást gyakorolt a keresztény tradícióban. Erőteljesen kiáll Isten egyetemes üdvözítő akarata mellett, és azt hirdeti, hogy végül teljesen érvényre jut minden ember egyetemes megváltásában. Legjelentősebb korai képviselője Órigenész, aki hosszasan védelmezi ezt a gondolatot De principiis (Az alapelvekről) című írásában. Órigenész nagyon bizalmatlan a dualizmus minden formájával szemben – vagyis minden olyan hitrendszerrel szemben, amely két felsőbb hatalomról, egy jóról és egy rosszról beszél. Ez a meggyőződés a gnoszticizmus számos formájára jellemző volt, és komoly befolyásra tett szert a II. század végén a keleti mediterrán világban. Órigenész szerint a dualizmus fatális tévedés, és kimutatta, hogy ennek fontos hatása van a keresztény üdvösségtanra. A dualizmus elutasítása annak a nézetnek az elutasítását jelenti, hogy Isten és a Sátán örökké uralkodik, ki-ki a maga birodalma felett. Isten le fogja győzni a gonoszt, és helyreállítja a teremtés eredeti formáját. Eredeti formájában a teremtés Isten akaratának volt a gyümölcse. E „restaurációs” szótériológia szerint a teremtés végső megváltott változata nem foglalhat magában semmit a „pokolból” vagy a „Sátán birodalmából”. Minden „a maga boldogságának állapotában lesz helyreállítva..., hogy az emberi faj is helyreállíttassék az Úr Jézus Krisztus által megígért egységbe”. Hasonló gondolatokat fejtegetett a XX. században Karl Barth. Az ő megközelítését majd az eleve elrendeléssel kapcsolatban fogjuk megvizsgálni, hogy üdvtanának és kegyelemtanának kapcsolatát még világosabban láthassuk. Másfajta megközelítés található a radikális angol teológus, John A. T. Robinson írásaiban, aki az l960-as években játszott fontos szerepet. In the End God (Végül Isten, 1968) című könyvében Robinson Isten szeretetének természetét így határozza meg: „Vajon nem képzelhető el, hogy ez a szeretet olyan erős, hogy végül senki sem vonhatja ki magát a szabad és hálás megadásból?” A mindenható szeretet ilyetén felfogása áll Robinson univerzalizmusának központjában. Végül a szeretet mindent meghódít, s lehetetlenné teszi a pokol létezését. „A szeretet egyetemességében megvalósuló mennyország nem tűri el a félelem bugyrait”.
CSAK HÍVŐK ÜDVÖZÜLNEK
Ez a nézet az egyik legelterjedtebb felfogás az üdvösség érvényét illetően. Legerélyesebb védelmezője a korai egyházban Augustinus, aki tudatosan elhatárolta magát az Órigenész nevéhez fűződő univerzalizmustól, és azt hangsúlyozta, hogy az üdvösség előfeltétele a hit. Augustinus számos újszövetségi szakaszt idéz, melyek azt hangsúlyozzák, hogy az üdvösség vagy az örök élet a hittől függ. Egy ilyen klasszikus szöveg a Jn 6,51, ahol Jézus azt mondja önmagáról, hogy ő az élet kenyere, aki eszik belőle, örökké él. „Én vagyok amaz élő kenyér, amely a mennyből szállott alá: ha valaki eszik e kenyérből, él örökké. És az a kenyér, amelyet én adok, az én testem, amelyet én adok a világ életéért.” Ezt az álláspontot képviselte a legtöbb középkori író. Aquinói Tamás azt állította, hogy a hit szükséges feltétele az üdvösségnek. Ezt a nézetet a kor sok népszerű hitmélyítő írása visszhangozza, ideértve Dante Aligheri nagyszerű Isteni színjátékát. A Paradicsom 19. énekében (a trilógia utolsó, harmadik részében) Dante azzal a kérdéssel foglalkozik, hogy mi történik azokkal, akik anélkül halnak meg, hogy hallották volna, vagy hittel válaszoltak volna a keresztény igehirdetésre. A válasz bonyolult, és a Krisztusban való hit szükségességének igenlésén alapul:



ALISTER E. MCGRATH: BEVEZETÉS A KERESZTÉNY TEOLÓGIÁBA 258
Nem járt e magasban előbb vagy utóbb, mint meghalt a Krisztus, csak aki hitt őbenne, az Igazban. ( Babits Mihály fordítása)
Ezen álláspont egyik legerélyesebb védelmezője a reformáció korában Kálvin János, aki tagadta reformátortársa, Zwingli Ulrik nézeteit, miszerint a kegyes pogányok üdvösséget nyernek. „Annál inkább gyarló a butasága azoknak az embereknek, akik megnyitják a mennyet minden istentelen és hitetlen előtt, annak kegyelme nélkül, akiről a Szentírás azt tanítja, hogy az egyetlen ajtó, amelyen keresztül az üdvösségbe beléphetünk.” De mit kezdenek ezek az írók azokkal a bibliai állításokkal, hogy Isten mindenkit üdvözíteni akar, és hogy mindenki az igazság ismeretére jut? Augustinus és Kálvin szerint az ilyen szövegeket szótériológiailag kell értelmezni: Isten azt akarja, hogy mindenféle ember – de nem minden ember – üdvözüljön. A megváltás felölel minden nemzetet, kultúrát, nyelvet, földrajzi területet és társadalmi helyzetet. Ez a szótériológiai ikerpárja az egyház egyetemességéről szóló dogmának (13. fejezet). E megközelítés számos módosított változatát kell még megemlítenünk. Például szükséges-e teljes keresztény hittel rendelkezni ahhoz, hogy üdvözüljön valaki? Ez a kérdés igen jelentős a misszió és az evangelizálás megértésében, és a kereszténységnek a más vallásokhoz való viszonyában is. „A hitről” szóló prédikációjában John Wesley úgy érvel, hogy az üdvözüléshez szükséges az Istenben való hit, de ennek a hitnek nem kell feltétlenül keresztény jellegűnek lenni. Az üdvösség előfeltétele „egy ilyen istenes meggyőződés Istenben és Isten dolgaiban, mely, még ha kezdetleges formában is, de alkalmassá tesz mindenkit, akinek a birtokában van, hogy félje Istent, és igazán cselekedjék. És aki így hisz, bármilyen népből származzon is, azt az Apostol elfogadottnak nyilvánítja.” Akkor mi az előnye a sajátos keresztény hitnek ezzel az általános teisztikus hittel szemben? Wesley szerint két különbséget fogalmazhatunk meg. Először, az ilyen embereknek még el kell nyerni a megváltott élet teljes jutalmát. Ők „Isten szolgái”, de nem Isten fiai. Másodszor, nekik nincs teljes üdvbizonyosságuk, mert az csak Krisztus révén lehetséges. Hasonló álláspontot képvisel a XX. századi irodalomkritikus és apologéta, C. S. Lewis is. Mere Christianity (Csupán kereszténység) című írásában Lewis azt állítja, hogy azok, akik elkötelezik magukat a jóság és az igazság mellett, azok üdvözülnek, még akkor is, ha nincs igazi ismeretük Krisztusról. Bár Lewis a filozófusokra gondol, megközelítését kiterjeszti más vallásokra is. „Vannak más vallásokhoz tartozó emberek, akiket Isten titkos befolyása vezet, hogy vallásuknak azon részére összpontosítsanak, amely egyetértésben van a kereszténységgel, és akik ezáltal Krisztushoz tartoznak, anélkül hogy tudnának róla.” Világos a párhuzam a jezsuita teológus, Karl Rahner gondolataival, melyeket később mutatunk be.
SAJÁTOS MEGVÁLTÁS: CSAK A KIVÁLASZTOTTAK ÜDVÖZÜLNEK
S végül meg kell említeni azt a megközelítést, melyet váltakozva, hol „korlátozott megengesztelődésnek”, hol „egyedi megváltásnak” neveznek. Ez a nézet a reformátussághoz kapcsolódik, és különösen is nagy hatással van ezekre a körökre az Egyesült Államokban. A tan alapja az eleve elrendelés református tanításán nyugszik (amit a következő fejezetben tárgyalunk majd). Történelmi gyökerei azonban fellelhetőek már a IX. században, Orbaisi Godescalc (Gottschalk) írásaiban. Godescalc a következőképpen érvelt. Tegyük fel, hogy Krisztus minden emberért meghalt. De nem mindenki üdvözül. Ebből az következik, hogy



ALISTER E. MCGRATH: BEVEZETÉS A KERESZTÉNY TEOLÓGIÁBA 259
Krisztus halálának nincs hatása azokra, akik nem üdvözülnek. Ez viszont igen súlyos kérdést vet fel halála hatásosságát illetően, A megoldás: ha Krisztus csak azokért halt meg, akik üdvözülnek, akkor küldetésében minden esetben sikeres lesz. Tehát Krisztus csak azokért halt meg, akik üdvözülnek. Hasonló gondolatmenetet figyelhetünk meg a XVI. század végén és különösen a XVII. század során. Az akkoriban, sajátosan puritán körökben kialakuló tanítást a következőképpen foglalhatjuk össze: Krisztus csak a kiválasztottakért halt meg. Bár halála alkalmas minden ember megváltására, csak a kiválasztottak számára hatásos, Következésképpen Krisztus munkája nem hiábavaló. Akikért meghalt, mind üdvözülnek. Bár e megközelítésben van logikai összefüggés, bírálói szerint az Újszövetségnek Isten egyetemes szeretetéről és a megváltásról szóló megállapításait egyszerűen semmibe veszi. Megvizsgáltuk hát a keresztény üdvtan fő szempontjait. Bemutattuk a témára vonatkozó keresztény gondolatok gazdagságát és változatosságát. Nyilvánvaló, hogy az üdvtan és a kegyelemtan között szoros összefüggés van, különösen is a predesztinációval kapcsolatosan. Ezért most ennek és az ehhez tartozó kérdéseknek a részletesebb meghatározására térünk rá.



ALISTER E. MCGRATH: BEVEZETÉS A KERESZTÉNY TEOLÓGIÁBA 260
12. AZ EMBERI TERMÉSZET, A BŰN ÉS A KEGYELEM
Az előző fejezetben már meghatároztuk az üdvösség keresztény dogmáját, annak alapjait és természetét. Mindazonáltal az üdvösséghez tartozó számos kérdés maradt még megválaszolatlanul: mit kell tennie az embernek azért, hogy részesülhessen abban az üdvösségben, amely Krisztus kereszthalála révén vált ismertté és elérhetővé? Az e kérdésekhez kapcsolódó témákat a „kegyelem dogmája” cím alatt szokás tárgyalni, mely felöleli az emberi természet és a bűn, valamint Istennek az üdvösségben betöltött szerepe vizsgálatát. A keresztény tradícióban a lehető legszorosabb kapcsolat áll fenn az üdvösség és a kegyelem dogmája között. E dogmáknak néhány aspektusát már korábban megvizsgáltuk; most itt az ideje, hogy egyenként és részletesebben elemezzük ezeket.
Az emberiség helye a teremtésben
A teremtés kérdésében a keresztény hagyomány a Mózes első könyvében található teremtésleírást tekinti kiindulópontnak, és azt mondja, hogy Isten teremtésének csúcsa az emberiség, amit Isten az állatvilág fölé helyezett. Ennek teológiai igazolását az a tan adja, hogy az ember Isten képére teremtetett. Az emberi természet keresztény felfogásának legjelentősebb szövege az 1Móz 1,27, ahol azt olvassuk, hogy az emberiség Isten képére teremtetett – ezt a gondolatot a latin imago Dei elnevezéssel fejezzük ki. Mit jelent ez az állítás? A patrisztikus korban a kifejezésen az emberi észt értették. Az „Isten képe” az ember értelmi képessége, amelyben Isten bölcsessége tükröződik vissza. Augustinus szerint ez a képesség különbözteti meg az emberiséget az állatvilágtól: „ezért kell hát fejlesztenünk és alakítanunk azt a képességet, amelynek révén magasabb rendűek vagyunk az állatoknál... Tehát használjuk az értelmünket..„ hogy megítélhessük viselkedésünket.” Hangsúlyoznunk kell, hogy Augustinus egyáltalán nem arra használta ezt a teológiai premisszát, hogy igazolja vele az állatok emberek általi kizsákmányolását, mint azt olykor állították róla. Augustinus álláspontja az, hogy az emberi természet legfontosabb megkülönböztető jegye az embernek az az istenadta képessége, hogy kapcsolatban legyen Istennel. Bár az emberi ész megromlott a bűneset miatt, a kegyelem által megújítható: „Mivel az eredendő bűn után az emberiség megújult az Isten ismeretében teremtőjének képe szerint.” Azt, hogy az emberiség az Isten képére teremtetett, általában úgy tekintették, mint az emberi természet eredendő becsületének és méltóságának alapját. A görög patrisztikus írók azt hangsúlyozták, hogy Ádám és Éva áldott állapotot élvezett az Édenkertben. Athanasziosz azt tanította, hogy Isten az embert a maga képére teremtette, tehát egy olyan képességgel ruházta fel az emberiséget, amit más teremtmény nem kapott meg – ezáltal kapcsolódhat és részesülhet az Isten életéből. Ádám az Édenkertben a Logosszal tökéletes közösségben volt, ahol Ádám tökéletes kapcsolatban élt Istennel. A dolgok azonban elromlottak. Athanasziosz hangsúlyozza, hogy Ádám és Éva csak addig élvezte az Istennel való tökéletes közösséget, amíg el nem csábította őket az anyagi világ. A kappadókiai atyák szerint az, hogy Ádám Isten képére teremtetett, azt jelenti, hogy mentes volt minden természetes gyengeségtől és alkalmatlanságtól, ami a bűneset után sújtotta az emberi természetet – ilyen például a halál. Jeruzsálemi Cirill szerint Ádámnak és Évának nem kellett volna kiesnie ebből a kegyelmi állapotból. A bukás azért történt, mert elhatározták, Istentől az anyagi világhoz fordulnak. Így az emberi természet istenképűsége megrongálódott és eltorzult. Mivel az egész emberiség eredete Ádámra és Évára megy vissza - mondta -, ebből az következik, hogy az egész emberiség osztozik az istenképűség megromlásában.



ALISTER E. MCGRATH: BEVEZETÉS A KERESZTÉNY TEOLÓGIÁBA 261
A görög patrisztikus írók azonban ezt a bukást úgy értelmezték, mint az eredendő bűnt, ahogyan az később Augustinusnál megfigyelhető. A legtöbb görög író szerint a bűn az ember szabad akaratának helytelen használatából ered. Nazianzozi Gergely és Nüsszai Gergely egyaránt azt tanították, hogy a csecsemők bűn nélkül születnek, mely gondolat szemben áll Augustinus tanításával a bukott emberiség egyetemes bűnösségéről. Khrüszosztomosz a következőképpen kommentálja Pálnak azt az állítását, miszerint sokan lettek bűnössé Ádám engedetlensége által (Róm 5,19): mindenki ki van téve a büntetésnek és a halálnak, Az átörökített vétek gondolata, mely oly fontos szerepet játszik Augustinus eredendő bűnről szóló későbbi tanításában, teljesen hiányzik a görög patrisztikus tradícióból. Ugyanakkor Augustinus eredendőbűn-fogalmának néhány szempontja már megfigyelhető a korszak írásaiban. Az oxfordi patrisztikatudós, J. N. D. Kelly három olyan területet határozott meg, ahol az „eredendő bűn” fogalma felbukkan a patrisztikus tradícióban.
l. Az egész emberiségről azt tartották, hogy valamilyen módon részese Ádám engedetlenségének. A kor írásait áthatja az a tudat, hogy az egész emberiségnek misztikus közössége van Ádámmal. Ádám engedetlensége révén az egész emberiség megsérült, 2. Ádám bukását így értelmezték, mint ami kihat az ember erkölcsi természetére. Minden emberi gyengeség, beleértve a bujaságot és a kapzsiságot, visszavezethető Ádám bűnére. 3. Ádám bűnét gyakran ábrázolták úgy, mint ami valamilyen meghatározatlan módon átöröklődik utódaira. Nüsszai Gergely a bűnre való fogékonyságról beszél, mely benne van az emberi természetben, és – legalábbis részben – Ádám bűnére vezethető vissza.
A patrisztikus korban először a pelagiánus vita során vitatták meg részletesen ennek a fejezetnek a témáját, most erre térünk rá.
A pelagiánus vita
A pelagiánus vita az V. század elején tört ki, és számos kérdést helyezett éles megvilágításba az emberi természettel, a bűnnel és a kegyelemmel kapcsolatban. Az egyházon belül azelőtt viszonylag lanyha vitatkozás folyt az emberi természetről. A pelagiánus vita megváltoztatta ezt a helyzetet, és azóta az emberi természettel kapcsolatos kérdések állandó témává váltak a nyugati egyházban. A vita két személy, Augustinus és Pelagius körül csúcsosodott ki. Mivel a vita mind történelmi, mind teológiai szinten összetett, és mivel hatása mindmáig meghatározó a nyugati keresztény teológiában, nem kerülhetjük ki a részletesebb ismertetést. A vita főbb kérdéseit négy tételben foglalhatjuk össze:
1. az „akarat szabadságának” értelmezése; 2. a bűn értelmezése; 3. a kegyelem értelmezése; 4. a megigazulás alapjának értelmezése
AZ „AKARAT SZABADSÁGA”
Augustinus szerint amennyiben igazságot teszünk a tárgyról szóló bibliai állítások között, akkor Isten teljes szuverenitását és az eredeti emberi felelősséget és szabadságot egy időben



ALISTER E. MCGRATH: BEVEZETÉS A KERESZTÉNY TEOLÓGIÁBA 262
kell elfogadnunk. Ha leegyszerűsítjük a dolgot, és vagy Isten szuverenitását, vagy az emberi szabadságot tagadjuk, akkor súlyosan veszélyeztetjük azt, ahogyan a keresztény felfogás szerint Isten megigazítja az embert. Augustinus élete során két nagy herezissel kényszerült vitára, melyek pontosan ily módon egyszerűsítették le és sodorták veszélybe az evangéliumot. A manicheizmus, a fatalizmus egy formája (melyhez maga Augustinus is vonzódott kezdetben), fenntartotta Isten teljes szuverenitását, de tagadta az emberi szabadságot, míg a pelagianizmus fenntartotta az emberi akarat teljes szabadságát, de tagadta Isten szuverenitását. Mielőtt továbblépünk, néhány megjegyzést kell tennünk a „szabad akarat” kifejezéssel kapcsolatban. A „szabad akarat” kifejezés (latinul liberum arbitrium) nem bibliai eredetű, hanem a sztoikusoktól származik. A nyugati kereszténységben a II. századi teológus, Tertullianus vezette be. (Korábban már megemlítettük Tertullianus „csodálatos képességét” az új teológiai témák elnevezése kapcsán.) Augustinus átvette a kifejezést, de megpróbált egy Pálhoz közelebb álló jelentést adni neki azzal, hogy azt hangsúlyozta: az emberi szabad akaratot a bűn korlátozza. Augustinus gondolatmenetét a következőképpen lehet összefoglalni. Először is, az ember szabad: a dolgokat nem valamiféle kényszerből tesszük, hanem szabadon, Másodszor, az ember szabad akarata a bűn által meggyengült és alkalmatlanná vált – de nem szűnt meg és nem pusztult el. Annak érdekében, hogy a szabad akarat helyreálljon és meggyógyuljon, az isteni kegyelemnek a beavatkozása szükséges. A szabad akarat valóban létezik; de a bűn eltorzította. E pont magyarázatához egy érdekes hasonlatot hoz fel Augustinus. Képzeljünk el egy mérleget két serpenyővel. Az egyik serpenyő a jót jelképezi, a másik pedig a rosszat. Ha a mérleg pontosan van beállítva, akkor a jó vagy rossz cselekedet melletti érvek mérhetőek, és aszerint dönthetünk. A párhuzam nyilvánvaló: megmérjük a jó cselekedetek és a rossz cselekedetek melletti érveket, és aszerint cselekszünk. De mi van akkor, kérdezi Augustinus, ha a serpenyők nem állnak egy szintben? Mi történik, ha valaki különféle nehéz súlyokat tesz a rossz oldalon lévő serpenyőre? A mérleg még mindig működik, de egyértelműen a rossz döntés, illetve cselekvés felé billen. Augustinus azt mondja, hogy pontosan ez történik az emberiséggel a bűn hatására. Az ember szabad akarata a rossz felé hajlik. A szabad akarat valóban létezik, és valóban hozhat döntéseket, hiszen a megterhelt mérleg is működik még. De ahelyett, hogy pontos ítéletet adna, komolyan hajlik a rossz felé. Ilyen és ehhez hasonló analógiákat használva Augustinus azt állítja, hogy az emberi szabad akarat megvan a bűnösben is, de már elrontotta a bűn. Azonban Pelagius és követői (például Eclanumi Julianus) szerint az emberiség teljes szabadságával rendelkezik, és teljes mértékben felelős a saját bűneiért. Az emberi természet lényegileg szabadnak és jónak teremtetett, és nem rontotta el vagy tette alkalmatlanná semmiféle titokzatos gyengeség. Pelagius szerint bármilyen emberi tökéletlenség az Isten jóságára vetne negatív fényt, Isten számára bármiféle, az ember döntéseit befolyásoló direkt beavatkozás egyenlő lenne az emberi sértetlenség megrontásával. Visszatérve a mérleghasonlatra, a pelagiánusok szerint az emberi szabad akarat olyan, mint egy tökéletes egyensúlyban álló mérleg, amely nincs kitéve semmiféle hatásnak. Nincs szükség az augustinusi értelemben vett isteni kegyelemre (bár ahogyan később látni fogjuk, Pelagiusnak voltaképpen nincs is elképzelése a kegyelemről). 413-ban Pelagius egy hosszú levelet írt Demetriasznak, aki akkortájt határozta el, hogy hátat fordít a földi kívánságoknak, és zárdába vonul. Ebben a levélben Pelagius könyörtelen logikával fejti ki az emberi szabad akaratról vallott nézeteinek következményeit. Az emberiséget Isten alkotta, és ő pontosan tudja, hogy mit képes megtenni az ember. Ezért minden nekünk adott parancsa teljesíthető, és azért is adta, hogy teljesítsük azokat. Az nem kifogás, ha azt mondjuk, hogy az emberi gyarlóság megakadályozza ezeknek a parancsoknak a betöltését. Az emberi természetet Isten alkotta, és ő csak annyit követel, amit az elbír.



ALISTER E. MCGRATH: BEVEZETÉS A KERESZTÉNY TEOLÓGIÁBA 263
Pelagius szilárd végkövetkeztetése: „Mivel a tökéletesség az emberiség számára lehetséges, azért kötelező.” Pelagius erkölcsi szigora és az emberi természetről vallott irreális felfogása csak Augustinus rivális pozíciójának megerősítését segítette elő, amely szerint a gondoskodó és kegyelmes Isten meg akarja gyógyítani a megromlott emberi természetet.
A BŰN TERMÉSZETE
Augustinus szerint a bűneset következtében az egész emberiséget megtámadta a bűn. Az emberi elme elsötétült és meggyengült a bűn miatt, A bűn lehetetlenné teszi a bűnös számára, hogy világosan gondolkodjon, hogy megértse a magasabb rendű lelki igazságokat és gondolatokat. Ugyanígy, mint láttuk, az emberi akarat is meggyengült (bár nem szűnt meg) a bűn által. Augustinus szerint az az egyszerű tény, hogy bűnösök vagyunk, azt jelenti, hogy súlyos betegségben szenvedünk, ugyanakkor képtelenek vagyunk helyesen megállapítani saját betegségünk mibenlétét, nem is beszélve a gyógyításról. Csak Isten kegyelme által lehet megállapítani betegségünket (bűn), és meggyógyítani azt (kegyelem). Augustinus tételének sarokpontja az, hogy bűnös voltunk felett nincs hatalmunk. A bűn születésünktől fogva beszennyezi és uralja életünket. Ez az állapot nem a mi döntésünktől függ, Augustinus tehát úgy tekint az emberiségre, mint amely bűnös hajlammal születik, s ez a bűnös tettek iránti hajlam az emberi természet része. Más szóval, a bűn bűnt szül: a bűnös állapot készteti az embert a bűnös cselekedetre. Augustinus ezt a pontot három analógia segítségével fejti ki: az eredendő bűn mint „betegség”, mint „hatalom” és mint „vétek”.
1. Az első analógia a bűnt örökletes betegségként mutatja be, amit az egyik generáció átad a másiknak. Ahogyan fentebb már láttuk, ez a betegség elgyengíti az emberiséget, és puszta emberi segédlettel nem is gyógyítható. Krisztus az isteni orvos, aki által „a sebesült meggyógyul” (Ézs 53,5), az üdvösség pedig lényegében véve gyógyítói vagy orvosi folyamat. Isten kegyelme által gyógyulunk meg, tehát elménk felismerheti Istent, és akaratunk válaszolhat a kegyelem isteni áldozatára. 2. A második analógia a bűnt hatalomként kezeli, amely fogságban tart minket, és amelynek szorításából önmagunk nem vagyunk képesek kitörni, Az emberi szabad akarat a bűn hatalmának fogságában van, és csak a kegyelem által szabadulhat meg, Krisztus itt szabadító, ő a bűn hatalmát megtörő kegyelem forrása. 3. A harmadik analógia a bűnt lényegében véve bírói vagy jogi fogalomnak tekinti véteknek –, amit az egyik generáció átruház a másikra. Egy olyan társadalomban, ahol fontosnak tartják a jogot, mint a késői Római Birodalom, melyben Augustinus élt és dolgozott, a bűnnek ezt az értelmezését különösen hasznosnak tartották. Krisztus megbocsátást és bocsánatot hoz.
Pelagius szerint azonban a bűnt teljesen másként kell értelmezni. A bűn iránti emberi hajlamnak nincs helye Pelagius gondolkodásában. Pelagius szerint az öntökéletesítés emberi képessége egyáltalán nem romlott meg. Az ember számára mindig is lehetséges volt, hogy teljesítse Isten és embertársai iránti kötelességeit. A hiba elkövetésére tehát egyáltalán nincs mentség. A bűn szándékos tett Isten ellen. A pelagianizmus tehát, úgy tűnik, szigorú erkölcsi tekintélyelvűséget képvisel, mely ragaszkodik ahhoz, hogy az emberiség a bűntelenség elkötelezettje, ezért teljességgel visszautasít minden mentséget a hibákra. Az emberiség bűntelenül született, és csak szándékos tettekkel vétkezik. Pelagius szerint sok ószövetségi alak valóban bűntelen volt. Csak az erkölcsileg tiszták lehettek az egyház tagjai – ezzel szemben Augustinus, aki az emberi természetet bukottnak tartotta, örömmel kimondta, hogy



ALISTER E. MCGRATH: BEVEZETÉS A KERESZTÉNY TEOLÓGIÁBA 264
az egyház egy olyan kórház, ahol a bukott emberiség felépülhet, és fokozatosan növekedhet a szentségben a kegyelem által.
A KEGYELEM TERMÉSZETE
Augustinus egyik kedvenc bibliai textusa a Jn 15,5, „nálam nélkül semmit sem cselekedhettek”. Nézete szerint üdvösségünk teljes mértékben Istentől függ, életünk kezdetétől annak végéig. Augustinus különbséget tesz a természetes emberi képességek (melyeket természetes adottságokként kapott az emberiség) és a pótlólagos és speciális kegyelmi ajándékok között. Isten nem hagy minket ott, ahol természet szerint lennénk, a bűn fogságában, önmagunk megváltására képtelenül. Ellenkezőleg, kegyelmet ad, hogy meggyógyuljunk, bocsánatot nyerjünk, és felépüljünk. Augustinus nézete szerint az emberi természet törékeny, gyenge, elesett, és az isteni segítségre és törődésre szorul, ha fel akar épülni és meg akar újulni. A kegyelem Augustinus szerint Isten nagylelkű és kiérdemelhetetlen figyelme az emberiség felé, ezáltal indulhat meg a gyógyulási folyamat. Az emberi természet átalakulásra szorul, és azt Isten nagylelkűen adott kegyelme végzi el. Pelagius a „kegyelem” fogalmát másként alkalmazza. Először is, szerinte a kegyelem természetes emberi képesség. Pelagius szerint ezek a képességek semmiképpen nem romlanak el, nem lesznek alkalmatlanná, és nem károsodnak meg, Isten azért adta őket az emberiségnek, hogy használja azokat. Amikor Pelagius azt állítja. hogy az emberiség a kegyelem által választhatná, hogy bűntelen legyen, akkor arra gondol, hogy az értelem és akarat természetes emberi képességei révén az emberiség elkerülheti a bűnt. Augustinus hamarosa kimutatta, az Újszövetség nem ezt érti ezen a kifejezésen. Másodszor, Pelagius a kegyelmet az emberiség Istentől kapott külső megvilágosodásának tekinti. Különböző példákat hoz ilyen megvilágosodásokra – például a Tízparancsolatot és Jézus Krisztus erkölcsi példáját. A kegyelem ugyan tudatja velünk, mi az erkölcsi feladatunk (máskülönben nem tudnánk, hogy mik azok); de nem segít azok elvégzésében. Tehát képesek vagyunk elkerülni a bűnt Krisztus tanítása és példája által. Augustinus azt állítja, hogy ez a nézet „Isten kegyelmét a törvényben és tanításban helyezi el”. Augustinus szerint az Újszövetség a kegyelmet inkább az emberiségnek nyújtott isteni segítségnek tartja, és nem csupán erkölcsi vezetésnek. Pelagius szerint a kegyelem külső és passzív, rajtunk kívül áll. Augustinus a kegyelmet úgy értelmezi, mint Isten valóságos és megváltó jelenlétét Krisztusban, mely átformál minket; tehát belső és aktív. Pelagius szerint Isten megteremte az emberiséget, és információt adott nekik arról, mi a rossz és mi a jó – és azután magára hagyta az emberiséget egészen az utolsó ítélet napjáig. Azon a napon az egyéneket aszerint ítéli meg, hogy betöltötték-e minden erkölcsi kötelességüket. A hibák elkövetése tehát az örök büntetéshez vezet. Pelagius úgy biztat az erkölcsi tökéletességre, hogy bemutatja azok szörnyű sorsát, akik hibáztak. Viszont Augustinus szerint Isten jónak teremtette az emberiséget, de az emberiség elfordult tőle, és Isten a kegyelme cselekvésével menti meg az elbukott emberiséget elesett helyzetéből. Isten úgy segít rajtunk. hogy meggyógyít, ismeretet ad, megerősít, és folyamatosan munkálkodik bennünk, hogy helyreállítson minket. Pelagius szerint az emberiségnek csupán arra van szüksége, hogy megmutassák neki, mit kell tennie, és azután magára hagyhatják, hogy segítség nélkül tegye meg azt; Augustinus szerint az emberiségnek szüksége van arra, hogy megmutassák neki, mit kell tennie, és arra is szüksége van, hogy a cél felé haladva, mindvégig mellette álljanak. hogy megközelíthesse ezt a célt: a beteljesítésről nem is beszélve.



ALISTER E. MCGRATH: BEVEZETÉS A KERESZTÉNY TEOLÓGIÁBA 265
AZ ÜDVÖSSÉG ALAPJA
Augustinus szerint az emberiség megigazulása a kegyelem aktusa: az ember jó cselekedetei is annak eredményei, hogy Isten munkálkodik a bukott emberiség körében. Ami üdvösséghez vezet, az Isten ingyenes és meg nem érdemelt ajándéka, amit a bűnösök iránti szeretetéből ad. Isten Jézus Krisztus halála és feltámadása miatt ilyen nagylelkű a bukott emberiséghez, nekünk adja azt, amire nem szolgáltunk rá (üdvösség), és visszatartja azt, amire rászolgáltunk (kárhozat). Augustinus magyarázata a szőlőmunkások példázatáról (Mt 20,1-10) igen fontos ezen a ponton. Pelagius azt állította, hogy Isten mindenkit szigorúan érdemei alapján jutalmaz meg, Augustinus azonban kimutatta. hogy ez a példázat azt jelzi, hogy az egyéneknek adott jutalom alapja a nekik adott ígéret. Augustinus kiemeli, hogy a munkások nem azonos ideig dolgoztak a szőlőben, mégis ugyanannyi bért (egy dénárt) kaptak mindannyian. A szőlősgazda mindegyiknek egy dénárt ígért, ha az elhívás idejétől napnyugtáig dolgozik – még akkor is, ha ez azt jelenti, hogy néhányan egész nap dolgoztak, míg mások csak egy órát. Augustinus ebből azt a következtetést vonja le, hogy megigazulásunk alapja a kegyelem Isteni ígérete, Isten hűséges ehhez az ígérethez, és megigazítja a bűnöst. Ahogyan azok a munkások. akik későn kezdtek dolgozni a szőlőbe, nem számíthattak egy teljes napi bérre, csupán a gazda nagylelkű ígérete alapján – éppúgy a bűnösök sem számíthatnak a megigazulásra és az örök életre, csupán Istennek a hit által adott nagylelkű ígérete alapján. Ezzel szemben Pelagius azt állította, hogy az emberiség érdemei alapján igazul meg: az ember jó cselekedete a teljesen öntörvényű szabad akarat gyakorlásának az eredménye. Aki nem felel meg ennek a követelménynek, azt örök büntetés fenyegeti. Jézus Krisztus csak annyival járult hozzá az üdvösséghez, hogy tetteivel és tanításával pontosan kijelentette azt, amit Isten elvár az embertől. Tehát ha Pelagius a „Krisztusban való üdvözülésről beszél, az csak annyit jelent, hogy „Krisztus példáját követve üdvözülünk''. Világos tehát, hogy a pelagianizmus és az augustianizmus két radikálisan különböző nézőpontot képvisel. Felfogásuk élesen eltér a tekintetben, hogy miképpen viszonyul egymáshoz Isten és az emberiség. A nyugati teológiai tradícióban végül is az augustianizmus kerekedett felül; ugyanakkor a pelagianizmus is folyamatos hatást gyakorolt sok keresztény íróra, főként azokra, akik szerint a kegyelem túlhangsúlyozása könnyen elvezethet az emberi szabadság és erkölcsi felelősség leértékelődéséhez.
A kegyelem és érdem fogalmai
A pelagiánus vita utóhatása számottevő. Az egyházat számos téma megvitatására ösztönözte, különösen a középkorban, amikor Augustinus örökségét átértékelték és továbbfejlesztették. Két fogalmat különösen is részletesen vitattak meg – a kegyelmet és az érdemet. Feltétlenül meg kell jegyeznünk, hogy az újkori vitákat megelőzően Augustinus vezette be ezt a két fogalmat, a pelagiánus vita során. Lényegét tekintve a „kegyelem” (gratia) kifejezés az „ajándék” gondolatához kapcsolódik. Ezt a gondolatot Augustinus képviselte, aki azt hangsúlyozta, hogy az üdvösség Isten ajándéka, és nem jutalom. Ez a meghatározás szembeállítja a „kegyelem” és az „érdem” fogalmát, mivel az előbbi ajándékra, az utóbbi jutalomra utal. Természetesen a kérdés sokkal bonyolultabb ennél, és – stílszerűen szólva – megérdemli a részletes vizsgálatot. A következőkben bemutatjuk a két kifejezés jelentéséről folytatott középkori vitát, ami később a reformátori viták kiindulópontját képezte.



ALISTER E. MCGRATH: BEVEZETÉS A KERESZTÉNY TEOLÓGIÁBA 266
A KEGYELEM
Augustinus különböző képekkel mutatja be a kegyelem természetét, ezeket korábban már megvizsgáltuk. Most kettőt újra meg kell említenünk. Először is, a kegyelmet értelmezhetjük olyan felszabadító erőként, mely kiszabadítja az emberi természetet a saját maga által önmagára vont bűn fogságából. Augustinus a „fogoly szabad akarat” (liberum arbitrium captivatum) kifejezéssel írja le azt a szabad akaratot, amely a bűn befolyása alatt áll, és azt állítja, hogy a kegyelem képes megszabadítani az emberi szabad akaratot ebből a fogságból, és képes „megszabadított szabad akaratot” (liberum arbitrium liberatum) adni. Visszatérve a mérleg analógiára, a kegyelem eltávolítja a rossz irányába húzó súlyokat, és ezzel lehetővé teszi, hogy felismerjük az Isten melletti döntés teljes súlyát. Tehát Augustinus szerint a kegyelem távolról sem törli el vagy gyengíti az emberi szabad akaratot, sőt valójában az hozza létre. Másodszor, a kegyelmet értelmezhetjük az emberi természet gyógyítójaként is. Augustinus egyik kedvenc analógiája szerint az egyház beteg emberekkel megtelt kórház. A keresztények azok, akik felismerték, hogy betegek, és orvosi segítséget keresnek, hogy meggyógyulhassanak. Augustinus az irgalmas samaritánus példázatára hivatkozik (Lk 10,3034), és azt állítja, hogy az emberi természet olyan, mint az a haldokló, akit magára hagytak az útszélen, míg végül a samaritánus (aki Augustinus szerint a megváltó Krisztust jelképezi) megmenti és meggyógyítja, Ilyen illusztrációk alapján állítja Augustinus azt, hogy az emberi szabad akarat beteg, és gyógyításra szorul. A kegyelem szerepének vizsgálata során Augustinus három fontos fogalmat fejt ki, amelyek nagy hatást gyakoroltak a nyugati teológiára, Ezek a következők.
1. Megelőző kegyelem. A latin preveniens kifejezés szó szerint azt jelenti, „előremenni”. A „megelőző kegyelem” fogalmának bevezetésével Augustinus azt a sajátos álláspontot védi, miszerint Isten kegyelme már a megtérés előtt is tevékenykedik az emberi életben. A kegyelem az emberiség „elé megy”, és felkészíti az emberi akaratot a megtérésre. Augustinus hangsúlyozza, hogy a kegyelem nemcsak a megtérés után kezd tevékenykedni az ember életében. A megtéréshez vezető folyamat felkészülés, melyben Isten megelőző kegyelme cselekszik. 2. Cselekvő kegyelem. Augustinus szerint Isten viszi végbe a bűnösök megtérését, anélkül hogy azok hozzájárulnának ehhez. A megtérés tiszta isteni folyamat, melynek során Isten cselekszik a bűnösben. A „cselekvő kegyelem” kifejezés arra utal, hogy a megelőző kegyelem anélkül éri el a célját, hogy az emberi együttműködésre támaszkodna, szemben az együttműködő kegyelemmel. 3- Együttműködő kegyelem. Miután a bűnös megtért, Isten együttműködik a megújított emberi akarattal a szent élet helyreállításában és elérésében. Miután a bűn kötelékétől megszabadította az emberi akaratot, Isten most már együttműködhet ezzel a megszabadított akarattal. Augustinus az „együttműködő kegyelem” kifejezéssel arra utal, hogy mi módon működik a kegyelem az emberi természeten belül a megtérés után.
A korai középkor teológusai többnyire beérték azzal, hogy a „kegyelem” Isten kegyelmességének vagy nagylelkűségének rövidített kifejezése. A rendszerezés igénye azonban egy egyre precízebb és aprólékosabb kegyelemszótár kialakulásához vezetett. A kegyelem természetét és célját a középkorban legjobban Aquinói Tamás fogalmazta meg. Bár Aquinói Augustinus kegyelemtanát igen nagy tisztelettel kezelte, világos, hogy komoly



ALISTER E. MCGRATH: BEVEZETÉS A KERESZTÉNY TEOLÓGIÁBA 267
kétségei voltak afelől, hogy használni is lehet őket. Aquinói a kegyelem két eltérő típusa között tett alapvető különbséget.
1. Aktuális kegyelem (gyakran latinul gratia gratis dataként vagy a „szabadon adott kegyelem”-ként utalnak rá). Aquinói ezt úgy értelmezi, mint az emberi természetre gyakorolt isteni cselekedetek vagy befolyásolások sorozatát. 2. Habituális kegyelem (gyakran latinul gratia gratis faciensként vagy az „örömet okozó kegyelem”-ként utalnak rá). Aquinói ezt úgy értelmezi, mint az emberi lélekben teremtett kegyelmi állapotot. A fogalom bonyolult, ezért további magyarázatot igényel.
Aquinói azt mondja, hogy az ember és Isten között óriási szakadék tátong. Isten nem tud közvetlenül jelen lenni az emberi természetben. Ehelyett egy köztes állapotot hoz létre, melyben az emberi lelket alkalmassá teszi arra, hogy Isten lakóhelye lehessen. Az emberi lélek e folyamatos átváltoztatását „habituális kegyelemnek” nevezi, melyben a „habitus” „valami állandót” jelent. A habituális kegyelem tehát szubsztancia, „valami természetfeletti a lélekben”. Aquinói szerint ez az ember megigazulásának alapja. Valami történt az emberi lélekkel, ami alkalmassá teszi arra, hogy Isten elfogadja őt. Míg a reformátorok a megigazulás alapját Isten kegyelmes jóindulatába helyezik, mely által Isten a színe előtt álló bűnöst elfogadja, addig Aquinói szerint ahhoz, hogy az Isten elfogadja a bűnöst, egy közvetítőre van szükség – ez a „habituális kegyelem”. A „habituális kegyelem” gondolata komoly kritika tárgyává vált a késő középkorban. William Ockham híres „borotvájával” felfegyverkezve elkezdte kiirtani a szükségtelen elméleteket a teológia minden területéről. Szerinte a „habituális kegyelem” teljesen felesleges. Isten tökéletesen képes arra, hogy a bűnöst közvetlenül elfogadja, mindenféle köztes állapot yagy közvetítő lényeg beiktatása nélkül. Annak a princípiumnak az alapján, hogy „Isten közvetlenül meg tudja tenni azt, amit egyébként közvetítő útján lehetne csak megtenni, Ockham megkérdőjelezi a habituális kegyelem” szükségességét. Érvelése olyan meggyőző volt, hogy a XV. század végére már széles körben elvetették Aquinói gondolatát. A kegyelmet egyre inkább úgy értelmezték, mint „Isten kegyelmes jóindulatát”, azaz mint isteni viszonyulást, és nem mint lényeget.
AZ ÉRDEM
A pelagiánus vita hívta fel a figyelmet arra a kérdésre, hogy vajon_az üdvösség a jó magaviselet jutalma-e, vagy Isten ingyenes ajándéka. A vita jelezte, valóban fontos annak tisztázása, hogy mit jelent az „érdem”. Ismét a középkor tisztázta a kifejezést. Aquinói Tamás korára a következő pontokban már általános egyetértés uralkodott.
1. A szigorú igazság alapján az ember nem tarthat igényt az üdvösségre „jutalomként”. Az üdvösség Isten kegyelmének cselekedete, mely által a bűnösök elnyerhetik azt, ami egyébként teljességgel meghaladná képességüket. Saját sorsára hagyva az emberiség képtelen lenne elérni saját üdvösségét. Azt a nézetet, miszerint az emberek saját eredményeik alapján kiérdemelhetik üdvösségüket, pelagianizmusnak tartották és visszautasították. 2. A bűnös nem képes kiérdemelni az üdvösséget, hiszen nem tud elérni semmit, és nem tud teljesíteni semmit, ami Istent arra kényszerítené, hogy hittel vagy megigazulással jutalmazza meg a bűnöst. A keresztény élet kezdete kizárólag a kegyelem műve. Bár a bűnösök megtéréséig az Isten kegyelme mintegy kívülről hatva működik, ezt követően már



ALISTER E. MCGRATH: BEVEZETÉS A KERESZTÉNY TEOLÓGIÁBA 268
együttműködik velük, hogy véghezvigye a szent életben való növekedésüket. Ez az együttműködés vezet az érdemhez, mely által Isten megjutalmazza a hívők erkölcsi cselekedeteit. 3. Különbséget tettek az érdem két fajtája között: kiegészítő és megérdemelt érdem. A megérdemelt érdem az ember erkölcsi cselekedetein alapul; a kiegészítő érdem Isten bőkezűségén múlik.
Az általános konszenzus ellenére a késő középkorban tovább folyt a vita az érdem végső alapjáról. Két eltérő vélemény ütközött össze. A vita a voluntarizmus erősödő befolyását mutatja. A régebbi álláspontot, amit intellektualistának nevezhetünk, képviselte például Aquinói Tamás. Aquinói szerint a hívő cselekedetének erkölcsi és érdemre méltó értéke között egyenes arányosság áll fenn. Az isteni elme felismeri egy tett belső értékét, és aszerint jutalmazza. Ezzel szemben a voluntarista megközelítés, amit William Ockham képviselt, az isteni akaratra helyezi a hangsúlyt. Isten egy tett érdemre méltó értékét az isteni akarat által határozza meg. Ockham szerint az intellektualista megközelítési mód Isten szabadságát veszélyezteti, mivel Istenre azt a kötelezettséget rója, hogy egy erkölcsi tettet az érdemnek megfelelően jutalmazzon. Az isteni szabadságot védelmezve Ockham azt állítja, hogy Isten szabad arra, hogy egy emberi tettet a neki tetsző módon jutalmazzon. Tehát nincs közvetlen kapcsolat az emberi cselekedet erkölcsi és érdemi értéke között. Kritikusai szerint Ockham eltörölte az igazságosság és méltányosság emberi és isteni aspektusai közötti kapcsolatot. A kérdéshez még visszatérünk a predesztináció vizsgálatánál, amikor Isten akarata kerül előtérbe. Most azzal a nagy vitával kell foglalkoznunk, mely a reformáció korában az egész egyházat megrázta. A vita tengelye a hit általi megigazulás.
A hit általi megigazulás (megigazulástan)
A keresztény hit középpontjában az a gondolat áll, hogy az ember legyen bár véges és esendő, kapcsolatba léphet az élő Istennel. Ez a gondolat kezdetben számos metaforában vagy képben jutott kifejezésre (például „üdvösség” és „megváltás”) az újszövetségi iratokban (különösen a páli levelekben), majd azt követően a keresztény teológiai gondolatokban, melyek ezekre a szövegekre alapoztak. A késő középkorban különösen fontossá vált az egyik kép – ez a megigazulás. A „megigazulás” kifejezés és a „megigazít” ige jelentése: „Istennel igaz kapcsolatba lépni” vagy „Isten szemében igazzá válni”. A megigazulástan kérdése: mit kell tennie az embernek ahhoz, hogy üdvözüljön, A korabeli források szerint ezt a kérdést a XVI. század beköszöntével egyre gyakrabban tették fel, A humanizmus az egyén öntudatának hangsúlyozását és az emberi egyéniség tudatosulását hozta magával. Az egyéni öntudat hajnalán megélénkült az érdeklődés a megigazulástan iránt – melynek az a kérdése, hogy az ember mint egyén hogyan léphet kapcsolatba Istennel. Hogyan teheti ezt meg egy bűnös? Ez a kérdés Luther Márton teológiájának tengelye, és ez határozza meg a reformáció korai fázisát. Mivel a megigazulástan igen komoly szerepet játszott e korszakban, részletesen is megvizsgáljuk, s rögtön Luther nézetével kezdjük.



ALISTER E. MCGRATH: BEVEZETÉS A KERESZTÉNY TEOLÓGIÁBA 269
LUTHER MÁRTON TEOLÓGIAI ÁTTÖRÉSE
1545-ben, egy évvel halála előtt Luther egy előszót írt művei teljes latin kiadásához, és ebben leírja, hogyan szakított kora egyházával. Az előszó egyértelműen azzal a céllal készült, hogy megismertesse Luthert azokkal az olvasókkal, akik nem tudhatták, hogyan jutott el a nevéhez fűződő radikális reformgondolatokhoz. „Önéletrajzi töredékében” (ahogyan mostanában nevezik) Luther háttér-információkat ad olvasóinak reformátori elhivatásának kialakulásáról. Némi történeti bevezető után 1519-cel kezdi beszámolóját, és leírja az „Isten igazságosságának” kapcsán támadt nehézségeit:
Feltétlenül meg akartam érteni Pált a Rómaiakhoz írott levelében. De ebben nem annyira az ijedség akadályozott, mint az első fejezet egyik mondata: „mert Isten a maga igazságát nyilatkoztatja ki benne” (Róm 1,17). Gyűlöltem ezt a kifejezést: „Isten igazsága”, mert korábban azt tanították, hogy úgy kell értenem, mint azt az igazságot, mely által Isten igaz, és megbünteti a gonosz bűnösöket. Bár mint szerzetes feddhetetlen életet éltem, mégis úgy éreztem, bűnös vagyok, lelkiismeretem nyugtalan Isten előtt. Azt sem hittem el, hogy cselekedeteim gyönyörködtetik őt. Egyáltalán nem szerettem azt az Istent, aki megbünteti a bűnöst, sőt valójában gyűlöltem őt. Kétségbeesetten igyekeztem megtudni, mit értett Pál ezen a szakaszon. Végül, ahogy éjjel-nappal meditáltam a szavak összefüggésein – „Mert az Istennek igazsága jelentetik ki abban... miképpen megvan írva: Az igaz ember pedig hitből él” –, kezdtem érteni, hogy „Isten igazsága” az, ami által az igaz ember él Isten ajándéka (ti. a hit) által; és ez a mondat; „Istennek az igazsága jelentetik ki abban”, egy passzív igazságra utal, mely által az irgalmas Isten megigazít minket a hit által, ahogyan meg van írva: „az igaz ember pedig hitből él”. Azonnal úgy éreztem magam, mintha újjászülettem volna, és mintha nyitott kapukon át magába a Paradicsomba léptem volna be. Ettől a pillanattól kezdve az egész Szentírást új fényben láttam... És most én, aki egykor gyűlöltem az „Isten igazsága” kifejezést, szeretni és dicsőíteni kezdtem azt, mint a legkedvesebb kifejezést, olyannyira, hogy ez a páli szakasz vált számomra a Paradicsom kapujává.
Miről beszól Luther ebben a híres szakaszban? Mi töltötte el a felfedezés izgalmával? Nyilvánvaló, hogy az „Isten igazsága” kifejezésről alkotott felfogása radikálisan megváltozott. De miben áll ez a változás? A váltózás döntő. Luther eredetileg emberi munkának tartotta a megigazulás előfeltételét, olyasminek, amit a bűnösnek kell teljesítenie, mielőtt megigazulhat. Augustinus olvasása közben fokozatosan rájött, hogy ez lehetetlenség. Luther az „Isten igazságát” csak büntető igazságként tudta értelmezni. De ebben a részletben azt beszéli el, hogy felfedezte a kifejezés „új” értelmét – azt az igazságot, amit Isten ad a bűnösnek. Más szóval, Isten maga tesz eleget az előfeltételeknek azzal, hogy nagylelkűen a bűnösöknek adja azt, amire szükségük van megigazulásukhoz. Egy hasonlat (nem Lutheré!) talán segíthet a két megközelítés közötti különbség megértésében. Tegyük fel, hogy egy ember börtönben van, és felajánlják neki a szabadulást, azzal a feltétellel, ha nagy összegű váltságdíjat fizet. Az ígéret igaz, ha tehát az előfeltételt teljesíti, az ígéretet beváltják. Ahogyan korábban megjegyeztük, Pelagius szerint, és ezt kezdetben Luther is vallotta, ennek az embernek voltaképpen megvan a szükséges pénze. Ha fontosabb neki a szabadsága, akkor előnyös üzletet ajánlottak neki. Tehát kifizeti az összeget. Ez mindaddig nem okoz nehézséget, amíg megvannak a szükséges forrásai. Luther lassanként Augustinus nézetét kezdte osztani, miszerint a bűnös emberiségnek nincsenek meg a szükséges forrásai, nem tud eleget tenni a feltételeknek. Példánkhoz visszatérve, Augustinus és Luther azon a nézeten vannak, hogy mivel az embernek nincsen pénze, a szabadság ígéretének sincs



ALISTER E. MCGRATH: BEVEZETÉS A KERESZTÉNY TEOLÓGIÁBA 270
jelentősége a számára. Augustinus és Luther szerint az evangélium jó híre az, hogy megadták neki a szükséges pénzt, mellyel megválthatja a szabadságát. Vagyis a feltételnek valaki más tett eleget helyette. Luther önéletrajzi részletében leírt meglátása az, hogy a keresztény evangélium Istene nem egy szigorú bíró, aki az embereket érdemeik szerint jutalmazza, hanem irgalmas és kegyelmes Isten, aki a bűnösöknek ajándékként adományozza az igazságot. A Luther-kutatók között általános az egyetértés, hogy Luther megigazulás-teológiájában 1515-ben következett be a döntő változás.
LUTHER A MEGIGAZÍTÓ (MEGIGAZULÁST ADÓ) HITRŐL
Luther felismeréseinek központjában az „egyedül hit által való megigazulás” áll. A „megigazulás” gondolata már ismerős. De mit takar az „egyedül hit által” kifejezés? Mi a megigazító hit természete? „Sok ember azért nem érti, hogy miért egyedül a hit igazít meg, mert nem tudják, mi a hit.” Ezekkel a szavakkal Luther arra utal, hogy alaposabban meg kell vizsgálnunk e megtévesztően egyszerű szót: „hit”. Luther hitfogalmából három fontos elemet emelhetünk ki a megigazulástan vonatkozásában. E pontokat későbbi írók, például Kálvin is, átvették és továbbfejlesztették, és ez azt jelzi, hogy Luther ezen a téren döntő hozzájárulást tett a reformáció gondolatának kialakulásához. A három pont:
1. A hit személyes, és nem csupán történeti vonatkozású. 2. A hit az Isten ígéreteibe vetett bizalomra vonatkozik. 3. A hit egyesíti a hívőt Krisztussal.
Vizsgáljuk meg egyenként is ezeket a tételeket.
1.Először is, a hit nem puszta történeti ismeret. Luther azt mondja, hogy az a hit, amelyik csupán az evangéliumok történeti hitelességéről van meggyőződve, nem az a hit, amelyik megigazít. A bűnösök is tökéletesen megbízhatnak az evangéliumok történelmi részleteiben; de ezek a tények nem elegendőek az igazi keresztény hithez. Az üdvözítő hit magában foglalja azt a hitet és meggyőződést, hogy Krisztus pro nobis (értűnk) született, személyesen értünk, és értünk teljesítette be az üdvözítés munkáját. 2. Másodszor, a hitet úgy kell érteni, mint „bizalmat” (fiducia), A bizalom fogalma kiemelkedő szerepet játszik a reformáció hitkoncepciójában, amint azt Luthernek egy tengerészeti hasonlata jelzi: „Minden a hiten múlik. Akinek nincs hite, az olyan, mint az az ember, akinek át kell kelnie, a tengeren, de annyira fél, hogy nem bízik a hajóban. Így hát ott marad, ahol van, de sohasem menekül meg, mivel nem száll fel a fedélzetre, és nem kel át.” A hit nem csupán az arról való meggyőződés, hogy valami igaz, hanem a cselekvésre való készség eme hit alapján, és a ráhagyatkozás e hitre. Luther hasonlatát kibontva: a hit nem csupán az, hogy meg vagyunk győződve a hajó létezéséről, hanem az, hogy beszállunk abba, és rábízzuk magunkat. 3. Harmadszor, a hit egyesíti a hívőket Krisztussal. Luther ezt az alapelvet 1520-as, A kereszténység szabadságáról című munkájában állította fel, erre már korábban is utaltunk. A hit nem a dogma tudomásulvétele, hanem Krisztus és a hívő közössége. A hit a hívő egész személyiségének válasza Istennek, és ez Krisztus valódi és személyes jelenlétéhez vezet a hívőben. „Krisztust ismerni annyi, mint ismerni jótéteményeit” – írta Philip



ALISTER E. MCGRATH: BEVEZETÉS A KERESZTÉNY TEOLÓGIÁBA 271
Melanchthon, Luther wittenbergi kollégája. A hit mind Krisztust, mind az ő jótéteményeit (pl. megbocsátás, megigazítás és reménység) elérhetővé teszi a hívő számára.
A „hit általi megigazulás” tehát nem azt jelenti, hogy a bűnös azért igazul meg, mert hisz, vagy mert a hite beszámít. Ez a hitet emberi tetté vagy cselekedetté fokozza le. Luther szerint Isten minden szükséges feltételt megad a megigazuláshoz, tehát a bűnösnek mindössze annyit kell tennie, hogy elfogadja azt. Isten aktív, az ember pedig passzív a megigazulásban. A „megigazulás kegyelemből hit által” kifejezés még világosabban fejezi ki a tan jelentését: a bűnös megigazulása Isten kegyelmén alapul, és hit által fogadjuk el. Az egyedül hit általi megigazulás dogmája azt állítja, hogy Isten ad meg mindent, ami az üdvösséghez szükséges. Még maga a hit is Isten ajándéka, és nem emberi cselekvés, Isten maga tesz eleget a megigazulás feltételeinek. Tehát, ahogyan láttuk, „Isten igazsága” nem az az igazság, mely eldönti, hogy eleget tettűnk-e a megigazulás feltételeinek vagy nem, hanem az az igazság, amely nekünk adatik, hogy megfelelhessünk a feltételeknek.
A MEGIGAZULÁS JOGI (BÍRÓSÁGI) FOGALMA
Luther megigazulástanának egyik fő felismerése az, hogy a bűnös ember képtelen önmagát megigazítani. A megigazulásban Isten kezdeményez, ő kínálja fel a bűnösnek a megigazuláshoz szükséges összes forrást. E fonások egyike „Isten igazsága”. Vagyis az igazság, melynek alapján a bűnös megigazul, nem a saját igazsága, hanem egy olyan igazság, amit Isten ad neki. Augustinus már korábban megfogalmazta ezt a gondolatot; Luther azonban finom irányváltást adott neki, és ez a „törvény előtti megigazulás” fogalmának kialakulásához vezetett. E kérdés a megigazító igazság helyét keresi. Augustinus és Luther egyetértettek abban, hogy Isten kegyelmesen igazságot adományoz a bűnös embereknek, amely megigazítja őket. De hol található ez az igazság? Augustinus azt állította, hogy a bűnösben; Luther azonban ragaszkodott ahhoz, hogy az a bűnösön kívül marad. Augustinus szerint a kérdéses igazság belső, Luther szerint külső jellegű. Augustinus szerint Isten úgy adományozza a megigazító igazságot a bűnösnek, hogy az része lesz személyének. Vagyis ez az igazság, bár a bűnösön kívülről származik, személyiségének részévé válik. Luther szerint a kérdéses igazság a bűnösön kívül marad: „idegen igazság” (iustitia aliena). Isten úgy kezeli vagy „számítja” ezt az igazságot, mintha az a bűnös személyének része volna. A Római levélről tartott 1515-1516-os előadásaiban Luther „Krisztus idegen igazságáról” beszél, mely a hit által nekünk tulajdoníttatik (nem adatik!), mint a megigazulás alapja. A Róm 4,7-hez írt kommentárja különösen is fontos:
A szentek mindig bűnösök a maguk szemében, és ezért külsőleg mindig megigazultak. A képmutatók viszont mindig igazak a saját szemükben, és így külsőleg mindig bűnösök. A „belsőleg” kifejezést annak bemutatására használom, hogy hogyan nézünk ki önmagunkban, a magunk szemében, a magunk megítélése szerint; a „külsőleg” kifejezéssel pedig azt jelzem, milyenek vagyunk Isten előtt az ő véleménye szerint. Tehát külsőleg akkor vagyunk igazak, ha kizárólag Isten tulajdonít nekünk igazságot, és nem mi magunk, vagy a saját cselekedeteink alapján.
A hívők Krisztus idegen igazságának révén igazak, amely nekik tulajdoníttatik – azaz (Isten) úgy veszi, mintha az a hiten keresztül az övék volna. Korábban már említettük, hogy Luther hitfogalmának egyik lényegi eleme az, hogy a hit egyesíti a hívőt Krisztussal. A megigazító



ALISTER E. MCGRATH: BEVEZETÉS A KERESZTÉNY TEOLÓGIÁBA 272
hit tehát lehetővé teszi a hívőnek, hogy összekapcsolódjon Krisztus igazságával, és ennek alapján megigazuljon. A keresztények tehát „igazak, mivel az irgalmas Isten igazságot tulajdonít nekik”. A hit által a hívő felöltözi Krisztus igazságát, nagyjából úgy – mondja Luther –, ahogyan az Ezékiel 16,8 beszél arról, hogy Isten a ruhájával betakar minket. Luther szerint a hit a helyes (vagy igaz) kapcsolat Istennel. A bűn és az igazság tehát együtt létezik; belsőleg bűnösök maradunk, de külsőleg, Isten szemében igazak vagyunk. Hittel megvallva bűneinket helyes és igaz viszonyba kerülünk Istennel. Saját szemszögünkből nézve bűnösök vagyunk, de Isten szemszögéből igazak. Luther ezzel egyáltalán nem állítja, hogy a bűnnek és az igazságnak ez az együttállása állandó állapot. A keresztény élet nem statikus, a bűn és az igazság relatív mértéke nem marad mindig azonos. Luther tökéletesen tisztában volt azzal, hogy a keresztény élet dinamikus, mivel a hívők növekednek az igazságban. Szerinte a bűn létezése nem jelenti keresztény mivoltunk tagadását. Isten eltakarja bűneinket igazságával. Ez az igazság olyan, mint egy pajzs, melynek védelme alatt harcolhatunk bűneinkkel. Ez a megközelítés számol azzal, hogy a bűn makacsul kitart a hívőkben, ugyanakkor számol a hívő folyamatos átalakulásával és e bűn jövőbeli megszűnésével is. De nem szükséges tökéletesen igaznak lenni ahhoz, hogy keresztények lehessünk. A bűn nem a hitetlenségre vagy a megigazító Isten kudarcára utal, hanem arra, hogy folyamatosan rá kell bíznunk magunkat Isten gyengéd gondoskodására. Luther így fogalmazza ezt meg híres mondatában: a hívő „egyidejűleg (egyszerre) igaz és bűnös” (simul iustus et peccator); igaz reménység szerint, de gyakorlatilag bűnös; igaz, Isten szemében és az ígérete alapján, de valójában bűnös. Ezeket a gondolatokat fejlesztette tovább Luther követője, Philip Melanchthon. Így jutunk el a megigazulás jogi (törvényszéki) fogalmához. Míg Augustinus azt tanította, hogy a bűnös igazzá lesz a megigazulásban, addig Melanchthon azt hirdette, hogy igaznak számíttatik vagy igaznak mondatik. Augustinus szerint a „megigazító igazság” adatik; Melanchthon szerint tulajdoníttatik. Melanchthon élesen megkülönbözteti az igazzá nyilvánítás eseményét az igazzá tétel folyamatától, az előbbit „megigazulásnak”, az utóbbit „megszentelődésnek” vagy „újjászületésnek” nevezi. Augustinus szerint a kettő ugyanannak a dolognak más-más oldala. Melanchthon szerint Isten kimondja az isteni ítéletet – hogy a bűnös igaz – az isteni ítélőszéken (in foro divino). A megigazulásnak ebből a jogi megközelítéséből ered a „törvényszék előtti megigazulás” kifejezés. Ez a fejlemény azért lényeges, mivel teljes mértékben szakít az egyház addigi tanításával. Augustinus korától a megigazulást az igaznak nyilvánítás eseményére s egyszersmind az igazzá válás folyamatára vonatkoztatták. Melanchthon jogi megigazulásfogalma radikálisan eltér ettől. Mivel a tanítást jóformán az összes befolyásos reformátor átvette, a továbbiakban állandó különbséget jelent a protestáns és a római katolikus egyházak között. A bűnös megigazulásának különböző módjai mellett most egy újabb eltérés jelent meg a „megigazulás” szó elsődleges jelentésével kapcsolatban. Ahogyan látni fogjuk, a Tridenti Zsinat, a római katolikus egyház határozott válasza a protestáns kihívásokra, újra megerősítette Augustinus nézeteit a megigazulás természetéről, Melanchthon nézeteit pedig súlyos tévelygésnek minősítette.
KÁLVIN A MEGIGAZULÁSRÓL
A reformáció későbbi szakaszában uralkodóvá vált megigazulásmodellt Kálvin fogalmazta meg az 1540-es, 1550-es években. Megközelítésének alapvető elemeit a következőképpen összegezhetjük. A hit a hívőt egy „misztikus egységben” egyesíti Krisztussal. (Itt Kálvin átveszi Luthertől, hogy a hit által Krisztus valóságosan és személyesen jelen van a hívő



ALISTER E. MCGRATH: BEVEZETÉS A KERESZTÉNY TEOLÓGIÁBA 273
életében.) E Krisztussal való egységnek kettős hatása van, amit Kálvin „kettős kegyelemnek” nevez. Először, a hívő Krisztussal való egysége közvetlenül a hívő megigazulásához vezet. Krisztus által a hívő igaznak nyilváníttatik Isten előtt. Másodszor, Krisztussal való egysége és nem megigazulása – révén a hívő újjászületik, és fokozatosan átalakul Krisztus hasonlóságára. Kálvin azt állítja, hogy mind a megigazulás, mind az újjászületés annak eredménye, hogy a hívő a hit által egységben van Krisztussal.
A TRIDENTI ZSINAT A MEGIGAZULÁSRÓL
1540-re Luther nevét egész Európa ismeri, írásait – igaz, eltérő lelkesedéssel – olvasták és feldolgozták, még a legmagasabb itáliai egyházi körökben is. Valamit tenni kellett, ha a katolikus egyház helyre akarta állítani hitelét az ügyben. Az 1545-ben összehívott Tridenti Zsinat egy Luthernek szánt, minden részletre kiterjedő válasz megfogalmazásának hosszú folyamatát kezdte meg. Napirendje élén a megigazulás dogmája állott. A Tridenti Zsinat hatodik ülését 1547. január 13-án rekesztették be. A Tridenti dekrétum a megigazulásról a megigazulásról szóló római katolikus tanítást foglalja össze, igen világosan. Luther megigazulástanának tridenti bírálata négy fő részre bontható:
1, A megigazulás természete. 2. A megigazító igazság természete. 3. A megigazító hit természete. 4. Az üdvbizonyosság.
A négy gondolatkört most egyenként vizsgáljuk meg.
1. A megigazulás természete. Reformátori működése korábbi szakaszában, 1515-1519 körül Luther igyekezett a megigazulást úgy értelmezni, mint egy fejlődési folyamatot, melyben a bűnös fokozatosan hasonlóvá lesz Jézus Krisztushoz a belső megújulás folyamata által. Későbbi írásaiban azonban, melyek nagyjából az 1530-as évek közepéről származnak, talán Melanchthon „jogi” megigazulás értelmezésének hatására, Luther úgy kezelte a megigazulást, mint az igaznak nyilvánítottság állapotát, és nem mint az igazzá válás folyamatát. Ekkor már úgy tekintette a megigazulást, mint eseményt, amely az újjászületés és a belső megújulás sajátos folyamata által egészül ki a Szentlélek munkája nyomán. A megigazulás megváltoztatja a bűnös külső állapotát Isten előtt (coram Deo), míg az újjászületés a bűnös belső természetét változtatja meg. Trident határozottan ellenezte ezt a nézetet, és erőteljesen védelmébe vette azt az eredetileg Augustinus nevével fémjelzett gondolatot, hogy a megigazulás az újjászületés és a megújulás folyamata az emberi természeten belül, amely változást visz végbe a bűnös külső állapotában és belső természetében egyaránt. A Dekrétum negyedik fejezete a megigazulás következő meghatározását adja:
A bűnösök megigazulása röviden úgy határozható meg, mint átmenet abból az állapotból, melybe az ember az első Ádámgyermekeként született, a kegyelem és az Isten fiaivá fogadtatás állapotába, a második Ádám, Jézus Krisztus, a mi megváltónk által. Az evangélium szerint ez az átmenet nem történhet meg csak az újjászületés fürdője vagy az arra való vágyódás által, ahogyan meg van írva: „Ha valaki nem születik víztől és Lélektől, nem mehet be az Isten országába.” (Jn 3,5)



ALISTER E. MCGRATH: BEVEZETÉS A KERESZTÉNY TEOLÓGIÁBA 274
A megigazulás tehát magában foglalja az újjászületést is. Ezt a rövid megállapítást a hetedik fejezet részletezi, amely hangsúlyozza, hogy a megigazulás „nemcsak a bűnök bocsánata, hanem a belső ember megszentelődése és megújulása is a kegyelem és az ajándékok önkéntes elfogadása révén, mely által az istentelen ember igaz emberré válik”. Ezt a pontot tovább fokozza a 11. kánon, mely elítél mindenkit, aki azt tanítja, hogy a megigazulás „akár pusztán Krisztus igazságának nekünk tulajdonítása által, akár a bűnök bocsánata által a kegyelem és a jó cselekedetek kizárásával megy végbe... vagy hogy a kegyelem, mely által megigazulunk, kizárólag Isten jóakarata”. Röviden, Trident fenntartja az Augustinusig visszanyúló középkori tradíciót, mely úgy tekinti a megigazulást, mint egy egyidejű eseményt és folyamatot – az esemény: Krisztus munkája által való igaznak nyilvánítás, a folyamat: a Szentlélek belső munkája általi igazzá válás. A reformátorok, például Melanchthon és Kálvin, megkülönböztették ezt a két dolgot; szerintük a megigazulás csak az igazzá nyilvánítás eseményére utal; a belső megújulás folyamatát megszentelődésnek vagy újjászületésnek nevezték, és teológiailag különbözőnek tartották. Ezzel komoly zűrzavar támadt: a római katolikusok és a protestánsok egyaránt használták a „megigazulás” szót, de teljesen más jelentéssel. Trident a „megigazulás” kifejezést olyan értelemben használta, amely a protestánsok számára a megigazulást és a megszentelődést jelentette egyben.
2. A megigazító igazság természete. Luther szerint a bűnösök önmagukban nem rendelkeznek igazsággal. Nincsen bennük semmi, ami alapján Isten kegyelmesen dönthetne megigazításukról. Luther tanítása „Krisztus idegen igazságáról” (iustitia Christi aliena) világossá teszi, hogy a bűnösöket megigazító igazság rajtuk kívül van. A megigazító igazság: ráruházott, s nem kapott igazság; külső, és nem belső igazság, A reformáció korai bírálói Augustinus nyomán azt állították, hogy a bűnösök egy belső igazság alapján igazulnak meg, melyet Isten kegyelmesen beárasztott vagy beleültetett a megigazultakba. Ez az igazság mint a kegyelem adatik, vagyis nem valami megérdemelt dolog. De, tették hozzá, kell lennie valaminek az egyéneken belül, ami lehetővé teszi, hogy Isten megigazítsa őket. Luther tagadta ezt a gondolatot. Isten csak közvetlenül igazíthatja meg az egyént, és nem az igazság közbeiktatott ajándéka által. Trident határozottan védelmébe vette az augustinusi gondolatot, hogy ti. a megigazulás valamely belső igazság alapján megy végbe. A hetedik fejezet teljesen világosan fogalmaz:
A (megigazulásnak) egyedüli formális oka Isten igazsága – ez nem az az igazság, mely által ő maga igaz, hanem az az igazság, mely által minket igazzá tesz, tehát amikor azt nekünk adományozza, megújulunk lelkünkben és elménkben (Ef 4,23), és nemcsak igaznak számítunk, hanem annak neveztetünk, és a valóságban is azok vagyunk... Senki más nem lehet igaz, csak az, akivel Isten közli a mi Urunk Jézus Krisztus szenvedésének érdemét, mely elvezet a bűnösök megigazításához.
Az „egyedüli formális ok” kifejezés magyarázatra szorul. A „formális” ok a direkt vagy közvetlen oka valaminek. Trident tehát azt állítja, hogy a megigazulás közvetlen oka az az igazság, amiben Isten kegyelmesen részeltet minket – szemben a megigazulás távolabbi okaival, mint a „kényszerítő ok” (Isten) vagy az „érdemi ok” (Jézus Krisztus). Ám az „egyedüli” szót külön is meg kell vizsgálni, A Ratisboni Kollokvium (1541) egy igen sokat ígérő javaslatot dolgozott ki a római katolikus és protestáns felfogás kibékítésére. Eszerint a megigazulásnak két oka van: az egyik egy külső igazság (protestáns álláspont), a másik egy belső (római katolikus álláspont). Úgy tűnt, létrejöhet ez a kompromisszum. Tridentben azonban szóba sem került. Az „egyedüli” szót tudatosan azzal a céllal használták, hogy



ALISTER E. MCGRATH: BEVEZETÉS A KERESZTÉNY TEOLÓGIÁBA 275
kiszorítsák azt a gondolatot, miszerint több ok is lehetne. A megigazulás egyetlen közvetlen oka az igazság belső ajándéka.
3. A megigazító hit természete. Luther megigazulástana súlyos kritika tárgyává vált. A 12. kánon elítéli Luther fő szempontját, és visszautasítja azt a gondolatot, hogy a „megigazító hit nem más, mint meggyőződés Isten irgalmassága felől, hogy ő megbocsátja a bűnöket Krisztus érdeméért”. Ez a visszautasítása részben a „megigazulás” kifejezés jelentésének fent említett kettősségére utal. Trident ijesztőnek találta, hogy bárki is hihesse: hit által megigazulhat (a kifejezés tridenti értelmében) az engedelmesség és a lelki megújulás nélkül. Trident szerint a „megigazulás” a keresztény élet kezdetét és annak folytatását, növekedését jelenti egyszerre, és ezt azért hangsúlyozták, mivel azt gondolták, hogy Luther azt állítja, hogy az Istenbe vetett puszta bizalom (anélkül az előfeltétel nélkül, hogy a bűnös megváltozik és megújul Isten által) a teljes keresztény élet alapja. Luther valójában semmi ilyesmit nem mond. Szerinte a keresztény élet a hit által, és csak a hit által kezdődik; a jó cselekedetek a megigazulást követik, és nem kiváltják a megigazulást. Azt Trident maga is tökéletesen kész volt elismerni, hogy a keresztény élet a hit által kezdődik, tehát valójában nagyon közel került Luther álláspontjához. Amint a Dekrétum a megigazulásról nyolcadik fejezete kimondja, „azt mondják, hogy hit által igazulunk meg, mert a hit az emberi üdvösség kezdete, ez az alapja és gyökere az egész megigazulásnak, ami nélkül lehetetlen Istennek tetszeni”. Íme, a teológiai félreértés klasszikus esete, mely egy fontos teológiai kifejezés vitatott jelentéséből fakad.
4. Az üdvbizonyosság. Luther szerint, és általában a reformátorok szerint, az ember nyugodt lehet az üdvössége felől. Az üdvösség azon alapszik, hogy Isten hűséges az irgalmas ígéreteihez; az üdvösségben való meggyőződés hiánya valójában kételkedés Isten szavahihetőségében és megbízhatóságában. Ugyanakkor az üdvbizonyosság nem egy mindenek felett álló, kétségektől háborítatlan bizalom Istenben. A hit nem egyenlő a magabiztossággal; bármily szilárd is a keresztény hit teológiai megalapozása, ennek töredékes felfogása, illetve az ember bizonytalankodó elkötelezése ugyancsak ingatag alap. A Tridenti Zsinat a reformátorok tanítását az üdvbizonyosságról erős szkepticizmussal értékelte. A Dekrétum a megigazulásról kilencedik fejezete („A heretikusok hiábavaló meggyőződéséről”) bírálat alá vonja a reformátorok „istentelen bizonyosságát”. Bár senki nem kételkedhet Isten jóságában és nagylelkűségében, a reformátorok komolyan tévedtek, amikor azt tanították, hogy „senki nem oldoztatik fel a bűnök alól és nem igazul meg, hacsak nem hiszi bizonyossággal, hogy feloldozták és megigazították, és hogy ez a feloldozás és megigazulás kizárólag e hit által valósul meg”. Trident szerint „senki sem tudhatja tévedhetetlen hitbizonyossággal, hogy vajon elnyeri-e Isten kegyelmét”. Trident álláspontja szerint a reformátorok az emberi bizonyosságot vagy merészséget tették meg a megigazulás alapjának, s így a megigazulás egy esendő emberi meggyőződésen nyugszik, Isten kegyelme helyett. A reformátorok azonban ezt úgy magyarázták, hogy a megigazulás Isten ígéretein alapszik; az isteni ígéretekbe vetett, fenntartás nélküli hit hiánya egyenlő Isten megbízhatóságának megkérdőjelezésével.
Ebben a szakaszban a XVI. századi reformáció egyik legjelentősebb témájával, a megigazulástannal foglalkoztunk, egészen addig a pontig, amikor a kérdés heves vita tárgya lett. A kérdés azóta is vita tárgya, de más összefüggésben. Vizsgáljuk most meg azokat a fejleményeket, melyek a megigazulás fogalmát az újabb újszövetségi kutatások fényében értelmezik.



ALISTER E. MCGRATH: BEVEZETÉS A KERESZTÉNY TEOLÓGIÁBA 276
A MEGIGAZULAS A MAI ÚJSZÖVETSÉG-KUTATÁSBAN
Az elmúlt húsz év során E. P. Sanders írásai nyomán komoly vita alakult ki arról, hogy milyen összefüggések vannak Pál, illetve az I. századi judaizmus megigazulásról vallott nézetei közt. Sanders témába vágó első nagyobb műve a Paul and Palestinian Judaism (Pál és a palesztinai judaizmus, 1977) volt, amit néhány évvel később követett a jelentősebb Paul, the Law and the Jewish People (Pál, a törvény és a zsidó nép, 1983). Sanders munkája teljesen újraértékeli Pál és a judaizmus kapcsolatáról alkotott felfogásunkat. Sanders szerint Pált lutheránus szemüveggel olvassuk. A lutheránus olvasat szerint (mely a Bullinger és Kálvin által képviselt református állásponttal szemben a törvény és az evangélium közötti eltérést hangsúlyozza) Pál a zsidó törvényeskedők célt tévesztett próbálkozását bírálta, akik a törvény megtartása révén elnyeri igazság alapján keresték Isten jóindulatát és elfogadását. Ez a nézet – mondja Sanders teljesen áthatja a lutheránus írók, Ernst Käsemann és Rudolf Bultmann írásait. Ezek a tudósok, talán akaratlanul is, lutheránus szemüvegen keresztül olvasták Pált, és emiatt nem vették figyelembe, hogy Pált a saját kora, az I. századi judaizmus történelmi kontextusában kell olvasni. Sanders szerint a Pál korabeli palesztinai judaizmust a „szövetségi nomizmus” egy sajátos formájaként jellemezhetjük, A törvényt az Isten és Izráel közötti szövetség kifejeződési formájának tartották, és igyekeztek a lehető legvilágosabban megmagyarázni, hogy milyen életvitel felel meg e szövetségnek. Az igazságosságot olyan viselkedésformaként vagy jellemvonásként határozták meg, amely következetesen megjeleníti az Isten szövetséges népét. „A törvény cselekedeteit” tehát nem eszköznek kell tekinteni (ahogy Luther teszi), mely által a zsidók úgymond el akarták érni, hogy a szövetséghez tartozzanak; hiszen ők már benne voltak. Ezek a cselekedetek inkább azt a tényt fejezik ki, hogy a zsidók már Isten szövetséges népéhez tartoznak, és teljesítik az e szövetségből adódó kötelezettségeiket. Sanders elveti azt a véleményt, miszerint az „igazságosság, amely a törvényből ered”, „érdemszerző teljesítmény lenne, amely lehetővé teszi az embernek, hogy jutalmat várjon az Istentől, és így tulajdonképpen a kegyelem tagadása”. „A törvény cselekedeteit” nem a szövetségbe való belépés alapját, hanem a szövetség tartalmát jelentik. Ahogyan Sanders megfogalmazza, „a cselekedetek a bennmaradás feltételei, de nem szolgálják az üdvösséget”. Ha Sandersnek igaza van, akkor Luther Pál-értelmezése helytelen, és radikálisan felül kell vizsgálni. Mit ért hát Sanders azon, hogy Pál különbséget tesz a judaizmus és a kereszténység között? Ha valóban úgy van, ahogy Sanders mondja, hogy a zsidók sohasem hittek abban, hogy a cselekedetek vagy puszta emberi erőfeszítések által üdvözülhetnek, vajon miben több a kereszténység, mint a judaizmus? Miután kifejti, hogy helytelen a zsidóságot érdemvallásnak, a kereszténységet pedig kegyelemvallásnak tekinteni, a következőket mondja Sanders. A judaizmus szerint a zsidó nép reménysége az üdvösségben azon alapul, hogy „ők az Isten szövetséges népe, akiknek törvényük van”... míg a kereszténység „egy jobb igazságban hisz, amely egyedül a Krisztusban való hívő részesedésen alapul”. Pált a judaizmushoz hasonlóan az érdekelte, hogyan lehet bejutni a szövetségbe, és abban megmaradni. Az alapvető különbség az, hogy Pál szerint a zsidóknak nincs nemzeti jellegű privilégiumuk; a szövetség nyitott mindenki előtt, aki hisz Krisztusban, és ezáltal Ábrahám örököse (Róm 4). Sanders elemzése azért is fontos, mert arra ösztönöz, hogy komoly kérdéseket tegyünk fel Pál zsidó hátterével kapcsolatban, valamint a Krisztusban való részesedés és a megigazulás közötti kapcsolatról. (Érdekes, hogy Luther Márton is és Kálvin János is központi jelentőségűnek tartotta a Krisztusban való részesedést a megigazulástanban. Kálvin olyannyira, hogy a megigazulást egyenesen e részesedés következményének tartotta.) Vajon



ALISTER E. MCGRATH: BEVEZETÉS A KERESZTÉNY TEOLÓGIÁBA 277
igaza van-e Sandersnek? A vita folytatódik, és valószínű, hogy még eltart egy darabig. A következő pontok azonban kellően megalapozottnak tünnek ahhoz. hogy megjegyezzük őket ezen a helyen. Először is, Sanders eléggé homályosan fejti ki, hogy Pál miért tartotta a kereszténységet magasabb rendűnek a judaizmussal szemben. Mintha a judaizmus egyszerűen azért lenne téves, mert nem kereszténység. Ugyanannak a szövetségnek a különböző szakaszai. De Pál nyilvánvalóan nemcsak azért tartja többnek a kereszténységet, mert formailag felváltotta volna a judaizmust. Többek között R. H. Gundry hangsúlyozza, hogy az üdvtörténet nem indokolja feltétlenül mindazt, amit Pál mond, a legkevésbé a passiót, amit ő azzal együtt említ. Másodszor, Sanders szerint Pál is és a judaizmus is úgy tekintik a cselekedeteket, mint a szövetségi üdvösség folyamatosságának biztosítékait. Pál azonban, úgy tűnik, a jó cselekedeteket magától értetődőnek tartja, és nem eszköznek. Más szóval, a jó cselekedetek demonstrálják. hogy a hívő a szövetségen belül van, és nem megtartják őt a szövetségben. Az ember a hit által lép be a szövetség szférájába. Ez a radikálisan új elem nem egykönnyen illeszthető a korabeli zsidó gondolatokhoz. Sandersnek igaza lehet abban, amikor azt mondja, hogy a jó cselekedetek egyszerre feltételei és jelei a szövetségben maradásnak. Pál azonban a hitet tekinti a szövetségbe kerülés és a szövetségben való élet szükséges és elégséges feltételének, a cselekedeteket pedig (jó esetben is!) a bennmaradás jelének. Harmadszor, Sanders Pál megigazulástanát kissé negatív fényben nézi, mint ami megkérdőjelezi a nemzeti etnikai kiválasztás fogalmát. Más szóval, Pál megigazulástana finom kritikája annak a fogalomnak, miszerint Izráelnek különleges vallási jogai vannak nemzeti azonossága miatt. N. T. Wright szerint azonban Pál megigazulástanát pozitívan kell szemlélni, mint ami azt próbálja újra meghatározni, hogy ki részesülhet az Isten Ábrahámnak adott ígéreteiben. Ezek a megközelítések azt mondják, hogy Pál a megigazulás gondolatával újra megfogalmazta azt, hogy Ábrahám öröksége hogyan ölelte fel eredetileg a törvénytől távol álló pogányokat.
Az eleve elrendelés (predesztináció)
A kegyelem mibenlétének bemutatása során már megjegyeztük a „kegyelem” és az „irgalmasság” közötti szoros kapcsolatot. Isten senkire sem köteles kiárasztani kegyelmét, mintha az árucikk volna, az érdemteli cselekedetek jutalma. A kegyelem ajándék, ahogy azt Augustinus oly fáradhatatlanul hangsúlyozta. A kegyelem ajándékjellegének ez a kihangsúlyozása, amint látni fogjuk, közvetlenül a predesztináció dogmájához vezet, amit gyakran a keresztény teológia egyik legtitokzatosabb és legrejtélyesebb aspektusának tartanak. Ahhoz, hogy e kapcsolat létrejöttét megérthessük, meg kell vizsgálnunk Augustinus teológiájának néhány szempontját, majd foglalkoznunk kell a predesztináció dogmájának tételes kifejtésével a református teológiai hagyományban.
AUGUSTINUS
A kegyelem ajándék, nem pedig jutalom. Ez a felismerés alapvető fontosságú Augustinus számára. Ha jutalom volna, az emberek jó cselekedeteikkel megvásárolhatják a kegyelmet. Kiérdemelhetnék megváltásukat. Ez azonban Augustinus szerint teljességgel szemben áll azzal, amit az Újszövetség hirdet a kegyelemről, A kegyelem ajándékjellegének állítása



ALISTER E. MCGRATH: BEVEZETÉS A KERESZTÉNY TEOLÓGIÁBA 278
védelmet jelent az üdvösség helytelen értelmezéseivel szemben. Mivel korábban hosszasan foglalkoztunk Augustinus kegyelemtanával, itt most nem szükséges tovább fejtegetni. Augustinus felismerése rendkívül megszívlelendő. Tüzetesebb vizsgálódással azonban fellelhető az árnyoldala is. Ahogy a pelagiánus vita egyre keményebb és mérgesebb lett, Augustinus kegyelemtanának ez a negatívabb vonása is világosabbá vált. A következőkben ezt a jellegzetességet vizsgáljuk meg. Ha a kegyelem ajándék, akkor Isten szabadon dönti el, hogy felajánlja-e vagy sem, mindenféle külső szempont nélkül. Ha valamilyen külső szempont alapján ajánlja fel, akkor már nem számít ajándéknak – amikor a kegyelem egy meghatározott cselekedet vagy viselkedés jutalma. Augustinus szerint a kegyelem csak akkor irgalmas, ha nem több és nem kevesebb, mint ajándék, mely mindig az adományozó szabadságára utal. Ajándékot azonban nem kap mindenki. Az ajándék egyénre szabott dolog. A kegyelmet csak meghatározott egyének kapják. Augustinus tehát azon az alapon védelmezte „Isten irgalmasságát”, hogy Isten szabadon adja vagy tartja vissza a kegyelmet, ez viszont magával vonja azt a felismerést is, hogy a kegyelem inkább partikuláris, mint univerzális. Ha ezt a felismerést összekapcsoljuk Augustinus bűnértelmezésével, akkor válik világossá teljes jelentéstartalma. Az egész emberiség bűntől szennyezett, és képtelen megszabadulni annak fogságából. Csak a kegyelem teheti az emberiséget szabaddá. Ám a kegyelem nem egyetemes adomány, csak néhány egyén kapja meg. Vagyis csak néhányan üdvözülnek azok, akik megkapták a kegyelmet. Augustinus leszögezi, ez nem jelenti azt, hogy a többiek a kárhozatra lennének predesztinálva. Ez azt jelenti, hogy Isten egyeseket kiválasztott a bukott emberiség tömegéből. A kiválasztott kevesek valóban üdvösségre rendeltettek. A maradék, mondja Augustinus, nem tevékeny módon ítéltetik kárhozatra; ők csupán nincsenek kiválasztva az üdvösségre. Augustinus igyekszik (bár ebből a szempontból nem teljesen következetes) úgy kezelni a predesztinációt, mint ami aktív és passzív – Isten szabad döntése, hogy megvált-e vagy sem. Ahogy azonban bírálói kimutatták, az a döntés, hogy egyeseket megvált, ugyanakkor azt is jelenti, hogy másokat nem vált meg. Ez a kérdés ismét előtérbe került a IX. századi nagy predesztinációvita során, melyben a Benedek-rendi Orbaisi Godescalc (vagy Gottschalk. kb. 804-869) a kettős predesztináció dogmáját fejtette ki, hasonlót ahhoz, amit később Kálvin és követői. Állítását, miszerint Isten egyeseket örök kárhozatra predesztinált, éles logikával vezette végig, és kimutatta, hogy teljesen helytelen arról beszélni, hogy Krisztus az ilyen emberekért halt meg, hiszen ha értük is meghalt volna, akkor feleslegesen halt meg, mivel sorsuk megváltoztathatatlan. Bár állítása következményei felől bizonytalan volt, Godescalc azt mondja, hogy Krisztus csak a választottakért halt meg. Így megváltómunkájának érvénye leszűkül, és azokra korlátozódik, akik eleve el lettek rendelve halálának hasznára. A legtöbb IX. századi író elképedve reagált erre az állításra. Később azonban ismét előkerült a kálvinizmusban.
KÁLVIN
Kálvinról általában azt tartják, hogy teológiai rendszerének középpontjában a predesztináció áll. Az Institutio figyelmes olvasása azonban nem igazolja ezt a közhellyé lett ítéletet. Kálvin a predesztináció visszafogott megközelítését veszi át, és fő művében, az Institutióban mindössze négy fejezetet szentel kifejtésének (III. könyv, 21-24.). A predesztinációt így határozza meg: „Isten örök végzése, mellyel meghatározza, hogy mit kíván tenni az egyes emberrel. Mivel nem teremt mindenkit ugyanabba az állapotba, hanem egyeseknek örök életet, másoknak örök kárhozatot rendel.” A predesztináció leírása során Kálvin egyszer csak



ALISTER E. MCGRATH: BEVEZETÉS A KERESZTÉNY TEOLÓGIÁBA 279
azt mondja, hogy ez egy „szörnyű határozat”,..”A határozat, elismerem, szörnyű.” A latin horribile kifejezést azonban inkább „félelmetesnek” kellene fordítani; Kálvin saját francia fordításában ez a részlet így szól: „Megvallom, ez a határozat megrémít minket” (doit nous épouvanter).
Kálvin predesztinációval kapcsolatos fejtegetéseinek elhelyezése az Institutio 1559-es kiadásában önmagában is figyelemre méltó. Kegyelemtanának kifejtését követi, Kálvin közvetlenül a nagy témák – mint a hit általi megigazulás – kifejtése után fordul a predesztináció titokzatos és zavarbaejtő témájának meghatározásához, Logikailag a predesztinációnak meg kellene előznie ezeket az elemzéseket; végtére is a predesztináció az egyén kiválasztásának alapja, így ebből következne megigazulása és megszentelődése. Kálvin elutasítja ezt a logikai vonalvezetést. Miért? Kálvin a predesztináció elemzését tapasztalati tényekből indítja. Egyesek hisznek az evangéliumban, Mások nem. A predesztinációtan elsődleges feladata az, hogy megmagyarázza, miért van az, hogy egyesek válaszolnak az evangéliumra, mások pedig nem, tehát megpróbálja elmagyarázni a kegyelemre adott emberi válaszok változatosságát. Kálvin predesztinációs logikája nem az isteni mindenhatósággal kapcsolatos előfeltevésekre alapul, hanem arra irányul, hogy a Szentírás fényében magyarázatot adjon erre az emberi megtapasztalásra. A predesztináció nem önálló hittétel, hanem annak az elméletnek a végkövetkeztetése, mely a Szentírás alapján próbálja mérlegre tenni az isteni kegyelem egyénekre gyakorolt hatását, ennek a különös tapasztalatnak a fényében (hogy ti. egyesek hisznek, mások meg nem). Hangsúlyoznunk kell, hogy szó sincs teológiai újításról, Kálvin nem vezetett be eladdig ismeretlen fogalmakat a keresztény teológiába. A késő középkor számos teológusa, különösen a „modern augustinusi iskola” követői, mint Rimini Gergely és Orvietói Hugolino, az abszolút kettős predesztinációt tanították – azazhogy Isten egyeseket örök életre, másokat örök kárhozatra juttat érdemüktől vagy érdemtelenségüktől függetlenül. Sorsuk teljesen Isten akaratán múlik, és nem egyéniségükön. Elképzelhető, hogy Kálvin egyszerűen átvette a késő középkori augustianizmusnak ezt az aspektusát, amely kísértetiesen hasonlít saját tanítására. Kálvin gondolkodásában távolról sem központi premissza a predesztináció, inkább kiegészítő tan, mely azzal a rejtéllyel foglalkozik, hogy miért olyan sokféle a válasz a kegyelem evangéliumának meghirdetésére. Amikor azonban Kálvin követői – az új intellektuális fejlemények fényében – továbbfejlesztették és újraformulázták gondolatait, szinte elkerülhetetlen volt (ha ugyan ez az egyoldalú predesztinációs logika megbocsátható), hogy Kálvin egész teológiai rendszerét átforgassák. A következő szakaszban azt a predesztinációértelmezést mutatjuk be, mely Kálvin halála után vált meghatározóvá a kálvinizmusban.
A REFORMÁTUS ORTODOXIA
Kálvin kapcsán tévedés lenne azt mondani, hogy a szó szoros értelmében vett „rendszert” alkotott. Kálvin gondolatait az 1559-es kiadású Institutióban pedagógiai megfontolások szerint rendezte el, de nem spekulatív vezérelvek alapján vezette le. Kálvin gyakorlatilag azonosnak tekintette a bibliamagyarázatot és a rendszeres teológiát, és visszautasította a kettő megkülönböztetését, ami halála után mégis általánossá vált. Ugyanakkor, ahogyan korábban már megjegyeztük, a módszer terén is új érdeklődés alakult ki Kálvin halála után. A teológia helyes kezdőpontjának kérdése egyre élesebb vita tárgya lett. A teológia logikus kezdőpontjára vonatkozó vita bepillantást enged a kérdésbe, hogy miért tulajdonítottak olyan nagy jelentőséget a predesztinációtannak a református ortodoxiában.



ALISTER E. MCGRATH: BEVEZETÉS A KERESZTÉNY TEOLÓGIÁBA 280
Kálvin először Jézus Krisztus sajátos történelmi eseményére koncentrált, és azután tért rá hatásának vizsgálatára (szakkifejezéssel élve, Kálvin megközelítése analitikus és induktív). Ezzel szemben Béza Tódor, Kálvin későbbi követője az általános princípiumokból indul ki, és ezután vezeti le azoknak a keresztény teológiát érintő következményeit (vagyis az ő megközelítése deduktív és szintetikus). Milyen általános princípiumot használ hát Béza teológiai rendszerezésének logikus kiindulópontjaként? Béza Isten kiválasztó határozatára épít – vagyis arra az isteni döntésre, hogy bizonyos embereket üdvösségre, másokat kárhozatra választ ki. Teológiájának maradék része e döntés következményeinek a kifejtésével foglalkozik. Bézánál tehát a predesztináció az ellenőrző princípium. E fejlemény egyik jelentős következménye a „korlátozott kiengesztelődés” vagy „részleges megváltás” dogmája (A „kiengesztelődés” kifejezéssel gyakran „Krisztis halálának jótéteményére” utalnak.) Vizsgáljuk meg a következő kérdéseket: Kiért halt meg Krisztus? Erre a kérdésre a tradicionális válasz az, hogy Krisztus mindenkiért meghalt. Bár halála potencionálisan mindenkit megváltott, hatása csak azokra terjed ki, akik úgy döntöttek, hogy engedik ezt a hatást érvényre jutni. Ezt a tételt heves ellenszenvvel kezelte az arminianizmus. Erre nemsokára rátérünk. Előtte azonban az „ötpontos kálvinizmussal” kell megismerkednünk. Ez a kifejezés a református szótériológia (azaz a kálvinista írók váltságtanának) öt fő princípiumára11 utal, melyeket a Dortrechti Zsinat (1618-1619) rögzített:
1. a bűnös emberi természet teljes romlottsága; 2. feltétel nélküli kiválasztás; az emberek nem előre látható érdemek, képességek vagy teljesítmények alapján predesztináltak; 3. korlátozott kiengesztelődés; Krisztus csak a kiválasztottakért halt meg; 4. ellenállhatatlan kegyelem; a kiválasztottak csalhatatlan elhívása és megváltása; 5. a szentek állhatatossága; akiket Isten valóban eleve elrendelt, azokat semmi sem szakíthatja el ettől az elhívástól.
Kálvinista körökben komoly vita folyt Isten „kiválasztó határozatának” logikus sorrendjéről. A gyakran csak a teológiai szőrszálhasogatás szimbolizálására alkalmas vitában két fő álláspont alakult ki.
1. Francis Turrettinus (1623-1687) infralapsarius álláspontja szerint a kiválasztás feltételezi az emberiség elbukását, A kiválasztó határozat tehát az egész emberiségre mint „bűnös tömegre” (massa perditionis) irányul. Más szóval, Isten döntése, hogy egyeseket a kiválasztásra, másokat kárhozatra predesztinál, válasz a bűnesetre. A döntés tárgya a bukott ember12.
2. A Béza-féle supralapsarius álláspont szerint a kiválasztás a bűneset előtt történt. Itt a predesztináció isteni határozatának tárgya a bűneset előtti emberiség. A bűneset tehát a kiválasztó határozatot megvalósító eszköz.
Egy harmadik álláspontot is megemlíthetünk, ami különösen Moses Amyrauthoz (1596-1664) és a franciaországi saumurbeli kálvinista akadémiához fűződik. Ez a gyakran hipotetikus
11 A princípiumok angol nyelvű változatának kezdőbetűiből a TULIP (hollandul tulipán) mozaikszó rakható ki. Érdekes ez az utalás a hollandiai reformátusságra (Dortrecht Hollandiában van). - A szerk. 12 A kifejezések a bukás (Iapsus) szóval állnak összefüggésben. Infra lapsus – a bukás után; supra lapsus - a bukást megelőzően vagy attól függetlenül. - A szerk.



ALISTER E. MCGRATH: BEVEZETÉS A KERESZTÉNY TEOLÓGIÁBA 281
univerzalizmusként emlegetett álláspont meglehetősen elszigetelt maradt a kálvinizmuson belül.
ARMINIANIZMUS
Az arminianizmus elnevezés Jakob Arminiusra (1560-1609) megy vissza, aki a részleges megváltás református dogmájára válaszolt. Szerinte Krisztus mindenkiért meghalt, és nem csupán a választottakért. A Dortrechti Zsinat lezárása után számos holland református vette át ezt a nézetet, és ezt a Remonstrantia (Tiltakozás, 1610) című dokumentumban tették közzé. Ez a nyilatkozat Krisztus munkájának egyetemes jellegét és érvényét állítja:
Isten örökre és megváltoztathatatlanul eldöntötte Krisztusban a világ teremtése előtt, hogy a bukott és bűnös emberi nemből örök életre választja ki azokat, akik Isten kegyelme által hisznek Jézus Krisztusban, és megmaradnak a hitben és engedelmességben... Krisztus, a világ megváltója minden emberért meghalt, így kereszthalála által megbékélést és bocsánatot szerzett mindenkinek, de úgy, hogy valójában csak a hívők részesülnek benne.
A predesztináció gondolata tehát megmarad: vonatkozási köre azonban radikálisan megváltozott. Míg a Dortrechti Zsinat a predesztinációt személyes vonatkozású isteni döntésként értelmezte, addig az arminianusok átfogó közösségi aspektusból szemlélték; Isten eleve elrendelte, hogy egy meghatározott embercsoport üdvözüljön – nevezetesen azok, akik hisznek Jézus Krisztusban. Az egyén a hit által teljesíti az üdvösség eleve elrendelt feltételét. Az arminianizmus hamar tért hódított a XVIII. századi evangelikalizmusban. Bár George Whitefield kálvinista talajon állt, Charles Wesley (1707-1788) hatására a metodizmus az arminiánus nézeteket vette át. A híres metodista ének – Would Jesus have a sinner Die? (Akarja-e Jézus a bűnös halálát?) – igen erőteljesen fejezi ki az egyetemes váltság gondolatát:
Ó, kényszerítse szereteted szívemet, A te minden bűnös szabadságáért való szereteted, Hogy minden elbukott emberi lélek megízlelje azt a kegyelmet, amit megtaláltam; Hogy az egész emberiség velem együtt bizonyítsa a Te hatalmadat és örökké tartó szeretetedet.
Hogy ez az álláspont mennyire elterjedt Észak-Amerikában a XVIII. század során, azt Jonathan Edward írásai bizonyítják, melyek gyakorta utalnak arminiánus ellenfeleinek következetlenségeire és hibáira.
KARL BARTH
Karl Barth teológiájának egyik legérdekesebb vonása a református ortodoxiához való viszonyulása. Barth egyrészt igen nagy tisztelettel kezeli a korszak írásait – jórészt ezért is nevezték el Barth általános megközelítését „neoortodoxiának”. Ugyanakkor úgy veszi át a tradicionális kifejezéseket, hogy azoknak radikálisan új jelentést ad a saját teológiájának



ALISTER E. MCGRATH: BEVEZETÉS A KERESZTÉNY TEOLÓGIÁBA 282
összefüggésén belül. Ezt talán éppen a református predesztinációtan barthi alkalmazása bizonyítja a legjobban. Barth két központi tétel köré rendezi mondanivalóját a predesztinációról (Kirchliche Dogmatik, 2. kötet, 2. rész):
1. Jézus Krisztus a kiválasztó Isten; 2. Jézus Krisztus a kiválasztott ember.
A predesztináció elemzése során Barth mindvégig megtartja ezt az erős krisztológiai koncentrációt. „Legegyszerűbb és legátfogóbb formájában a predesztinációtan abból az állításból áll, hogy az isteni predesztináció Jézus Krisztus kiválasztása. De a kiválasztás fogalmának kettős vonatkozása van: van kiválasztó, és van kiválasztott.” Mit predesztinált hát az Isten? Barth válasza e kérdésre különböző összetevőkből áll, melyek közül a következőket kell kiemelnünk.
1. „Isten úgy döntött, hogy az emberiség barátja és társa lesz. „Isten szabad és szuverén módon úgy döntött, hogy közösségre lép az emberiséggel.” Barth szerint tehát Isten elkötelezett az emberiség iránt, annak ellenére, hogy az bűnös, és elbukott. 2. Isten úgy döntött, hogy ezt az elkötelezettséget azzal bizonyítja, hogy Krisztust adja az emberiség megváltására. „A Biblia szerint ez valósult meg Isten fiának inkarnációjában, halálában, szenvedésében és a halottak közül való feltámadásában.” Az emberiség megváltása azt fejezi ki, hogy Isten önmagát választotta ki a bukott emberiség megváltójául. 3. Isten azt választotta, hogy teljesen magára veszi a megváltás fájdalmát és árát. Isten úgy döntött, hogy elfogadja a golgotai keresztet királyi trónusául. Isten úgy döntött, hogy elfogadja a bukott emberiség sorsát, különösen annak szenvedését és halálát. Isten az önmegalázás és kiüresítés útját választotta azért, hogy megváltsa az emberiséget. 4. Isten úgy határozott, hogy elveszi rólunk ítéletének negatív aspektusát. Isten elveti Krisztust, hogy mi ne legyünk elvetve. A predesztináció negatív hatása, mondja Barth, mely a bűnös emberiséget illetné, helyette Krisztusra hárul, a kiválasztó Istenre és a kiválasztott emberre. Isten el akarta hordozni az „elvettetést, a kárhoztatást és a halált”, melyek a bűn elmaradhatatlan következményei. Tehát az „elvettetés nem lehet többé az emberiség osztályrésze vagy állapota”. Krisztus elhordozta, amit a bűnös emberiségnek kellett volna elhordoznia, hogy soha többé ne kelljen azt hordozniuk.
Amennyiben a predesztináció Nemet foglal magában, az nem az emberiség ellen kimondott „Nem”. Amennyiben kizárást és elvettetést foglal magában, az nem az emberiség kizárása és elvettetése. Amennyiben a kárhozatra és a halálra irányul, az nem az emberiség kárhozata és halála.
Barth tehát az emberiséggel kapcsolatosan kiiktatja a „kárhozatra predesztináltság” fogalmát. Az egyetlen ember, aki ítéletre predesztináltatott, Jézus Krisztus, aki „a teljes örökkévalóság óta akart szenvedni értünk”. E megközelítés következményei világosak. Bár minden ellene szól, az emberiség nem ítéltetik kárhozatra. Végül a kegyelem győzedelmeskedik, még a hitetlenség felett is. Barth predesztinációtana megszünteti az emberiség elvettetésének lehetőségét. Mivel Krisztus elhordozta az isteni elvetés büntetését és fájdalmát, az már nem lehet többé az emberiség osztályrésze. A „kegyelem győzelmének” kiemelésével Barth predesztinációtana az emberiség egyetemes helyreállítására és üdvözülésére mutat – ezt az álláspontot még azok is bírálat alá vették, akik egyébként egyetértettek általános álláspontjával. Emil Brunner például így bírálja Barth tételét:



ALISTER E. MCGRATH: BEVEZETÉS A KERESZTÉNY TEOLÓGIÁBA 283
Mit jelent most már az emberiség helyzetére nézve az az állítás, hogy „Jézus az egyetlen valóban elvetett személy”? Nyilvánvalóan azt, hogy nincs lehetőség a kárhozatra.,. A döntés már megtörtént Jézus Krisztusban – az egész emberiségért. Hogy tudják, vagy nem, hogy hiszik, vagy nem, az nem olyan fontos. Olyanok ők, mint azok, akik elpusztulnak egy viharos tengeren. De aztán kiderül, hogy ebbe a tengerbe nem fulladhat bele az ember, a víz sekély, lehetetlen belefulladni. De ők ezt nem tudják.
PREDESZTINÁCIÓ ÉS GAZDASÁGI ÉLET: WEBER TÉZISE
A predesztináció kálvinista hangsúlyozásának egyik legizgalmasabb következménye azokra gyakorolt hatásában rejlik, akik megtartják a hitet. Különösen fontos az üdvbizonyosság kérdése: hogyan tudhatja meg a hívő, hogy valóban a kiválasztottak közé tartozik? Bár Kálvin hangsúlyozta, hogy a cselekedetek nem az üdvösség alapjai ugyanakkor elismerte, hogy valamilyen homályos formában az üdvbizonyosság alapjai. A cselekedetek „bizonyíthatják, hogy Isten közöttünk lakozik és uralkodik.” A hívők nem a cselekedetek révén üdvözülnek, hanem üdvösségüket bizonyítják a cselekedetek. „A jó cselekedetek kegyelme... bizonyítja, hogy a fiúság lelke adatott nekünk.” Ez a tendencia, mely a cselekedeteket a kiválasztás bizonyítékának tartja, úgy tekinthető, mint a munkaetika kifejtésének első lépcsője, jelentős lelkigondozó felhanggal: a hívő világi tevékenysége révén biztosíthatja nyugtalan lelkiismeretét, hogy a kiválasztottak között van. A kiválasztottsággal kapcsolatos aggodalom a későbbiekben a kálvinista lelkiség mindent átható jellemzője lett, és igen hosszasan taglalják a kálvinista prédikátorok és kegyességi írók. Válaszuk azonban lényegileg mindig ugyanaz maradt: a hívő, aki jó cselekedeteket hajt végre, valóban kiválasztott. Béza Tódor a következőképpen fogalmaz:
Ez ügyben Péter apostol figyelmeztet minket, hogy jó cselekedetekkel tegyük biztossá elhívásunkat és kiválasztásunkat. Nem azért, hogy azok legyenek elhívásunk és kiválasztásunk okai... Hanem azért, mert a jó cselekedetek bizonyítékot nyújtanak lelkiismeretünknek arról, hogy Jézus Krisztus lakozik közöttünk, és következésképpen nem pusztulunk el, mivel ki vagyunk választva az üdvösségre.
Ismét ugyanaz az állítás: a cselekedetek bizonyítják, de nem okozzák az üdvösséget; következményei, de nem előfeltételei az üdvösségnek. Ezzel az a posteriori érveléssel a hívő könnyen levezetheti kiválasztását annak következményeiből (jó cselekedetek). Az ember erkölcsös tettei nemcsak Isten dicsőségét és a hívő háláját szolgálják, illetve fejezik ki, hanem egyúttal komoly pszichológiai szerepük is van: meggyőzik a nyugtalan lelkiismeretű hívőt, hogy valóban kiválasztott. Ezt a gondolatot gyakran nevezik „praktikus (gyakorlati) szillogizmusnak”, melynek levezetése a következő:
Minden kiválasztott mutat bizonyos jeleket, melyek e kiválasztás következményei. Én is mutatok ilyen jeleket. Ennélfogva én is a kiválasztottak közé tartozom.
Ez a syllogismus practicus tehát a kiválasztás bizonyosságának alapját a hívő életében megmutatkozó „bizonyos jelek” meglétébe helyezi. Ebből aztán jelentős pszichológiai késztetés fakadt, hogy az ember olyan jelek révén bizonyítsa kiválasztását saját magának és a



ALISTER E. MCGRATH: BEVEZETÉS A KERESZTÉNY TEOLÓGIÁBA 284
világnak, melyek nemcsak az Isten szolgálata és dicsőítése iránti őszinte elkötelezettségről tanúskodnak, hanem a jó világi előmenetelről is. Ez az a késztetés, amely Max Weber szerint lehetővé tette a kapitalizmus megjelenését a kálvinista társadalmakban. Max Weber tézisének népszerű változata szerint a kapitalizmus a protestáns reformáció közvetlen eredménye. Ez történelmileg tarthatatlan, és semmi köze ahhoz, amit Weber mondott. Weber leszögezi, hogy
egyáltalán nem állt szándékában ilyen bolond dogmatikai tézist felállítani, hogy a kapitalizmus szelleme... csupán a reformáció bizonyos hatásainak eredményeként jött létre. Az a tény, hogy a kapitalista gazdasági szervezetek bizonyos fontos formái a reformációnál jóval régebbről ismertek, önmagában is kielégítő cáfolata egy ilyen állításnak.
Valójában Weber azt állította, hogy a XVI. század során a „kapitalizmus új szelleme” alakult ki. Ez nem annyira kapitalizmus, mint inkább a kapitalizmus egy sajátos formája. A protestantizmus, mondja Weber, a modern kapitalizmus fejlődéséhez szükséges pszichológiai előfeltételt hozta létre. Igen, Weber szerint a kálvinizmus alapvető eredménye az, hogy hitrendszere révén döntő pszichológiai impulzusokat adott. Weber külön hangsúlyt fektetett az „elhívás” fogalmára, amit összekapcsolt a predesztináció kálvinista gondolatával. A kálvinisták, akik biztosak voltak személyes üdvösségük felől, anélkül foglalkozhattak világi tevékenységgel, hogy üdvösségüket komoly kétség érte volna emiatt. Az a késztetés, hogy bizonyítsák kiválasztottságukat, aktív, világi sikert célzó törekvéshez vezetett – és ez a siker, a történelem tanúsága szerint, nem szokott sokat váratni magára. Most nem foglalkozunk Weber tézisének kritikájával. Bizonyos körökben teljesen kétségbe vonják; másutt tovább él. Most csak egyszerűen megállapítjuk, hogy Weber helyesen látta: a vallásos gondolatoknak erőteljes gazdasági és társadalmi hatásuk lehetett a korai modern Európára. Weber állítása, miszerint a reformáció vallásos eszmevilága képes volt a szükséges ösztönzést megadni a modem kapitalizmus fejlődéséhez, önmagában is erőteljes bizonyíték arra, hogy elengedhetetlen a teológia tanulmányozása, ha az emberi történelmet a maga teljességében akarjuk megérteni. És azt is mutatja, hogy a látszólag elvont gondolatok, mint a predesztináció, nagyon is konkrét hatással lehetnek a történelemre! Ebben a fejezetben röviden áttekintettük az emberi természet, a bűn és a kegyelem keresztény értelmezéséhez kapcsolódó hatalmas anyagot. A keresztény tradíción belüli vitáknak csupán a töredékét vizsgáltuk meg. Ugyanakkor meghatároztuk a legfontosabb pontokat, melyek ezután döntő jelentőségűek maradnak a témáról folytatott keresztény vitákban.



ALISTER E. MCGRATH: BEVEZETÉS A KERESZTÉNY TEOLÓGIÁBA 285
13. AZ EGYHÁZ
A keresztény egyháztan, melyet (a görög ekklészia - egyház - szó alapján) általában ekkléziológiának neveznek, igenjelentős kérdés mindazoknak, akik a lelkészi szolgálat valamely formáját választották hivatásul. Az egyháztani kérdések újra meg újra előkerülnek a lelkészi szolgálat során. Miféle testület az egyház? Az ekkléziológia az a teológiai terület, mely elméleti igazolást igyekszik adni egy olyan intézménynek, mely a századok során számos változáson és fejlődésen ment keresztül a változó társadalmi és politikai viszonyok közepette. A keresztény egyházértelmezés vizsgálata bepillantást enged abba, hogy miképpen alkalmazkodnak az intézmények a túlélés érdekében. A reformáció különösen is fontos korszak, mert az ekkor kialakult egyháztanok mindegyike különböző igényekre, megfigyelésekre és lehetőségekre felelt. E fejezet célja azoknak a kérdéseknek a vizsgálata, melyek e figyelemre méltó fejlődéstörténetből az évszázadok során kiemelkedtek.
Az egyháztan korai fejlődése
Az egyháztan nem volt jelentős téma a korai egyházban. A keleti egyház elment a téma kínálta lehetőségek mellett. Az első öt században a legtöbb görög patrisztikus író beérte azzal, hogy a közismert bibliai képekkel leírta az egyházat, anélkül hogy újabb képek kipróbálására vállalkozott volna. Így Pelusiumi Izidor az egyházat úgy határozta meg, mint „a szentek közösségét, akiket az igaz hit és a kiváló életvitel kapcsol össze”. Ebben az időben a következő elemek örvendtek széles körű elfogadottságnak:
1. Az egyház lelki közösség, mely Izráel helyébe lép, mint Isten népe a világban. 2. Minden keresztény egyesül Krisztusban, eltérő származásuk és hátterük ellenére. 3. Az egyház az igazi keresztény tanítás letéteményese. 4. Az egyház egybegyűjti a hívőket az egész világon, hogy alkalmassá tegye őket a hitben és a szentségben való növekedésre.
Az egyháztan iránti lanyha érdeklődés részben a kor politikai szituációjára utal. Az egyház jó esetben egy úgy-ahogy megtűrt, rosszabb esetben egy erősen üldözött szervezet egy ellenséges pogány állam, a Római Birodalom hatáskörén belül. Constantinus megtérésével a dolgok gyökeres fordulatot vettek. A teológusok fokozatosan párhuzamot vonnak az egyház és a birodalom között – akár negatívan (ahogyan Római Hippolitus, aki a birodalmat az egyház sátáni utánzatának tekintette), akár pozitívan (ahogyan Euszebiosz, aki a birodalmat egy isteni módon felszentelt intézménynek látta, mely Krisztus eljövendő országa előkészítésének feladatát kapta a világban). Az egyháztani témát végül is egy gyakorlati kérdés állítja előtérbe. Az egyház vezetői között már igen korán rivalizálás alakult ki, különösen a római és a konstantinápolyi egyházak között. Az első négy évszázadban számos egyházi központ élvezett különös megbecsülést, ezek közül Alexandria, Antiókhia, Konstantinápoly, Jeruzsálem és Róma a legjelentősebbek. A IV. század végére azonban egyre világosabbá vált, hogy Róma, mint a Római Birodalom központja, különösen kimagasló helyzetbe jutott. A „pápa” kifejezést (a latin papa - atya szóból) kezdetben minden keresztény püspökre használták; aztán egyre inkább az egyház legjelentősebb püspökére, Róma püspökére alkalmazták. (1013-tól a cím kizárólag Róma püspökét illeti.) Elkerülhetetlenné vált a kérdés: mekkora tekintélye van Róma püspökének saját egyházkerületén kívül?



ALISTER E. MCGRATH: BEVEZETÉS A KERESZTÉNY TEOLÓGIÁBA 286
A válasz gyakorlatiasan egyszerű: nagy. Róma püspökét (mostantól kezdve a „pápa” kifejezést használjuk, bár erre az időre vonatkoztatva ez még enyhe anakronizmus) gyakran kérték arra, hogy különböző egyházi vitákban döntsön az egész Mediterráneumban. Amikor Nestorius és Jeruzsálemi Cirill végeláthatatlan krisztológiai vitákba bonyolódtak, és világossá vált, hogy nincs kilátásban a megoldás, mindkettőjük Rómába igyekezett, hogy pápai támogatást szerezzen magának. Volt ennek a prioritásnak bármilyen teológiai alapja? A keleti egyház minden késlekedés nélkül kijelentette, hogy nem. Mások azonban nem voltak biztosak ebben. A pápa annak a Péter apostolnak az utóda, aki Rómában szenvedett vértanúságot. S ha Péternek primátusa volt az Újszövetségben (Mt 16,18), ez nem azt jelenti, hogy utódainak is tekintélytik van a többiek felett? Sokak számára, még a keleti egyházon belül is, úgy tűnt, hogy valamiféle kikutathatatlan módon Péter lelki tekintélye átszállt utódaira, Róma püspökeire. Karthágói Cyprianus jó példa azokra a nyugati írókra, akik határozottan síkraszálltak amellett, hogy Róma püspökének primátusa van a keresztény világ felett. Ez a kérdés számos alkalommal kiéleződött az egyháztörténelem során, talán a reformáció a legnyilvánvalóbb példa.
A DONATISTA VITA
Végül a nyugati egyház kénytelen lett szembenézni az egyháztermészetéről és mibenlétéről való teológiai vita szükségességével. A keresztény dogmák kialakulásában általános szabálynak tűnik, hogy a továbblépést mindig valamilyen ellentét váltja ki. Valami ösztönzés szükséges ahhoz, hogy alapos teológiai elmélkedés induljon el. Az egyháztan esetében ezt az ösztönzést a Róma észak-afrikai tartományában lezajló heves vita adta, mely „a donatista vita” néven vonult be a történelembe. Diocletianus római császár uralkodása alatt (284-313) a keresztény egyház váltakozó mértékű üldöztetésen ment át. Az üldözés kezdete 303-tól számítható, és végül Constantinus megtérésével és a Milánói Ediktum kiadásával zárult le 313-ban. Egy 303. februári ediktum elrendelte a keresztény könyvek elégetését, a templomok lerombolását. Azok a keresztény vezetők, akik beszolgáltatták könyveiket, hogy elégessék azokat, a traditores („azok, akik átadták”, vagy beszolgáltatók) nevet kapták. Ilyen traditor volt Aptungai Felix is, aki később Caecilianust 311-ben Karthágó püspökévé szentelte. A helyi keresztények nagy része megalázva érezte magát, hogy egy ilyen személy végezheti a felszentelést, és kinyilvánították, hogy emiatt nem fogadják el Caecilianus tekintélyét. Sérelem érte a katolikus egyház hierarchiáját (szent rendjét). Az egyháznak meg kell tisztulnia, nem engedheti meg ilyen emberek betagolódását. Mire Augustinus 388-ban visszatért Afrikába, egy szakadár csoport vált a térség vezető keresztény közösségévé, akiket igen erősen támogatott a helyi afrikai lakosság. A teológiai vitát szociológiai problémák árnyékolták be. A donatisták (nevüket a szakadár afrikai egyházi vezető, Donatus után kapták) az őslakosság támogatását keresték, míg a katolikusok a római telepesekre támaszkodtak. A vita során felvetődött teológiai kérdések meghatározó jelentőségűek, és közvetlenül kapcsolódnak ahhoz a komoly feszültséghez, amely a III. századi afrikai egyház egyik vezető alakjának, Karthágói Cyprianusnak a teológiájában is megmutatkozik. A katolikus egyház egységéről (251) című írásában Cyprianus két fontos és összetartozó meggyőződést védelmezett. Először, a skizmát (szakadást) semmi sem indokolja. Az egyház egységét semmiféle ürüggyel nem lehet megbontani. Az egyház kötelékéből való kiválás az üdvösség lehetőségének elvesztését jelenti. Másodszor, ebből az következik, hogy a kilépett vagy szakadár püspökök megfosztatnak a szentségek kiszolgáltatásának képességétől, s többé nem



ALISTER E. MCGRATH: BEVEZETÉS A KERESZTÉNY TEOLÓGIÁBA 287
működhetnek Krisztus egyházának szolgáiként. Az egyház hatáskörén kívül kerülve elvesztik lelki ajándékaikat és tekintélyüket. Ezért nem szabad megengedni nekik, hogy papokat vagy püspököket szenteljenek. Akit ők szenteltek fel, úgy kell tekinteni, mint akit érvénytelenül szenteltek fel; akit ők kereszteltek meg, úgy kell tekinteni, mint akit érvénytelenül kereszteltek meg. De mi történik akkor, ha egy püspök az üldözés nyomására bukik el, de utána megbánja azt? Cyprianus elmélete ezen a ponton igencsak félreérthető, és kétféle értelmezést is lehetővé tesz.
1. A bukással a püspök a hitehagyás bűnébe esett (szó szerint „bukott”). Ezáltal kívül került az egyház kötelékein, és nem lehet többé a szentségek érvényes kiszolgáltatójának tartani. 2. Bűnbánata által a püspök visszatért a kegyelemhez, és képes érvényes módon folytatni a szentségek kiszolgáltatását.
A donatisták az első álláspontot foglalták el, a katolikusok (akiket általánosan így neveztek) a másodikat. A donatisták úgy vélték, a katolikus egyház egész szentségi rendszere megromlott. Ezért kell a traditorokat olyan emberekkel felváltani, akik kitartottak hitükben az üldözések alatt. Ezért kell újrakeresztelni és újraszentelni azokat, akiket traditorok kereszteltek meg vagy szenteltek fel. Ez elkerülhetetlenül egy szakadár csoport kialakulásához vezetett. Mikor Augustinus visszatért Afrikába, a szakadár csoport már nagyobb volt, mint az egyház, melytől elszakadt. Csakhogy Cyprianus mindenféle skizmát ellenzett. A donatista skizma legnagyobb paradoxona az, hogy egyrészt olyan alapelvekre épült, melyek Cyprianustól származtak – és ugyanakkor szemben állt ugyanezekkel az alapelvekkel. Így aztán mind a donatisták, mind a katolikusok Cyprianus tekintélyére hivatkoztak, de tanításának teljesen más szempontjaira. A donatisták a hitehagyás felháborító jellegét hangoztatták; a katolikusok ugyanolyan hévvel a skizma képtelenségét. Patthelyzet alakult ki. S ez egészen addig tartott, míg Augustinus meg nem érkezett, és Hippo püspöke nem lett a térségben. Augustinus képes volt a feszültség feloldására a cyprianusi örökségen belül, és az általa javasolt „augustinusi” egyházszemlélet mindmáig rendkívüli hatásúnak bizonyult. Először is, Augustinus azt hangsúlyozza, hogy a keresztények bűnösök. Az egyház nem a szentek társasága, hanem a szentek és bűnösök „kevert teste” (corpus permixtum). Augustinus ezt a képet két bibliai példázattal támasztja alá: a sokféle hallal megtelt háló, valamint a búza és a konkoly példázatában Ez utóbbi (Mt 13,24-31) különösen is fontos, ezért további magyarázatot igényel. A példázat egy földművesről beszél, aki magvetés után felfedezi, hogy a szántóföldön a búza mellett konkoly is nő – gabona és gyom. Mit tegyen? Ha növekedés közben akarja szétválasztani a búzát és a gyomot, az kockázattal jár, megsérülhet a búza, miközben megpróbálja megszabadítani a gaztól. De aratáskor az összes növényt, a búzát és a konkolyt is levágják és szétválasztják anélkül, hogy a búzát bármilyen sérülés érné. A jó és rossz szétválasztása tehát az idők végén történik meg, és nem a történelemben. Augustinus szerint ez a példázat a világban élő egyházra utal. Úgy kell lennie, hogy szentek és bűnösök egyaránt vannak benne. Ebben a világban keresni az elkülönülést korai és helytelen. Ezt a szétválasztást Isten a maga idejében, a történelem végén végzi el. Egyetlen ember sem valósíthatja meg ezt az ítéletet vagy szétválasztást Isten helyett. Akkor milyen értelemben szent az egyház? Augustinus szerint a kérdéses szentség nem a tagoké, hanem Krisztusé. Az egyház ebben a világban nem lehet a szentek közössége, mivel tagjai az eredendő bűnnel fertőzöttek. Az egyházat azonban Krisztus megszentelte és szentté tette – ez a szentség majd az utolsó ítéletkor lesz tökéletessé és ténylegessé.



ALISTER E. MCGRATH: BEVEZETÉS A KERESZTÉNY TEOLÓGIÁBA 288
E teológiai elemzést kiegészítve Augustinus megjegyzi azt a gyakorlati megfigyelést is, hogy a donatisták egyáltalán nem a saját, magasra rakott erkölcsi mércéjüknek megfelelően élnek. Augustinus szerint a donatisták éppúgy hajlamosak a részegeskedésre vagy a verekedésre, mint a katolikusok. Másodszor, Augustinus azt állítja, hogy mind a skizma, mind a traditio (a keresztény könyvek átadása vagy a hittől való elszakadás bármely formája) bűnös dolog, de a skizma, Cyprianus szerint is, messze komolyabb bűn. A donatisták tehát vétkesek a nagy észak-afrikai vértanú püspök tanításának elcsavarásában. E megfigyelések alapján Augustinus kijelenti, a donatisták végzetes hibát követtek el. Az egyház kevert test, és az is marad. A jelen korban a bűn elválaszthatatlan része az egyház életének, és ezért sem nem ok, sem nem igazolás a szakadásra. S lám, a szakadás, melytől Augustinus olyannyira tartott, és amelyet oly mélyen megvetett, végül is bekövetkezett a XVI. században, amikor a reformáció következményeként létrejönnek a protestáns egyházak Nyugat-Európában. Most erre a fontos momentumra térünk rá.
A reformáció korának vitái
Az egyház természetére és mibenlétére vonatkozó keresztény elméletek szempontjából döntő jelentőségű korszak a XVI. század. A reformátorok meg voltak győződve arról, hogy koruk egyházában elsikkadt a kegyelem igazsága, amit Luther a keresztény evangélium középpontjának tekintett. Luther leszögezi, hogy „az a hittétel, melyen az egyház áll vagy bukik” (articulus stantis et cadentis ecclesiae), az egyedül hit általi megigazulás tana. Mivel meg volt győződve arról, hogy a katolikus egyház szem elől tévesztette ezt a tant, arra a következtetésre jutott (mint látni fogjuk, nem azonnal és nem egyszerre), hogy a katolikus egyház nem igényelheti többé, hogy hiteles keresztény egyháznak tartsák. Katolikus ellenfelei gúnyolódva válaszoltak erre az állításra: Luther egyszerűen létrehozott egy szakadár csoportot, melynek semmi köze nincs az egyházhoz. Más szóval, Luther skizmatikus – és vajon nem maga Augustinus ítélte el a skizmát? Nem ő helyezett oly nagy hangsúlyt az egyház egységére, amit most Luther széthullással fenyeget? Úgy tűnik, Luther csak úgy tudta megtartani Augustinus kegyelemtanát, ha elutasítja Augustinus egyháztanát. Augustinus felfogásának e két aspektusa – ami a XVI. században összeegyeztethetetlennek tűnt – teremti meg azt a feszültségi teret, melyben az egyház természetének reformátori értelmezését szemlélnünk kell.
LUTHER MÁRTON
Luthernek az egyház természetéről vallott korai nézetei azt tükrözik, hogy számára Isten Igéje áll a központban: Isten Igéje hódítva halad előre, és ahol hódít és igazi Isten iránti engedelmességet gerjeszt, ott az egyház.
Ama biztos jel, mely által a keresztény gyülekezet felismerhető, az, hogy ott a tiszta evangélium hirdettetik. Ahogyan egy hadsereg zászlaja az a biztos jelzés, melynek révén tudhatjuk, melyik úr és hadsereg indul a csatába, éppúgy az evangélium az a biztos jelzés, ami által tudjuk, hol táborozik Krisztus és az ő serege... Hasonlóan, ahol hiányzik az evangélium, és az emberi tanítások uralkodnak, ott nem keresztények, hanem pogányok élnek, mindegy, hányan vannak, és milyen szent és egyenes az életük.



ALISTER E. MCGRATH: BEVEZETÉS A KERESZTÉNY TEOLÓGIÁBA 289
Ezért hát nem szükséges, hogy egy püspökileg felszentelt lelkészi kar óvja az egyház létét, hiszen az evangélium prédikálása határozza meg ennek az egyháznak az identitását. „Ahol az Ige, ott a hit; és ahol a hit, ott az igaz egyház”. A látható egyházat Isten Igéjének prédikálása teremti meg; nincs olyan emberi közösség, mely azt mondhatná magáról, hogy az „Isten egyháza”, ha nem az evangéliumon alapszik. Nem az a döntő, hogy egy olyan intézmény tagjai legyünk, amely történelmileg az apostoloktól származik, hanem az, hogy hirdessük ugyanazt az evangéliumot, amit ők, az apostolok is hirdettek. Hasonló egyházértelmezést vallott Philip Melanchthon, Luther wittenbergi kollégája is, aki az egyházat elsősorban funkciója alapján, tehát a kegyelem továbbadásának eszközeként képzelte el.
De ha az egyházat nem intézményi értelemben kell meghatároznunk, hanem az evangélium prédikálása által, ugyan miben különbözik Luther felfogása a radikális reformátorokétól? Luther maga eddig megy el: „Az egyház szent, még ott is, ahol a rajongók [Luther jelzője a radikálisokra] vannak többségben, egészen addig, amíg nem tagadják az Igét és a szentségeket.” Luther tehát kiáll az intézményes egyházszükségessége mellett, és leszögezi, hogy az egyház történelmi intézménye Istentől rendelt kegyelmi eszköz. Miközben azonban szembeszállt a radikálisokkal, és az egyházat imigyen láthatónak és intézményesnek tartotta, szembe találta magát azzal a problémával, hogy miképpen különböztesse meg nézeteit katolikus ellenfeleiétől. Kristálytisztán felismeri a problémát:
Mi a magunk részéről megvalljuk, hogy sok minden van, ami keresztény és jó a pápaságban; valóban minden, ami keresztény és jó, az ott található, és ebből a forrásból érkezik hozzánk. Például megvalljuk, hogy a pápai egyházban van igazi Szentírás, igazi keresztség, igazi oltáriszentség, a bűnbocsánat igazi kulcsai, a lelkészség igazi hivatala, igazi hitvallás az Úri ima és a Tízparancsolat és a Hitvallás formájában.
Luther tehát kénytelen megállapítani, hogy „a hamis egyház csak megjelenésében az, bár az is hordoz keresztény hivatalokat”. Más szóval, a középkori egyház úgy nézhetett ki, mint a valódi dolog, pedig valójában valami egészen más volt. Világos hát, hogy Luther megközelítésében volt néhány bonyolult pont és rövidzárlat. Feltehetően ez áll az 1520-as években a reformátori körökben uralkodó általános meggyőződés mögött, miszerint a katolikus egyháztól való elkülönülés mindössze átmeneti dolog. Mi hát akkor az a pont az egyre mélyülő egyháztani felismerések köréből, mely legitimálhatta az evangéliumi csoportok szakítását, noha az újraegyesülés a megreformált katolikus egyházzal csupán idő kérdése volt? Igazából csak az 1540-es években látták be végleg, hogy ez az újraegyesülés immár nem több, mint puszta ábránd, és a protestáns teológusok ekkor fordulnak a sajátos protestáns egyháztan megalkotása felé. Közülük alighanem Kálvin János a legfontosabb.
KÁLVIN JÁNOS
A reformáció egyik sorsdöntőeseménye 1541-ben történt. A Regensburgi (Ratisboni) Kollokvium kudarcba fulladt. Ez a konferencia volt az utolsó kísérletet a katolikusok és protestánsok közötti kompromisszum kimunkálására, amely lehetővé tette az utóbbiak újbóli csatlakozását az egyházhoz, melytől – ez ideig legalábbis – csak átmenetileg szakadtak el. Hangsúlyoznunk kell, hogy a reformátorok kezdetben azt tartották magukról, hogy csak ideiglenesen távolodtak el a katolikus egyháztól. Feltétlenül bíztak a visszatérésben, amikor majd a helyzet megjavul. A Regensburgi Kollokvium kudarca végleg szertefoszlatta ezeket a reményeket.



ALISTER E. MCGRATH: BEVEZETÉS A KERESZTÉNY TEOLÓGIÁBA 290
Ezután új helyzet alakult ki. 1541-ig nem volt igazán szükség arra, hogy a protestáns írók egyházelméleteket dolgozzanak ki. Eddig a pontig Luther korai egyháztana a mérce, melynek egyedüli szerepe, hogy igazolja az egyházból való ideiglenes kiszakadást. Nincs benne következetesség és elvi szilárdság, de éppen azért, mert Luther úgy hitte, hogy nem szükséges átfogó egyházelméletet kifejleszteni. Ráadásul a katolikus egyházba való visszatérés a közeljövő eseményének tűnt. A reformátorok második generációja, s köztük a kiemelkedő szerepet játszó Kálvin, felismerte, hogy a katolikus egyháztesttől való elkülönülés még meghatározatlan ideig tartani fog, s ezért égető szükség van egy összefüggő és rendszeres egyháztan kifejtésére. Kálvin szerint az igazi egyház jegyei
1. Isten Igéjének prédikálása; 2. a szentségek helyes kiszolgáltatása.
Mivel a katolikus egyház még ennek a minimalista egyház-meghatározásnak sem felelt meg, az evangéliumkövetők teljesen jogosan hagyták el azt. És mivel az evangéliumi egyházak megfelelnek ennek az egyház-meghatározásnak, semmi sem indokolja további megosztódásukat. Ez a pont különösen is jelentős, s jól tükrözi Kálvin politikai felfogását, miszerint az evangéliumi egyházak további aprózódása katasztrófába rántaná a reformáció ügyét. Kálvin tovább érvel, s rámutat, hogy a Biblia rendelkezik a látható egyház helyes szolgálati rendjéről. Ily módon az egyházi rend sajátos formája dogmatikai témává vált. Más szóval, Kálvin az egyházkormányzás sajátos formáját (és itt az administratio kifejezést a szekuláris kormányzás területéről kölcsönzi) betagolja a „tisztán hirdetett evangéliumba”. Ezen a ponton Kálvin minimalista egyház-meghatározása új irányt vesz. Az igazi egyház valóban ott található, ahol az evangéliumot helyesen prédikálják, ahol helyesen szolgáltatják ki a szentségeket – és ahol, az eddigi meghatározáson belül, megvan egy sajátos egyházszervezet és egyházkormányzat is. Kálvin arra a „rendre” utal, „mely által az Úr kormányozni akarja az Ő egyházát”, és egy igen részletes egyházkormányzási elméletet fejt ki, melyet újszövetségi szakaszok magyarázatára alapoz, és a Római Birodalom közigazgatási terminológiájával támaszt alá. Szemben a radikálisok állításaival, Kálvin ragaszkodik ahhoz, hogy az egyházszervezet és egyházkormányzás formáját a Szentírás határozza meg. Leszögezi, hogy a lelkészi egyházkormányzás isteni rendelés, és az a „lelkész”, a „presbiter”, a „diakónus” és a „nép” közti megkülönböztetés is. Kálvin számára igen fontos a látható és a láthatatlan egyház közötti különbség. Egy adott szinten az egyház a keresztény hívők közössége, látható csoport. Ugyanakkor a szentek közössége is, a kiválasztottak gyülekezete, tehát láthatatlan egység. Láthatatlansága szempontjából az egyház a kiválasztottak láthatatlan gyülekezete, akiket csak Isten ismer; láthatósága szempontjából: a hívők gyülekezete a világban. Az előbbi csak a kiválasztottakból áll; az utóbbi a jókat és rosszakat, kiválasztottakat és elvetemülteket is magában foglalja. Az előbbi hit és reménységtárgya, az utóbbi a közvetlen megtapasztalásé. A köztük lévő különbség eszkatológiai: a láthatatlan egyház az az egyház, amely az idők végén jön létre, mikor Isten az emberiség utolsó ítélete során előállítja azt. Kálvin hangsúlyozza, hogy a láthatatlan egyház, Krisztus igazi teste miatt minden hívőnek tisztelnie kell a látható egyházat is, és hűségesnek kell maradnia ahhoz, annak minden gyengesége ellenére. Hiszen csak egy egyház létezik, melynek Jézus Krisztus a feje. A látható és láthatatlan egyház közötti különbségtételnek két lényeges következménye van, Először is, számolni kell azzal, hogy a látható egyház mind a kiválasztottakat, mind az elvetemülteket magában foglalja. Augustinus a donatistákkal vitatkozva a búza és a konkoly példázatára (Mt 13,24-31) hivatkozva fogalmazta meg ezt a pontot. Az embernek nincs



ALISTER E. MCGRATH: BEVEZETÉS A KERESZTÉNY TEOLÓGIÁBA 291
kompetenciája arra, hogy az emberi tulajdonságokat és az isteni jóságot párba állítva meglássa a különbségüket (egy biztos, Kálvin predesztinációtana eleve kizárja az ilyen alapokon álló kiválasztást). Másodszor, szükséges azonban megvizsgálni, hogy a látható egyház melyik változata felel meg a láthatatlan egyháznak. Kálvin tehát felismeri, objektív ismérvek nélkül nem ítélhető meg egy adott egyház hitelessége. Két ilyen kritériumot határoz meg: „Bárhol is látjuk, hogy Isten Igéjét tisztán hirdetik és hallgatják, és a szentségeket Krisztus rendelése alapján kiszolgáltatják, nem lehet kétségünk, hogy ott egyház van”. Tehát nem tagjainak minősége, hanem az elrendelt kegyelmi eszközök jelenléte létesíti az igazi egyházat. Érdekes, hogy Kálvin nem követi a strasbourgi reformátor, Martin Bucer példáját, akitől egyebekben sokat tanult –, és az egyházfegyelmet nem tartja az igaz egyház ismertetőjegyének. Bár szenvedélyesen kiáll az egyháztagok szeretetteljes megfegyelmezése mellett, az egyház hitelesítő jegyeinek meghatározásakor vagy értékelésekor nem tartja lényegbevágónak. Kálvinnak az egyháztan egy másik aspektusával kapcsolatban is komoly szerepe van. Miután meghatározta az egyház természetét, tovább megy, hogy megvizsgálja annak jelentőségét is. Miért van szükség egyáltalán egyházra? A válasz: ahogyan Isten a testet öltés által egy történelmi folyamat részeként váltotta meg az embereket, éppúgy egy e célra rendelt intézmény alapítása révén szenteli meg őket, ugyanebben a folyamatban. Isten bizonyos meghatározott földi eszközöket használ fel, hogy véghezvigye a kiválasztottak üdvösségét. Kálvin tehát úgy határozza meg az egyházat, mint egy Isten által alapított testet, melyben Isten elvégzi a kiválasztottak megszentelését. Kálvin ezt a gondolatot a következőképpen fejezi ki:
Kezdem tehát az egyházzal, amelynek kebelébe akarja összegyűjteni Isten gyermekeit, s nem csupán azért, hogy táplálja őket annak segítsége és szolgálata révén, amíg csecsemők és gyermekek, hanem azért is, hogy az egyház anyai gondoskodása által vezesse őket, míg fel nem serdülnek, és míg el nem érik a hit célját... Annakokáért, amit az Isten egybeszerkesztett, ember el ne válassza.” (Mk 10,9) Úgvhogy akiknek Isten atyjuk, azoknak az egyház legyen anyjuk.
Ezt a tételt Kálvin Karthágói Cyprianus két egyháztani maximájával támasztja alá: „Isten nem lehet atyád, ha az egyház nem anyád”, és „az egyházon kívül nincsen remény a bűnök bocsánatára és az üdvösségre”. Kálvin egyháztana arra figyelmeztet, hogy ugyancsak helytelen a reformátorokat úgy beállítani, mint megrögzött radikális individualistákat, akiknél nincs helye a keresztény élet közösségi fogalmának, Az „egyház mint anya” kép (amit Kálvin boldogan vesz át Karthágói Cyprianustól) igen erősen kiemeli a keresztény hit közösségi jellegét:
Tanuljuk meg az egyszerű „anya” szóból, hogy mennyire hasznos (valójában mennyire szükséges) ismernünk őt (ti. az egyházat). Nincs más út az életre, csak ha ez az anya megfogan minket a méhében, táplál minket keblein, és gondoskodása és vezetése alatt tart minket.
A megfogalmazás mögött határozott teológiai elképzelés húzódik meg. Mindenekelőtt az, hogy Isten Igéje által fogantatunk az egyház méhében. De ezen a ponton még ennél is fontosabb Kálvin egyházképének gyakorlatias aspektusa. Az egyház intézménye szükségszerű, hasznos, Isten által adott és elrendelt eszköze a lelki növekedésnek és fejlődésnek. Egészen szembeszökő hát az ellentét Kálvin és a radikális reformáció között. Vizsgáljuk most meg ez utóbbit.



ALISTER E. MCGRATH: BEVEZETÉS A KERESZTÉNY TEOLÓGIÁBA 292
A RADIKÁLIS REFORMÁCIÓ EGYHÁZFELFOGÁSA
A radikálisok, így például Sebastian Franck és Menno Simons szerint az apostoli egyház teljesen elvesztette hitelét az állammal való összefonódása miatt, amely Constantinus császár megtéréséig vezethető vissza. Mint intézmény, az egyház hatalmi harcok és ambíciók miatt romlott meg. Franck azt írja:
Azt hiszem, hogy Krisztus külső egyháza, beleértve annak minden ajándékát és szentségét, miután az apostolok halálát követően elfoglalta az Antikrisztus, és puszta földdé tette, felvétetett a mennybe, és elrejtetett a Lélekben és az igazságban. Tehát egészen bizonyos vagyok, hogy ezernégyszáz év óta nem létezik sem az összegyülekezett egyház, sem semmilyen szentség.
Az igazi egyház a mennyben van, s ami a világban látható, az ennek az intézményes paródiája. Hogy a radikálisok mennyire komolyan vették az egyház és a szekuláris társadalom elkülönülését, az egészen egyértelművé válik abból, ahogy az államhoz való viszonyulásról értekeznek. A radikális reformáció az egyházat egyfajta „alternatív társadalomként” képzelte el a XVI. századi európai kultúra fő áramlatán belül. Ahogyan egykor a Constantinus előtti egyház, mely a Római Birodalomban élt ugyan, de nem volt hajlandó a birodalom igényeihez alkalmazkodni, éppúgy – állította önmagáról a radikális reformáció – ők is egyfajta párhuzamos életformát jelentenek a XVI. századi környezettel szemben, de nem abban. Menno Simons szerint az egyház nem egy „kevert test”, hanem „az igazak gyülekezete”, mely nem állítható párba a világgal:
Valóban, nem azok a Krisztus igaz gyülekezete, akik csupán dicsekednek az ő nevével, Krisztus igaz gyülekezete azok, akik valóban megtértek, akik Istentől születtek, akik újjászülettek a Szentlélek munkája által, Isten Igéjének hallgatása révén, és Isten gyermekeivé váltak.
Nem nehéz felismerni az erős párhuzamot a donatista egyházfelfogással: az egyház szent és tiszta test, elzárva a világ megrontó befolyásától, és készen arra, hogy bármilyen fegyelmi eszköz révén megőrizze tisztaságát és elkülönültségét. Ez a felfogás (miszerint is az egyház a világgal szemben álló, hűséges maradék) egybevágott az anabaptisták élményeivel, azokkal az üldöztetésekkel, melyeket az államhatalomban (magisztrátusban) megtestesülő antikrisztusi erőktől szenvedtek el. A radikális reformáció általában elítélte bármiféle kényszer alkalmazását, és az ellenállás-mentesség politikáját védelmezte. Ennek az apolitikus beállítottságnak Jakob Hutter adott teológiai igazolást, Krisztus példájára hivatkozva: „Mindenki láthatja, nincsen testi fegyverünk, lándzsánk vagy muskétánk. Mi szavainkkal és tetteinkkel szeretnénk megmutatni, hogy Krisztus igaz követői vagyunk.” Hans Denck Krisztus szelídségére hivatkozik, illetve arra, hogy hallgatott vádlói előtt, majd kimondja: „Az erőszak nem Isten tulajdonsága.” Az anabaptisták állami hatóságokkal szembeni általános felfogását a Schleitheimi Hitvallás hatodik és hetedik cikkelye (1521) fogalmazza meg a legtisztábban. Ez a két cikkely fejti ki és igazolja a világi konfliktusokba való be nem avatkozás és a világi hatóságokkal szembeni ellenállás-mentesség politikáját. Kényszerítésnek „Krisztus tökéletességén kívül” van helye (azaz a radikális közösségen kívül); e közösségen belül testi erőszaknak helye nincs.



ALISTER E. MCGRATH: BEVEZETÉS A KERESZTÉNY TEOLÓGIÁBA 293
Az Istennek szentelt kard Krisztus tökéletességén kívül van... Nem helyes, ha egy keresztény magisztrátusként szolgál, a következő okokból. A kormányzati magisztrátus test szerint való, a keresztényeké a Lélek szerint. Az ő házaik és lakóhelyeik ezen a világon vannak, a keresztényeké a mennyben, az ő polgárságuk ezé a világé, a keresztényeké a mennyben van; az ő háborúik és nézeteltéréseik fegyvere fizikai, és a test ellen való, a keresztények fegyverei lelkiek és az ördög erősségei ellen irányulnak. A világias emberek acéllal és vassal fegyverzik fel magukat, a keresztények Isten fegyverzetével, igazsággal, igazságossággal, békével, hittel, üdvösséggel és Isten Igéjével szerelkeznek fel.
Az anabaptisták „kiközösítés” révén tartottak fegyelmet közösségükben, ennek segítségével az egyház tagjait ki lehetett zárni az anabaptista gyülekezetekből. Ezt a fegyelmezési eszközt az igaz egyház szerves részének tartották. Az anabaptisták radikális elkülönülése a történelmi egyházaktól (mely gyakorlat mindmáig él Pennsylvaniában az amishok között) részben azoknak az egyházaknak a hibája volt, melyek nem tartottak igazi fegyelmet soraikban. A Schleitheimi Hitvallás a kiközösítés elvét Krisztus szavaira (Mt 18,15-20) alapozta:
Kiközösítéshez kell folyamodni mindazok esetében, akik magukat az úrnak adták, hogy parancsolataiban járjanak, és mindazok esetében, akik megkereszteltettek Krisztus egy testébe, és fivérnek vagy nővérnek neveztetnek, ám elbuktak, és vigyázatlanságból hibába és bűnbe estek. Az ilyeneket kétszer titokban meg kell inteni, és a harmadik alkalommal nyilvánosan kell fenyíteni vagy kiközösíteni Krisztus parancsa szerint (Mt 18).
A „kiközösítést” elrettentő és egyben gyógyító hatású eszköznek tekintették, amely egyrészt jó útra ösztönzi a kiközösítettet, másrészt figyelmezteti a többieket, hogy ne kövessék őket bűneikben. A lengyel Rakówi Hitvallás öt indokot sorol fel a szigorú fegyelem fenntartása mellett az anabaptista közösségekben. E pontok többsége az anabaptisták radikális elkülönülési politikáját tükrözi vissza. A fegyelmet fenn kell tartani;
1. Hogy a bukott egyháztag meggyógyulhasson, és visszatérhessen az egyházközösségébe. 2. Hogy elrettentsen másokat ugyanannak a véteknek az elkövetésétől. 3. Hogy megszüntesse a botrányt és a rendetlenséget az egyházban. 4. Hogy megakadályozza Isten Igéjének megszégyenülését a gyülekezeten kívül. 5. Hogy megakadályozza az Úr dicsőségének megszentségtelenítését.
Lelkigondozói célzatossága ellenére a „kiközösítést” gyakran kőkeményen érvényesítették, a gyülekezeti tagok sokszor minden társadalmi kapcsolatot megszakítottak a kiközösített személlyel és családjával.
Az egyház jegyei
Az egyháztan egyik fő témája az egyház négy „jegyével” vagy „ismertetőjelével” kapcsolatos – azaz a keresztény egyház négy meghatározó jellemzőjével, ahogy azokat a kereszténység hitvallásai felsorolják. Ezek a hitvallások azt vallják, hogy az egyház: „egy, szent, katolikus és apostoli”. A négy jegy vagy ismertetőjel, amit ez a megfogalmazás magában foglal – ti. „egy”, „szent”, „katolikus” és „apostoli” –, a IV. század óta fontos szerepet játszik az egyháztani vitákban. A következőkben röviden bemutatjuk mindegyiket.



ALISTER E. MCGRATH: BEVEZETÉS A KERESZTÉNY TEOLÓGIÁBA 294
„EGY”
Az egyház egysége lényegbevágó kérdés a keresztény egyháztan számára. Az Egyházak Világtanácsa, a modern keresztény egységmozgalom egyik jelentős szervezete önmagát mint azon „egyházak közösségét” határozza meg, „melyek a mi Urunk Jézus Krisztust Istennek és megváltónak vallják”. Ez a meghatározás elismeri az egyházak pluralizmusát – tehát van anglikán, baptista, evangélikus, metodista, ortodox, presbiteriánus, római katolikus stb. egyház. Hogyan beszélhetünk akkor „egy” egyházról, ha sok egyház létezik? és hogyan beszélhetünk „az egyház egységéről”, ha olyan világosan elkülönültek egymástól intézményi szinten? A kérdés jobb megértéséhez két jelentős egyháztörténeti epizódot kell megemlítenünk. Az első Észak-Afrikában játszódott a III. században, amikor az egyházon belüli megosztottság pusztító erővé fajult. A Decius császár alatt elindított üldözés (250-251) sok keresztényt arra kényszerített, hogy kilépjen az egyházból, vagy elhagyja hitét az üldözéstől való félelmében (ezt nevezték bukásnak). Azonnal két tábor jött létre, annak megítélésével kapcsolatban, hogy miképpen is kell a bukottakat kezelni: a hitük végét jelenti a bukás, vagy vezekléssel megkövethetik az egyházat? A vélemények élesen eltértek egymástól, és komoly vita és feszültség alakult ki. (A korábban már bemutatott donatista vita - a későbbi, diocletianusi üldöztetések kapcsán - e megoldatlan probléma elmélyülésének tekinthető.) Karthágói Cyprianus A katolikus egyház egységéről (251) című művében, amit a deciusi üldözésből fakadó krízisre reflektálva írt, ragaszkodik az egyház abszolút egységéhez, és „Krisztus egybeszőtt köntöséhez” hasonlítja, amin nem lehetett volna másképp megosztozni, csak széthasítva. Rombold le az egyház egységét, és ugyanabban az órában elpusztul identitása.
Aki elkülönült az egyháztól, az paráznával állt össze, és elszakította magát az egyház ígéreteitől. Aki elhagyta Krisztus egyházát, nem nyeri el Krisztus jutalmát, Isten nem lehet atyja azoknak, akiknek az egyház nem anyja. Ha valakinek sikerült volna megmenekülnie Noé bárkáján kívül is, akkor lenne mód arra, hogy megmeneküljenek azok is, akik az egyházon kívül vannak.
Csak egy egyház van, és annak kötelékein kívül az üdvösség lehetetlen. Extra ecclesiam nulla salus – az egyházon kívül nincs üdvösség. Cyprianus nemsokára vértanúságot szenved, ami a térségben megingathatatlan tekintélyt kölcsönöz az egységről vallott sajátos gondolatainak és arra kényszeríti Augustinust, hogy komoly szerephez juttassa azokat saját írásaiban. A XVI. századi reformáció alatt ugyancsak komoly viták dúltak e témáról. A nagy kérdés az volt: mivel tudják igazolni a reformátorok a szakadár egyházak megalakulását és ezzel az egyház egységének a megromlását? (Emlékezzünk arra, hogy a reformáció nyugat-európai környezetben zajlott, ahol eladdig az egyetlen egyházi testület a többé-kevésbé egységes római katolikus egyház|) Ahogy már korábban említettük, a reformátorok azzal az érveléssel válaszoltak, hogy a középkori egyház olyannyira megromlott, hogy egy ponton túl már nem lehet a szó szoros értelmében vett egyháznak tekinteni. Imigyen minden készen állt a felekezetek robbanásszerű elszaporodására. Amennyiben ugyanis az ősi egyháztesttől való elszakadást dogmatikai elvekkel indokolják, aligha lehet kordában tartani a dolgot. Például a XVI. században az anglikán egyház (Church of England) elszakadt a középkori katolikus egyháztól; a XVIII. században a metodisták szakadtak el az anglikán egyháztól; a XIX. században a metodisták wesleyánus és kálvinista egyházakra oszlottak a predesztináció kérdése miatt. Világossá vált, hogy a XVI. századtól kezdődően az „egy egyház” fogalma sem szociológiailag, sem szervezetileg nem értelmezhető.



ALISTER E. MCGRATH: BEVEZETÉS A KERESZTÉNY TEOLÓGIÁBA 295
Szembesülve az „egy egyházban” való teoretikus hit és az egyházak pluralitásának könyörtelen valósága közötti nyilvánvaló ellentéttel, néhány keresztény író olyan nézőpontot foglalt el, mely lehetővé teszi, hogy az utóbbit az előbbi keretei között értelmezzük. Négy ilyen megközelítési módot említhetünk meg, melyeknek külön-külön megvan a maga pozitívuma és negatívuma.
1. Az uralmi megközelítés szerint csak egy empirikus egyház van, s csak ez tekinthető igaz egyháznak, az összes többi ámítás, vagy legjobb esetben is közelít a valódi dolgokhoz. Ez az álláspont jellemezte a római katolicizmust egészen a II. Vatikáni Zsinatig (1962-1965), amely történelmi lépést tett azzal, hogy a többi egyházat elkülönült keresztény testvéreknek ismerte el. 2. A platonista megközelítés határozottan különbséget tesz az empirikus egyház (azaz az egyház mint látható történelmi valóság) és az ideális egyház között. E nézetnek viszonylag kevés támogatója akadt a keresztény teológia fő vonalán belül, bár néhány kutató szerint ez a gondolat fedezhető fel a reformáció egyháztanában, a „látható” és „láthatatlan” egyház közötti megkülönböztetésben. Ahogy azonban már korábban megjegyeztük, ez a különbség inkább eszkatológiai értelmű. 3. Az eszkatológikus megközelítés azt mondja, hogy az egyház jelenlegi széttagoltsága az utolsó napon szűnik majd meg. A jelen helyzet átmeneti, és az eszkatológiai beteljesedés idején megoldódik. Ez az értelmezés áll Kálvinnak a „látható” és „láthatatlan” egyház közti különbségtétele mögött. 4. A biológiai megközelítés az egyház történelmi evolúcióját a faágak fejlődéséhez hasonlítja. Ez a kép, melyet először a XVIII. századi német pietista író, Nikolaus von Zinzendorf fogalmazott meg, s melyet a következő század anglikán írói nagy lelkesedéssel vettek át, lehetővé teszi, hogy a különböző empirikus egyházakat – például a római katolikus, az ortodox vagy az anglikán egyházat – úgy tekintsék, mint amelyek különbségeik ellenére is szerves egységben állnak.
Ugyanakkor az utóbbi években számos ökumenikus teológus azt állítja, hogy az „egyház egységének” igazi alapját helyre kell állítani a több évszázados eltorzulás után. (Az ökumenikus kifejezés a görög oikumené – az egész világ – szóból származik, s általában a keresztény egységmozgalmakat jelölik vele.) Az ubi Christus, ibi ecclesia (ahol a Krisztus, ott az egyház) alapelv, mely Antiókhiai Ignatiustól származik, arra utal, hogy az egyház egysége inkább Krisztusban van, mintsem valamilyen történelmi vagy kulturális tényezőben. Az Újszövetségben – mondjak az ökumenikus teológusok – a helyi egyházak eltérése nem tekinthető az egyház egysége megromlásának. Az egyház eleve egy Isten általános elhívása révén, mely egység különböző közösségekben, különböző kultúrákban és helyzetekben fejeződik ki. Az „egységet” nem szociológiailag vagy szervezetileg kell érteni, hanem teológiailag. Hans Küng is ezt állítja előtérbe Az egyház című kiváló tanulmányában:
Az egyház egysége lelki valóság... Ugyanaz az Isten gyűjti össze a szétszóródottakat minden helyről és minden korból, és teszi őket Isten egy népévé. Ugyanaz a Krisztus egyesít mindenkit Igéje és Lelke által Krisztus egy teste közösségének egyazon szövetségében... Az egyház egy, és ezért egynek kell lennie.
Küng mondandójának lényege az, hogy az egyház egysége Isten Krisztusban elvégzett üdvözítő munkáján alapul. Ez egyáltalán nem összeegyeztethetetlen azzal, hogy ez az egy egyház a helyi kulturális feltételekhez alkalmazkodva helyi egyházak formájában jelenik meg. Küng szavaival:



ALISTER E. MCGRATH: BEVEZETÉS A KERESZTÉNY TEOLÓGIÁBA 296
Az egyház egysége feltételezi az egyházak sokféleségét; a különböző egyházaknak sem eredetüket, sem sajátos helyzetüket nem kell megtagadniok; nyelvük, történelmük, szokásaik és hagyományaik, életmódjuk és gondolkodásmódjuk, személyi felépítésük alapvetően különböző lesz, és senkinek sincs joga ezt elvenni tőlük. Ugyanaz a dolog nem alkalmazható mindenkire, mindig és mindenütt.
Jó példa erre az anglikanizmus, mely olyan egyházakat foglal magában, melyek történelmi eredetüket az angol reformációra vezetik vissza. A Harminckilenc Artikulus, mely 1571-ben megalapozta a mozgalom identitását, semmi másra nem kötelezte az anglikanizmust, mint a katolikus hit fő tételeinek elfogadására, jelentős mértékű szabadságot engedve ezzel a lehetséges különbségek kibontakozásának (ez egészen nyilvánvaló a XVII. artikulusban, mely a predesztináció bonyolult és vitatott kérdését taglalja részletesen). Ha az anglikanizmus birtokában van „a lényegi dolgoknak”, akkor ezek a „lényegi dolgok” jellemzik Isten egész egyházát, melynek az anglikanizmus is része. Az anglikanizmus sajátossága – mondhatnánk az, hogy alkalmazta az evangéliumot a sajátos történelmi helyzetre, előbb Angliában, majd később a brit gyarmatokon, Az amerikai anglikán teológus, Louis Weil a következőképpen fogalmaz erről:
Az evangélium az anglikanizmusban tehát egy hatalmas mozaik egyik kockája. Lényegét tekintve megfelel az evangéliumnak, úgy, ahogy azt szerte a világban hirdetik és hiszik. Sajátos jellegzetessége pedig abban van, hogy Isten üdvözítőmunkájának megtapasztalásáról tanúskodik a sajátos kultúrákban, melynél fogva magán hordja azon személyek meglátásait és korlátait, akik igyekeztek megélni az evangéliumot egy-egy különleges helyzetben.
Ez a tétel a keresztény egyház alapvető egységét erősíti meg úgy, hogy közben nem feledkezik meg annak helyi körülményekre való alkalmazásáról. Az evangelikalizmus gyors növekedése a modern egyházban igen fontos kérdéseket vet fel az egyháztannal kapcsolatban. Az evangelikalizmus az egész világra kiterjedő felekezetközi mozgalom, amely képes együtt élni minden nagyobb felekezettel a nyugati egyházban, beleértve a római katolikus egyházat is. Az evangelikalizmusnak nincsenek rögzített felekezeti határai. Az evangelikalizmus elkötelezettsége a keresztény élet közösségi formája iránt nem jár együtt egy sajátosan behatárolt egyházképpel. Éppen ellenkezőleg, mivel az evangelikalizmusnak nincs rögzített vagy korlátozó egyháztana, képes alkalmazkodni bármilyen egyházi rendhez. Jól illusztrálja ezt a mozgalom története. Az evangelikalizmus, ma már jól tudjuk, egészen mélyen visszanyúlik az 1520-as, 1530-as évek itáliai egyházáig. Prominens itáliai egyházi vezetők (köztük több kardinális) rendszeres összejöveteleket tartottak számos városban, hogy a Szentírást és a protestáns reformátorok írásait tanulmányozzák. Nem láttak feszültséget az evangéliumkövető lelkiség és a katolikus egyháztan között. Csak miután 1540-ben radikális politikai színezetet kapott a kérdés, vagyis a birodalmi politika átcsapott a teológiai viták területére is, csak ekkor kezdték az evangelikalizmust is úgy tekinteni, mint destabilizáló tényezőt az itáliai egyházon belül. Hasonló fejlemények mentek végbe az egyesült államokbeli római katolikus egyházban is. Egyre több egyháztag találta kegyességi élete számára alkalmasnak az evangelikalizmust, s ugyanakkor nem érezte (és nem is éreztette), hogy az evangelikál lelkiség támogatása hűtlenség lenne a katolikus egyház szervezetével szemben. Az egyházegysége itt már nem valamely speciális egyházszervezeti rendszeren alapul, hanem az evangélium – Jézus Krisztus jó híre iránti közös elkötelezettségen.



ALISTER E. MCGRATH: BEVEZETÉS A KERESZTÉNY TEOLÓGIÁBA 297
„SZENT”
Korábban már megjegyeztük, hogy az egyház egységének gondolata súlyos hitelvesztésen ment át az elburjánzó felekezetiség következtében, Az egyházelméleti egysége szembekerült az empirikus valósággal: az egyház megosztott és töredékeire hullott. Pontosan ugyanez a feszültség jelenik meg az elmélet és a tapasztalat között, amikor azt állítjuk, hogy az egyház „szent”, hiszen e szervezet történelme és jelen valósága egyaránt azt mutatja, hogy mind az egyház, mind pedig tagsága bűnös. Hogyan lehet az egyházelméleti szentségét összeegyeztetni azzal, hogy a keresztény hívők bűnösök? Azok a kísérletek, melyek a tapasztalatot az elmélet szintjére akarják emelni, főleg a szektás mozgalmakban figyelhetők meg, például a donatizmusban és az anabaptizmusban. Mindkét mozgalom nagy hangsúlyt fektetett az egyház tagjainak empirikus szentségére, kizárva ezzel azokat az egyháztagokat, akikről úgy ítélték meg, hogy elbuktak, vagy alatta maradtak a szentség közös mértékének. Ez a szigorú megközelítés számos újszövetségi passzussal szemben áll, melyek a hívők esendőségéről és bűneik megbocsáthatóságáról beszélnek – ha ugyan a neologizmust meg lehet bocsátani. Mások azt állítják, hogy különbséget lehet tenni az egyház szentsége és tagjainak bűnössége között. Ez veti fel azt az elméleti problémát, hogy az egyház létezhet-e tagok nélkül, mert ha valóban létezhetne egy meg nem testesült egyház, annak semmi kapcsolata nem lenne az emberekkel. Egy másik megközelítés az eszkatológiai perspektívára épít. Az egyház itt és most ugyanolyan bűnös, mint a tagjai; végül azonban, az utolsó napon, megtisztíttatik. „Amikor úgy írtam le az egyházat, mint amely makulátlan és szenny nélkül való, nem azt akartam mondani, hogy már most is ilyen, hanem hogy törekednie kell arra, hogy ilyen legyen, amikor majd dicsőségben megjelenik.” (Augustinus) „Az, hogy az egyház... folt és szenny nélkül való... örök hazánkban lesz csak igaz, és nem az oda vezető úton. Becsapnánk magunkat, ha azt mondanánk, hogy nincs bűnünk, ahogyan arra az 1Jn 1,8 figyelmeztet minket.” (Aquinói Tamás) Talán az a leghasznosabb út ennek az egyházjegynek a megértéséhez, ha részletesebben is megvizsgáljuk a „szent” fogalmát. Az általános szóhasználat az „erkölcsiség”, a „sérthetetlenség” vagy a „tisztaság” fogalmát kapcsolja a kifejezéshez, melyeknek – valljuk meg – vajmi kevés közük van a bukott emberek viselkedéséhez. A héber kádas szó, mely az újszövetségi „szentség” fogalma mögött áll, azt jelenti: „levágott”, „elkülönített”. Igen erőteljes az odaszánás felhangja: szentnek lenni annyi, mint elkülöníttetni és Isten szolgálatára felajánlkozni. Az Ószövetségben a szentség fogalmának egyik alapvető eleme valójában talán az alapvető eleme – az, hogy „valami vagy valaki, akit vagy amit Isten elkülönített”. Az Újszövetség leszűkíti a gondolatot, és szinte kizárólagosan a személyes szentségre korlátozza. Elutasítja a „szent helyek” és a „szent dolgok” gondolatát, és személyekre vonatkoztatja a fogalmat. Az emberek „szentek”, mert ők odaszánták magukat Istennek: isteni elhívásuk megkülönbözteti őket a világtól. Számos teológus kölcsönviszonyt feltételez az „egyház” (az eredeti görög szó: ekklészia, azt is jelentheti, hogy „kihívottak”) és a „szentek” (vagyis akiket Isten hívása elkülönített a világtól) gondolata között. Amikor tehát az „egyház szentségéről” beszélünk, elsőrendűen arról beszélünk, aki elhívta ezt az egyházat és annak tagjait. Az egyház azért különült el a világtól, hogy bizonyságot tegyen Isten kegyelméről és üdvösségéről. Ebben az értelemben egyértelmű a kapcsolat az egyház „szent” és „apostoli” jellege között. A „szent” teológiai és nem erkölcsi kifejezés, jelentésvonzatai az egyház és tagjainak elhívását erősítik meg, és azt a reménységet, hogy az egyház egyszer majd részesül Isten életében és dicsőségében.



ALISTER E. MCGRATH: BEVEZETÉS A KERESZTÉNY TEOLÓGIÁBA 298
„KATOLIKUS”
A modem szóhasználatban a „katolikus” kifejezés gyakran zavaró, mert általában – s többnyire nem egyházi körökben – összetévesztik a „római katolikussal”. Bár az összetévesztés némileg érthető, a megkülönböztetést fenn kell tartani. Nemcsak a római katolikusok katolikusok, mint ahogy nemcsak a keleti ortodox írók ortodox teológusok. Igen, számos protestáns egyházat zavart a hitvallásban szereplő „katolikus" kifejezés, s ezért felcserélték az „egyetemes” szóval, arra hivatkozva, hogy ez érthetőbbé teszi a szöveget, hogy „hiszek egy egyetemes keresztény Anyaszentegyházat” (a régebbi magyar protestáns szóhasználatban pedig „közönséges” áll). A „katolikus” szó a görög kath' holou – az egészet átfogó, átívelő – kifejezésből származik. A görög szó a későbbiek során catholicus formában ellatinosodott, ennek jelentése: „egyetemes” vagy „általános”. A szó ezt az értelmet hordozza az Újszövetség néhány levelének (például Jakab és János levelei) régebbi elnevezésében: „katolikus levelek”, ami azt jelenti, hogy ezeket az iratokat az összes kereszténynek szánták (nem úgy, mint Pál, aki leveleit egy-egy önálló, meghatározott gyülekezet, például a római vagy korinthusi, szükségeit és helyzetét szem előtt tartva írta). Az Újszövetség sehol sem használja a „katolikus” kifejezést az egyház egészét jelölendő. Az Újszövetség az ekklészia szóval jelöli a helyi gyülekezetet vagy az istentiszteletet tartó közösséget, ez azonban mindig megtestesíti vagy képviseli azt is, ami meghaladja ezt a helyi testületet. Bár az egyedi gyülekezet nem az egyház a maga teljességében, mégis részesedik ebben a teljességben. A „teljességnek” ez a fogalma az, amit fokozatosan magába zárt a „katolikus” kifejezés. A szót a későbbi századokban vezették be, hogy összefogják, illetve egyetlen kifejezéssel adják vissza az Újszövetség központi felismeréseit. A „katolikus egyház" kifejezés tudomásunk szerint először Antiókhiai Ignatius írásaiban fordul elő, aki Rómában szenvedett vértanúságot 110 körül: „Ahol Jézus Krisztus, ott a katolikus egyház” A II. század egyéb írásai a helyi gyülekezetek mellett létező egyetemes egyházra utalnak a kifejezéssel. A kifejezés értelme alapvetően megváltozott Constantinus megtérésével. A IV. század végére az ecclesia catholica (katolikus egyház) már a „birodalmi egyházat” jelenti – azaz a Római Birodalom egyetlen hivatalos vallását. A hit bármilyen más formája, ideértve a kereszténységnek azokat a formáit, melyek eltértek a fő vonaltól, illegálisnak minősültek. Az egyház további terjedése ebben az időszakban a „katolikus” kifejezés jelentését is tovább módosította. Az V. század végére a kereszténység helyzete az egész mediterrán világban megszilárdul. E fejlemény hatására a „katolikus" kifejezés egyre inkább azt jelentette: „ami kiterjed az egész világra”. E korai fejlődés során tehát három ízben is módosult a „katolikus” szó egyházra vonatkoztatott jelentése:
1. A katolikus egyház egyetemes, és mindent magába ölel, ez az alapja és a forrása az egyedi helyi gyülekezeteknek. Ebben az értelemben a kifejezés leíró jellegű és nem polemikus, s arra utal, hogy a helyi gyülekezetek az egyetemes egyházat képviselik. Nyilvánvaló a kölcsönhatás az „egység” és a „katolicitás” között. 2. A katolikus egyház teológiailag ortodox. A kifejezés itt már erőteljesen előíró jellegű és polemikus. A „katolicitás” a „skizmával” és a „herezissel” áll szemben, melyek kiszakítják az embereket a dogmatikusan ortodox egyház kötelékeiből. 3. A katolikus egyház az egész világra kiterjed. A keresztény egyház történetének első fázisában ez az értelmezés elfogadhatatlan lett volna, hiszen a kereszténység ekkor még helyi jellegű. Ám a kereszténység erős missziós jellege (amely, mint látni fogjuk, összekapcsolódik az „apostolicitás” gondolatával) az egész civilizált mediterrán világra



ALISTER E. MCGRATH: BEVEZETÉS A KERESZTÉNY TEOLÓGIÁBA 299
elvitte az egyházat. Ettől kezdve földrajzi jelentéstartalom is beépült a kifejezésbe, noha eredetileg nem volt meg benne.
Korábban említettük már, hogy a reformáció idején alapvető revízió alá veszik a „katolicitás” fogalmát. Sokan úgy vélik, hogy az egyház katolicitása és egysége egy időben omlott össze a nyugat-európai egyház XVI. századi elaprózódásával, A protestáns írók azt mondják, hogy a katolicitás lényege nem az egyházszervezetben van, hanem a dogmákban. Lerinumi Vincentus az V. században így határozta meg a katolicitást: „Amit mindenütt, mindig, minden ember hisz.” A reformátusok azt állították, hogy ők katolikusok maradtak, annak ellenére is, hogy elszakadtak a középkori egyháztól, mivel megőrizték a keresztény tan központi és egyetemesen elismert elemeit. A történelmi vagy szervezeti folyamatosság másodlagos, a tanhoz való hűség az első. Ezért a meghatározó protestáns egyházak ragaszkodtak ahhoz, hogy ők egy időben katolikusok és reformátusok – azaz megtartották a folyamatosságot az apostoli egyházzal a tanítás szintjén, de megszüntették a hamis, bibliátlan gyakorlatokat és hitelveket. A „katolicitás” fogalma, mely manapság, különösen a II. Vatikáni Zsinatot követő ökumenikus tárgyalások során újra előtérbe került, a kifejezés legelső értelmét hordozza: teljesség. A helyi egyházakat és önálló felekezeteket úgy kell tekinteni, mint az egy egyetemes egyház megnyilvánulásait, képviselőit vagy megtestesüléseit. Hans Küng így fogalmazza meg ezt az álláspontot:
Az egyház katolicitása tehát: teljesség, mely az identitáson alapszik, és az egyetemességben valósul meg. Ebből világos, hogy egység és katolicitás együtt haladnak; ha az egyház egy, akkor egyetemesnek kell lennie; ha egyetemes, akkor egynek kell lennie. Az egység és a katolicitás az egy és ugyanazon egyház két egymásba fonódó dimenziója.
„APOSTOLI”
Az „apostoli” kifejezés, a „katolikushoz” hasonlóan, nem szerepel az Újszövetség egyházra vonatkozó utalásaiban. A „katolikustól” eltérően azonban ez a szó kizárólag keresztény vonzatú, s így nem is vált soha összetéveszthetővé szekuláris képzetekkel, mint az az egyház többi jelzője esetében bekövetkezett. A kifejezés alapvető értelme „az apostoloktól származó” vagy „az apostolokkal közvetlen kapcsolatban álló”. A szó tehát arra emlékeztet, hogy az egyház az apostolok tanúbizonyságán alapul. Az „apostol” kifejezés némi magyarázatot igényel. Újszövetségi használata azt mutatja, hogy két, egymással összefüggő jelentést hordoz:
1. Apostol az, akit Krisztus megbízott és felhatalmazott azzal a feladattal, hogy hirdesse országa jó hírét. 2. Apostol az, aki a feltámadott Krisztus tanúja volt, vagy akinek Krisztus feltámadottként kijelentette magát.
Azzal, hogy a hitvallás az egyházat „apostolinak” nevezi, egyrészt az evangélium történelmi gyökereit hangsúlyozza, tehát az egyház és Krisztus közötti folyamatosságot az apostolokon keresztül, akiket ő jelölt ki, másrészt arra utal, hogy az egyház folyamatos feladata az evangélium hirdetése és a misszió. Miután bemutattuk a keresztény egyháztan jelentősebb szempontjait, áttérhetünk egy ehhez kapcsolódó teológiai területre, a szentségekre.



ALISTER E. MCGRATH: BEVEZETÉS A KERESZTÉNY TEOLÓGIÁBA 300
14. A SZENTSÉGEK DOGMÁJA
Figyelmünket most a szentségek kérdései felé fordítjuk. Az egyháztanhoz hasonlóan ezek a kérdések is meghatározó jelentőségűek azok számára, akik a teológiát lelkészi szolgálatra készülve tanulják. Ugyanakkor izgalmas problémák azok számára is, akik inkább tudományos szempontból érdeklődnek a keresztény teológia iránt. Amint azt hamarosan látni fogjuk, a „szentség” kifejezést igen nehéz meghatározni, mivel a keresztény egyházak között nincs egyetértés a szentségek természetét és számát illetően. Általános értelemben a szentség felfogható úgy is, mint egy külső szertartás vagy jel, amely valamilyen módon közvetíti a kegyelmet a hívőknek. A szentségek mibenlétéről és szerepéről mind ez idáig a XVI. században folyt a legaprólékosabb vita. Ezért a szentség teológia bemutatása során terjedelmes kitérőket kell tennünk e vita anyagára. Ugyanakkor a donatista vita is érdekes eredményeket hozott számos, a vita során érintett kérdésben. A szóban forgó anyag bemutatásának tehát az a legmegfelelőbb módja, hogy először a donatista vita és a reformáció által felvetett problémákat vesszük sorra. A kereszténység történetében a következőkérdések vetődtek fel a jelentős szentségviták idején:
1. Mi a szentség? 2. Hány szentség van? 3. Mi a helyes elnevezése annak a szentségnek, melyet a keresztények különböző névvel illetnek: „mise”, „szent közösség”, „eukharisztia”, „úrvacsora”, „a kenyér megtörése”? 4. Milyen értelemben van jelen Krisztus az úrvacsorában?
A harmadik kérdés megválaszolhatatlan! Ebben a könyvben az „úrvacsora" szót használjuk. Azok az olvasók, akik ezt a kifejezést elfogadhatatlannak tartják, teljesen szabadon behelyettesíthetik egy másik alternatív kifejezéssel, Nem áll szándékunkban, hogy ezt a kifejezést tüntessük fel helyesnek vagy normatívnak. Megemlítjük, hogy a „mise” szót a római katolikusok, az „úrvacsora” kifejezést pedig a protestánsok használják, illetve újabban, az ökumenikus fáradozások eredményeképp, egyre elterjedtebb az „eukharisztia” kifejezés.
A szentség meghatározása
Az előző fejezetben említettük, hogy az első századokban meglehetős érdektelenség uralkodott az egyháztannal szemben. Nagyjából ugyanezt mondhatjuk a szentségek vonatkozásában is. A II. századból csupán néhány általános jellegű értekezés olvasható a szentségek kérdéséről, például a Didakhéban és Irenaeus munkáiban. Először Augustinus tárgyalja teljes mélységében a szentségekre vonatkozó kérdéseket, ideértve meghatározásukat is. A közfelfogás szerint Augustinus fektette le a szentség meghatározásának alapelveit. Ezek a következők:
1. A szentség jel. „Az isteni dolgokra alkalmazott jeleket szentségeknek nevezzük.” 2. A jelnek valamiféle kapcsolatban kell állnia azzal a dologgal, amit jelez. „Ha a szentségek nem emlékeztetnének arra a dologra, amelynek szentségei, akkor nem lennének szentségek.”



ALISTER E. MCGRATH: BEVEZETÉS A KERESZTÉNY TEOLÓGIÁBA 301
Ezek a meghatározások azonban eléggé pontatlanok és elnagyoltak. Például valóban szentségnek kell tartanunk egy „szent dolog” valamennyi „jelét”? A gyakorlatban Augustinus „szentségként” értelmez számos olyan dolgot is, amit már régóta nem tartanak szakrális jellegűnek – ilyen például az (Apostoli) Hitvallás és a Miatyánk, Az idő múlásával egyre világosabbá vált, hogy nem tartható ez az egyszerű meghatározás, hogy a szentség „egy szent dolog jele”. A korai középkor során – ez az időszak a par excellence szentségtani korszak további tisztázásokra került sor. A XII. század első felében a párizsi teológus, Szentviktori Hugo a következőképpen dolgozta át a meghatározást:
Nem helyes szentségnek nevezni egy szent dolog valamennyi jelét. Elvégre a szent írások betűi vagy a szobrok és a képek mind-mind „egy szent dolog jelei”, de mégsem nevezhetjük őket szentségnek emiatt... Aki teljesebben és alaposabban akarja a szentséget meghatározni, a következőképpen teheti: „A szentség az a külső érzékekkel felfogható, fizikai vagy anyagi elem, amely hasonlóság által megjelenít, rendje által jelez, és megszentelő ereje által magában foglal valamely láthatatlan és szellemi kegyelmet.”
A meghatározásának négy lényeges összetevője van; ezek szerint a szentség:
1. „Fizikai vagy anyagi” elem – például a keresztség vize vagy az úrvacsorában a kenyér és a bor, vagy az utolsó kenet olaja. (Az „utolsó kenet” az a gyakorlat, amikor a halálos beteget megkenik szentelt olívaolajjal.) 2. A „hasonlóság” a jelzett dolog és a jelölő dolog viszonyát fejezi ki. Az utóbbi ennek révén jelenítheti meg a jelzett dolgot. Tehát az úrvacsorai bor „hasonlít” Krisztus véréhez, és ezért jelenítheti meg azt a vért a szentségi összefüggésen belül. 3. Felhatalmazás arra, hogy a szentség valóban jelezze a kérdéses dolgot. Más szóval, alapos oknak kell fennállnia ahhoz, hogy higgyük, a kérdéses jelet arra rendelték, hogy megjelenítse azt a lelki valóságot, amire mutat. A szóban forgó „felhatalmazás” egyik példája – mely valójában a mindent eldöntő példa – magának Jézus Krisztusnak az elrendelő (szentségszerző) akarata (vö. Mt 28,19 skk,). 4. A hatásfok, mellyel a szentség képes továbbítani az általa jelzett jótéteményt azok számára, akik részesednek a szentségben.
Ez a négy pont döntőjelentőségű. A középkori teológiában igen nagy gonddal tettek különbséget az „Ószövetség szentségei” (például körülmetélkedés) és az „Újszövetség szentségei” között. Eszerint a köztük fennálló lényegi különbség az, hogy az Ószövetség szentségei csupán jelezték a lelki valóságot, míg az Újszövetség szentségei ténylegesítik, amit jelöltek. A XIII. századi ferences rendi Bonaventura egy orvosi hasonlat segítségével fogalmazta meg ezt a pontot:
A Régi Törvény (ti. az Ószövetség) alatt voltak bizonyos kenetek, melyek azonban jelképesek voltak, és nem gyógyítottak. A betegség halálos volt, a megkenetés azonban hatástalan... a valóban gyógyító keneteknek lelki felkenetést és életadó erőt is adniuk kell; ezt egyedül a mi Urunk Krisztus adta meg, minthogy... halála révén a szentségek ereje életre hív a halálból.
Ám Szentviktori Hugo szentségmeghatározása sem bizonyult kielégítőnek. Hugo szerint a következő dolgok „szentségek”: a testet öltés, az egyház és a halál. Valami azonban hiányzott. Erre az időre már általános egyetértés alakult ki, hogy hét szentség van: keresztség konfirmáció, úrvacsora, gyónás, házasság, papi ordináció és az utolsó kenet. Hugo



ALISTER E. MCGRATH: BEVEZETÉS A KERESZTÉNY TEOLÓGIÁBA 302
meghatározása alapján azonban a gyónás nem lehetne szentség. Nem tartalmaz anyagi elemet. Valahogy csak nem akart összeállni az elmélet és a gyakorlat. Végül Petrus Lombardus tette fel a pontot az ire. Legalábbis a meghatározás kérdésében. Lombardus, miután elhagyta Hugo meghatározásának egyik alapvető szempontját, összhangba tudta hozni az elméletet és a gyakorlatot. Meghatározásából kihagyta a ,,fizikai és anyagi elemekre” vonatkozó utalást, mely ezek után a következőképpen hangzik: „A szentséget pontosan úgy lehet meghatározni, mint Isten kegyelmének a jelét és a láthatatlan kegyelem ama formáját, amely hordozza annak hasonlóságát, és mint annak oka létezik.” Ez a meghatározás illik mind a hét fent említett szentségre, sőt kiterjeszthető a hitvallásra és a testet öltésre is. Mivel ez a meghatározás Petrus Lombardus Tételek négyes könyve című művében kapott helyet, általánosan alkalmazni kezdték a késő középkori teológiában, és gyakorlatilag változatlanul megmaradt a reformáció koráig. 1520-as reformiratában (A keresztény egyház babiloni fogságáról) Luther komoly támadást indított a katolikus szentségértelmezés ellen. A humanista nyelvtudomány legújabb eredményeire támaszkodva azt állította, hogy a Vulgata sacramentum szóhasználata szinte teljes egészében igazolhatatlan a görög szöveg fényében. Míg a római katolikus egyház hét szentséget ismert el, addig Luther először hármat (keresztség, úrvacsora. gyónás), majd nem sokkal később kettőt (keresztség és úrvacsora). Az átmenet már magában A keresztény egyház babiloni fogságáról című könyvben megfigyelhető, tehát térjünk ki rá röviden, hogy megérthessük annak hátterét is. A mű egy alapelv erőteljes megfogalmazásával kezdődik, amely félresöpri a szentségekkel kapcsolatos középkori konszenzust:
Tagadom, hogy hét szentség volna, és jelenleg azt állítom, hogy csak három van: a keresztség, a gyónás és a kenyér. Mindhárom a római tekintélyesek gyászos fogságában volt, és az egyházat minden szabadságától megfosztották.
A könyv végén azonban Luther nyomatékkal hangsúlyozza a látható fizikai jel fontosságát. Luther a következő mondatokkal jelzi nézeteinek ezt a lényeges megváltozását:
Ismeretes azonban, hogy voltaképpeni szentségek csak azok, amelyekhez jellel kapcsolódó isteni ígéret fűződik. A többiek, amelyek ily jeggyel nem bírnak, ígéretek csupán. Amiből az következik, hogy élére állítsuk a dolgot, hogy Istennek egyházában nincs több, mint két szentség, ti. a keresztség és az úrvacsora, mivelhogy csak e kettőnél van meg nyilvánvalóan az istenileg elrendelt külső jel és a bűnbocsánat ígérete.
Tehát a gyónás is elvesztette szentségi jellegét, mert a szentség két lényegi jellemzője:
1. Isten Igéje; 2. egy külső szentségi jel (a keresztségben a víz, az úrvacsorában pedig a kenyér és a bor).
Az Újszövetség egyházának egyedül igazi szentségei tehát a keresztség és az úrvacsora; a gyónásnak nincs külsőjele, ezért nem tartható szentségnek. Lutherhez hasonlóan a svájci reformátor, Zwingli is súlyos kétségeket támasztott a „szentség” szóval szemben. Azt állította, hogy a kifejezés alapvető jelentése az „eskü”, és ezért eleinte a keresztség és az úrvacsora szentségeit (a katolikus rendszer többi öt szentségét elutasította) Úgy kezelte, mint Isten egyházhoz való hűségének és a bűnbocsátó isteni irgalom ígéretének jeleit. 1523-ban például azt írja, hogy a „szentség” szó csak olyan dolgokra alkalmazható, melyeket „Isten alapított, parancsolt és rendelt el Igéjével, mely olyan szilárd és biztos, mintha Isten megesküdött volna erre a hatásra”. Zwingli azonban később arra a belátásra



ALISTER E. MCGRATH: BEVEZETÉS A KERESZTÉNY TEOLÓGIÁBA 303
jutott, hogy a szentségek inkább a hívők egyház iránti hűségét jelzik, mint Istenét a hívők iránt. Ezt a pontot később alaposabban is megvizsgáljuk. A Tridenti Zsinat a protestáns szentségfelfogásra a Petrus Lombardus által megfogalmazott álláspont védelmével felelt.
Ha valaki azt mondja, hogy az új törvény (ti. az Újszövetség) szentségeit nem mind Jézus Krisztus alapította, vagy hogy több vagy kevesebb volna belőlük, mint hét – név szerint keresztség, konfirmáció, úrvacsora, gyónás, utolsó kenet, papi ordináció és házasság –, vagy hogy e hétből bármelyik is nem igazi és valódi szentség, átkozott legyen.
Ez az alapállás a XVI. század óta jellemző maradt a római katolikus teológiára.
A donatista vita: a szentségek hathatóssága (érvényessége)
Az előző fejezetben bemutattuk a donatista vita mögött meghúzódó problémákat. A mostani fejezet anyagához közvetlenül kapcsolódó fő kérdés a szentséget kiszolgáltató lelkész személyes alkalmassága vagy szentsége. A donatisták nem voltak hajlandók elfogadni, hogy egy traditor – azaz egy olyan keresztény lelkész, akinek személyes hitelén folt vagy csorba esett a római hatóságokkal való együttműködés miatt a Diocletianus-féle keresztényüldözések idején – kiszolgáltathassa a szentségeket. Ennek megfelelően azt állították, hogy az a keresztség, felszentelés és úrvacsora, amit ilyen lelkészek szolgáltattak ki, érvénytelen. Ez a hozzáállás részben Karthágói Cyprianus tekintélyén alapult. Cyprianus azt állította, hogy nincsen igazi szentség az egyházon kívül. A heretikusok által kiszolgált keresztelés tehát nem érvényes, hiszen a heretikusok nem fogadják el az egyház hitét, s így kívül vannak annak kötelékein. Cyprianus logikailag támadhatatlannak tűnő nézeteit azonban voltaképpen nem is alkalmazhatták a donatista vitában kialakult helyzetre, hiszen ott olyan papokról volt szó, akiknek személyes magatartása elhivatásukhoz méltatlannak bizonyult, ám hitükben ortodoxok voltak. Felhatalmazhatók-e a tanbelileg ortodox, de erkölcsileg elbukott papok a szentségek kiszolgálására? És érvényesek-e (hathatósak-e) az általuk kiszolgált szentségek? A donatisták, akik Cyprianus tételeit eredeti célján messze túllépve kezdték alkalmazni, azt állították, hogy az egyházi cselekményeket érvénytelennek kell tartani, ha az azokat kiszolgáltató személyek méltatlanok. A donatisták tehát azt tartották, hogy akiket olyan katolikus papok vagy püspökök kereszteltek meg vagy szenteltek fel, akik nem tartoztak a donatista mozgalomhoz, azokat a donatista lelkészeknek újra kell keresztelni és újra kell szentelni. A szentség érvényessége az azt kiszolgáltató személyek személyes minőségétől függ. E megközelítésre válaszolva Augustinus azt állította. hogy a donatizmus túlzott hangsúlyt fektet az emberi közvetítők minőségére, és súlytalanná teszi Jézus Krisztus kegyelmét. Augustinus szerint lehetetlen, hogy a bukott emberek különbséget tegyenek tiszta és tisztátalan, méltó vagy méltatlan között. Ez a nézet, mely teljesen összhangban áll Augustinus egyházértelmezésével (ti. az egyház a szentek és bűnösök „vegyes teste”), azt fejezi ki, hogy a szentségek hatása nem az azokat kiszolgáltatók érdemétől függ, hanem annak az érdemétől, aki azokat elsőként megalapította – Jézus Krisztusétól. A szentségek érvényessége független az azokat kiszolgálók érdemétől. Augustinus igen érdekes összefüggésben részletezi tételét. Azt állítja, hogy különbséget kell tenni a „keresztség” és a „keresztelési jog” között. A keresztség érvényes még akkor is, ha heretikusok vagy szakadárok szolgáltatták ki, ám ez nem jelenti azt, hogy a keresztelési jog tekintet nélkül járna mindenkinek. A keresztség adományozásának joga csak az egyházon



ALISTER E. MCGRATH: BEVEZETÉS A KERESZTÉNY TEOLÓGIÁBA 304
belül létezik, és kizárólag azon lelkészeket illeti, akiket kiválasztottak és felhatalmaztak a szentségek kiszolgáltatására. Szentségei kiszolgáltatásának tekintélyét maga Krisztus bízta az apostolokra, és rajtuk keresztül utódaikra, a püspökökre, a katolikus egyház lelkészeire. A kérdéses teológiai problémát két latin kifejezés adja vissza, melyek a szentségi hatás alapjának eltérő felfogására utalnak.
1. A szentségek ex opere operantis hatnak – szó szerint: a munkálkodó munkája révén. Eszerint a szentség hatása a lelkész személyes tulajdonságaitól függ. 2. A szentségek ex opere operato hatnak – szó szerint: az elvégzett munka révén. Eszerint a szentség hatása Krisztus kegyelmétől függ, a szentség ezt a kegyelmet jeleníti meg és közvetíti.
A donatista álláspont a szentségek oksági viszonyát ex opere operantis, Augustinusé ex opere operato értelmezi. A nyugati egyházban az utóbbi nézet vált normatívvá, és ezt tartották meg a vezető reformátorok is a XVI. század során.
A szentségek funkciója
A keresztény teológia fejlődése során számos értelmezés alakult ki a szentségek funkciójával kapcsolatban. A következőkben a négy legfontosabb idevágó nézetet mutatjuk be. Hangsúlyoznunk kell, hogy ezek nem zárják ki kölcsönösen egymást. Az a nézet például, hogy a szentség a kegyelmet közvetíti, nem zárjaki azt a nézetet, hogy a szentségek biztosítják a hívőt Isten ígéretei felől. A vita voltaképpen arról folyik, hogy melyik funkciónak van döntő szerepe a szentségek helyes megértése szempontjából.
A SZENTSÉGEK KÖZVETÍTIK A KEGYELMET
Korábban már utaltunk a középkori írók meggyőződésére, miszerint a szentségek az általuk jelzett kegyelmet közvetítik. E nézet nyomai már a II. században felfedezhetők; Antiókhiai Ignatius kijelenti, hogy az úrvacsora „a halhatatlanság gyógyszere és ellenmérge, hogy meg ne haljunk, hanem örökké éljünk Jézus Krisztusban”. A gondolatvilágos, az úrvacsora nem csupán jelzi az örök életet, hanem eszköz is annak megvalósulásában. A későbbiek során számos teológus bontotta tovább a gondolatot, főképpen a milánói Ambrosius. A IV. században alkotó Ambrosius azt állította, hogy a keresztségben a Szentlélek „a keresztelőmedence fölé ereszkedik, vagy azok fölé, akiket megkeresztelnek, és valóságossá teszi az újjászületést”. Augustinus egy igen fontos különbségtételt kapcsol ehhez a ponthoz. Eszerint különbség van a szentség és a „szentség ereje” (virtus) között. Az előbbi csupán jel, míg az utóbbi eredményezi azt a hatást, amire a jel mutat. Világos, hogy Augustinus és középkori követői gondolkodásában a szentségek legfőbb funkciója a kegyelem hathatós továbbítása.
A Duns Scotus számára oly kedves középkori írók azt állították, hogy nem egészen pontos, ha azt mondjuk, hogy a szentségek okozzák a kegyelmet. A XIV. századi író, Aquilai Petrus a következőképpen fogalmaz:
Amikor Petrus Lombardus azt állítja, hogy a szentségek azt eredményezik, amit jeleznek, ezt nem úgy kell érteni, hogy a szentségek a szó szoros értelmében maguk okozzák a kegyelmet. Hanem inkább Isten valósítja meg a kegyelmet a szentségek jelenlétében.



ALISTER E. MCGRATH: BEVEZETÉS A KERESZTÉNY TEOLÓGIÁBA 305
A szentségeket tehát causa sine qua non okokként fogták fel – tehát nélkülözhetetlen előfeltételként –, de nem a szó szoros értelmében vett okokként. Ezeket a nézeteket a reformátorok elvetették, akiket igencsak zavart Augustinus ragaszkodása a szentségek – különösképpen a keresztség – hatást eszközlő természetéhez. Petrus Martyr Vermigli jó példa azokra a XVI. századi protestáns írókra, akik e ponton élesen bírálták Augustinust:
Augustinus súlyosan tévedett ebben a tanban, mert túl sokat tulajdonított a keresztségnek. Nem ismerte fel, hogy az csupán az újjászületés külső szimbóluma, és azt tartotta, hogy a keresztelés végrehajtása által újjászületünk, elfogadtatunk és belépünk Krisztus családjába.
A Tridenti Zsinat a szentség hatást eszközlő természete mellett törtlándzsát, és bírálat alá vonta azt a protestáns tendenciát (ld. fent Vermiglinél), mely a szentségeket jelként kezelte, és nem a kegyelem okaiként.
Aki azt mondja, hogy az új törvény szentségei nem tartalmazzák az általuk jelölt kegyelmet, vagy hogy nem közvetítik e kegyelmet azoknak, akik nem gördítenek akadályt az útjába (mintha azok csak a hit által kapott kegyelem és igazság külső jelei lennének, vagy a keresztény elhívás bizonyos jelei, melyek révón a hívők emberi szinten megkülönböztethetők a hitetlenektől), átkozott legyen.
Trident elsősorban arról beszél, hogy a szentségek közvetítik a kegyelmet (s nem okozzák azt), s ezzel lehetővé teszi a fent említett scotista álláspont megtartását.
A SZENTSÉGEK MEGERŐSÍTIK A HITET
A szentségek funkciójának ez az értelmezése főleg azért vált fontossá a XVI. századi reformációban, mert igen nagy szerepet játszott a bizalom (fiducia) fogalma, mint a megigazító hit döntő aspektusa. A reformátorok első generációja szerint a szentségek Isten válaszai az emberi gyengeségre. Isten jól tudja, hogy ígéreteinek elfogadása és megválaszolása milyen nehéz az ember számára; ezért Igéjét kiegészítette kegyelmes jóindulatának látható és tapintható jeleivel. A szentségek Isten ígéreteit jelenítik meg, a mindennapi világ tárgyain keresztül közvetítve. Melanchthon Tételek a miséről (1521) című írásában aláhúzta, hogy a szentség elsősorban Isten kegyelmes alkalmazkodása az emberi gyengeséghez. Egy hatvanöt tételből álló levezetésben Melanchthon előterjeszti, mi lenne a megbízható és felelősségteljes megközelítés annak kapcsán, hogy hol a helye a szentségeknek a keresztény lelkiségben. „A jelek eszközök, melyek által emlékeztetünk és egyben megbátoríttatunk a hit igéjére.” Egy ideális világban, mondja Melanchthon, az emberek készek lennének egyedül az Ige alapján bízni Istenben. Ám a bukott emberi természet egyik gyengesége az, hogy szüksége van jelekre (Melanchthon az ószövetségi Gedeon történetére hivatkozik, amikor ezt a tételét megfogalmazza). Melanchthon szerint a szentségek jelek: „Amit egyesek szentségnek hívnak, mi jeleknek nevezünk – vagy ha jobban tetszik, szentségi jeleknek.” Ezek a szentségi jelek erősítik Istenbe vetett bizalmunkat. „Hogy enyhítse ezt az emberi szívben lakó bizalmatlanságot, Isten jeleket csatolt az Igéhez,” A szentségek tehát Isten kegyelmének jelei a kegyelem ígéretéhez csatolva, funkciójuk az, hogy bátorítsák és megerősítsék a bukott emberek hitét.



ALISTER E. MCGRATH: BEVEZETÉS A KERESZTÉNY TEOLÓGIÁBA 306
Luther hasonló álláspontot képvisel, amikor a szentségeket „jelekkel kapcsolt ígéreteknek” vagy „istenileg elrendelt jeleknek és a bűnbocsánat ígéretének” nevezi. Érdemes megjegyezni, hogy Luther a „zálog” kifejezést használja, amikor az úrvacsora bizonyosságot adó jellegét hangsúlyozza. A kenyér és a bor biztosít minket a bűnbocsánat isteni ígéretének valóságáról, teszi könnyebbé annak elfogadását, és azt elfogadva, annak szilárd megtartását.
Hogy biztosak lehessünk Krisztusnak ebben az ígéretében, és hogy igazán minden kétség nélkül rábízzuk magunkat, Isten a legértékesebb és legdrágább pecsétet és zálogot adta nekünk: Krisztus valódi testét és vérét a kenyér és a bor alatt. Ezek ugyanazok, mint amelyekkel megszerezte nekünk emez igen értékes és kegyelmes kincs ajándékát és ígéretét, önként letéve életét, hogy mi megkaphassuk és elfogadhassuk a megígért kegyelmet.
Ezt a megközelítést a II. Vatikáni Zsinat is támogatja, és azt hangsúlyozza, hogy a szentségeknek dinamikus szerepük van a hitélet érettségének előmozdításában:
A szentségek nemcsak feltételezik a hitet, de szavakkal és tárgyakkal táplálják, erősítik és kifejezik azt. Ezért nevezik őket a „hit szentségeinek”. Valóban közlik a kegyelmet, de emellett maga a kiszolgáltatásuk eseménye is hathatósan felkészíti a hívőket, hogy gyümölcsöző módon befogadják e kegyelmet, hogy Istent igazán imádják, és szeretetben járjanak.
A SZENTSÉGEK ERŐSITIK AZ EGYSÉGET ÉS AZ ELKÖTELEZETTSÉGET AZ EGYHÁZON BELÜL
Az egyház egysége komoly nyugtalanság forrása volt a patrisztikus kor során, különösen amikor a Decianus- és Diocletianus-féle üldözések nyomán megosztottság alakult ki. Karthágói Cyprianus, mint már korábban láthattuk, jelentős hangsúlyt helyezett az egyház egységére, és arra biztatta tagjait, hogy törekedjenek nagyobb harmóniára és elkötelezettségre az egyházban Ezt a gondolatot Augustinus a szentségekre vonatkoztatva fejlesztette tovább. Ahhoz, hogy egy társadalomban valamilyen szintű összetartás legyen, lenniük kell olyan cselekményeknek, melyeknek mindenki részese, s melyek kifejezik és erősítik az egységet. „Nincs olyan vallás, legyen az igaz vagy hamis, melyben az emberek közösséget tudnának alkotni anélkül, hogy összegyűlnének és részesülnének valamilyen látható jelben vagy szentségben.” Bár ezt a nézetet a középkori írók is elfogadták, legerőteljesebb módon a reformáció korában, különösen is Zwingli Ulrik írásaiban jelent meg. Luther azt állította, hogy a szentségek fő feladata a hívők biztosítása arról, hogy ők igazán tagjai Krisztus testének, és örökösei Isten országának. Ezt az álláspontot hosszasan fejtegeti 1519-es értekezésében – Krisztus szent és igaz testének áldott szentsége –, külön kiemelve azt a pszichológiai biztosítékot, amit a szentség elérhetővé tesz a hívők számára:
Ezt a szentséget a kenyérben és a borban megkapni tehát nem más, mint megkapni a Krisztussal és minden szentekkel való közösség és egység biztos jelét. Olyan ez, mintha a polgárok jelet kapnának, egy bizonylatot vagy valami más jelet, ami biztosítja őket arról, hogy valóban a város polgárai és e sajátos közösség tagjai... Ezért ebben a szentségben egy biztos jelet kapunk Istentől, hogy mi egyesültünk Krisztussal és a szentekkel, és mindenünk közös velük, és hogy Krisztus szenvedése és élete immár a miénk.



ALISTER E. MCGRATH: BEVEZETÉS A KERESZTÉNY TEOLÓGIÁBA 307
Ez az erős hangsúly, mely a szentségeket mint a keresztény közösséghez tartozás jeleit állítja előtérbe, mint azt mindjárt látni fogjuk, sokkal jellemzőbb Zwinglire, mint Lutherre, ámbár ezen a ponton Luther gondolkodásának is lényeges eleme. Zwingli szerint a szentségek elsődleges célja annak megbizonyítása, hogy az egyén a hit közösségéhez tartozik. A keresztség nyilvánosan jeleníti meg azt, hogy a gyermek Isten háznépének tagja. Zwingli kimutatja, hogy az Ószövetségben a fiúgyermekeket születésük után néhány nappal metélték körül, az Izráel népéhez való tartozásuk jeleként. A körülmetélkedés rítusát az ótestamentumi szövetség törvénye rendelte el, annak demonstrálására, hogy a körülmetélt gyermek a szövetség közösségébe tartozik. A gyermek közösségbe születik, amelybe ezután már bele is tartozik – a körülmetélkedés ennek a közösséghez tartozásnak a jele. A keresztény teológiában szívósan tartja magát az a felfogás, miszerint a keresztség a körülmetélkedés keresztény megfelelője. Ezt a gondolatot fejtegetve Zwingli azt állítja, hogy a keresztség az ószövetségi körülmetélkedési szertartás újszövetségi megfelelője. Finomabb, mint a körülmetélkedés, mivel nem okoz fájdalmat, nem okoz vérzést, és sokkal átfogóbb, mert magában foglalja mind a fiú-, mind a lánygyermekeket. Zwingli továbbá azt hangsúlyozta, hogy a keresztség a közösséghez, az egyházhoz tartozás jele. Az a tény, hogy a gyermek még nincs tudatában ennek a hovatartozásnak, lényegtelen: a keresztény közösség tagja, és a keresztség e tagság nyilvános megbizonyítása. Ezen a ponton nyilvánvalóan mást mond, mint Luther. Zwingli számára, hasonló módon, az úrvacsorában való részesedés is az egyház iránti hűség folyamatos és nyilvános deklarálása. Az úrvacsorának ezt az értelmét egy katonai hasonlattal fejezi ki, mely a Svájci Konföderációban tábori lelkészként szerzett tapasztalatain alapul:
Ha egy ember fehér keresztet varr az öltözékére, ezzel kinyilvánítja, hogy szövetséges akar lenni. És ha elzarándokol Nähenfelsbe, és áldja az Istent, és hálát ad neki az ősöknek adott győzelemért, ezzel bizonyítja, hogy valóban szövetséges. Éppígy mindenki, aki a keresztség jelét megkapta, olyan, mint aki elhatározta, hogy meghallgatja, amit Isten neki mond, megtanulja az isteni előírásokat, és életét azok szerint éli. És aki a gyülekezetben hálát ad Istennek az emlékvacsorában való részvételével, azt a tényt bizonyítja, hogy teljes szívvel örvendezik Krisztus halálában, és hálát ad neki érte.
Az ősök győzelme arra utal, hogy a svájciak 1388-ban a Glarus kantonban lévő Nähenfels mellett győzelmet arattak az ausztriaiak felett. Általában ettől a katonai sikertől számítják a Svájci (vagy Helvét) Konföderáció kezdetét, és a csata helyszínére április első csütörtökén tett zarándoklattal emlékeznek meg róla. Zwingli két gondolatot fogalmaz meg. Először, a svájci katona fehér keresztet visel (ez ma, természetesen, a svájci nemzeti lobogó része), ez a Pflichtszeichen nyilvánosan jelzi hűségét a konföderációhoz. Ehhez hasonlóan, a keresztények kezdetben a keresztséggel mutatják ki nyilvánosan az egyházhoz való hűségüket, majd pedig az úrvacsorában való részvétellel. A keresztség a „Krisztusba történő látható belépés és pecsét”. Másodszor, a konföderációt létrehívó győzelemre való megemlékezés is a konföderációhoz való hűség. Ehhez hasonlóan, a keresztények is megemlékeznek arról a történelmi eseményről, amely a keresztény egyházat létrehozta (Jézus Krisztus halála), s ez egyben az egyház iránti elkötelezettség jele. Az úrvacsora tehát emlékezés a keresztény egyház megalakulásához vezető eseményre, valamint nyilvános megbizonyítása, hogy a hívót hűségesek az egyházhoz és annak tagjaihoz. Ez a felfogás szoros kapcsolatban áll Zwingli általános úrvacsora-értelmezésével (miszerint az úrvacsora emlékezés), ezt majd a későbbiekben vizsgáljuk meg.



ALISTER E. MCGRATH: BEVEZETÉS A KERESZTÉNY TEOLÓGIÁBA 308
A SZENTSÉGEK ÚJRA MEGERŐSÍTÉSÉNEK MINKET ISTEN NEKÜNK ADOTT ÍGÉRETEI FELŐL
Ez a funkció is elsősorban a reformátorok felfogásához kötődik, akik kiemelt hangsúlyt fektettek a hitre, mint az Isten ígéreteinek emberi kölcsönfüggvényére. A reformátorok teljes mértékben tisztában voltak az elbukott emberi természet gyengeségével, és tudták, hogy jelentékeny biztatásra szorul Isten szeretete és hűsége kapcsán. Luther szerint Krisztus halála Isten megbízhatóságának és drága kegyelmének jele. Luther ezt a gondolatot a „testamentum” (végakarat, végrendelet) fogalmának felhasználásával fejti ki. Tételes részletességgel A keresztény egyház babiloni fogságáról (1520) című művében fogalmazza meg ezt a gondolatot.
A végrendelet ígéret, amit a haldokló tesz, s melyben meghatározza a hagyatékot, és kijelöli az örökösöket. A végrendelet tehát magában foglalja először is a végrendelkező halálát, másodszor az örökség ígéretét és az örökösök megnevezését... Ezeket a dolgokat világosan látjuk Krisztus szavaiban. Krisztus végrendelkezik halálával kapcsolatban, amikor azt mondja, „ez az én testem, mely tiérettetek adatik”, és „ez az én vérem, mely tiérettetek ontatik ki”. Megnevezi és megjelöli a hagyatékot, amikor azt mondja, „a bűnök bocsánatára”. És kijelöli az örökösöket is, amikor azt mondja, „értetek és sokakért”, azaz azokért, akik elfogadják és elhiszik a végrendelkező ígéretét.
Luther felismerése az, hogy a végrendelet ígéretet rejt magában, ami csak az ígéretet tevő személy halála után lép életbe. Az úrvacsora liturgiája tehát három életbevágóan fontos dolgot foglal magában:
1. Megerősíti a kegyelem és megbocsátás ígéretét. 2.Megnevezi azokat, akikhez az ígéret szól. 3. Kinyilvánítja annak halálát, aki ezeket az ígéreteket tette.
Az úrvacsora tehát drámai módon hirdeti, hogy a kegyelem és megbocsátás ígérete immár érvényben van. Ez „a bűnbocsánat ígérete, amit Isten nekünk tett, és ezt az ígéretet erősítette meg az Isten fiának halála”. Krisztus halálának hirdetése által a hit közössége megvallja, hogy a megbocsátás és az örök élet drága ígérete már most érvényes azokra, akik hisznek. Ahogyan Luther mondja:
Így láthatod, hogy amit mi misének hívunk, az a bűnök bocsánatának ígérete, amit Isten nekünk ígért, és ezt az ígéretet erősítette meg az Isten fiának halála. Az ígéret és a végrendelet közötti egyetlen különbség az, hogy a végrendelet magában foglalja annak halálát, aki végrendelkezik... Itt viszont Isten készített végrendeletet. Ezért szükséges volna, hogy Isten meghaljon. De Isten nem halhat meg, hacsak nem lesz emberré. Tehát a testet öltés és Krisztus halála egybefoglaltatik ebben az egy szóban: „végrendelet”.
Az úrvacsora: a valóságos jelenlét kérdése
Mi történik az úrvacsorában? Mi módon változtatja át az úrvacsora, ha egyáltalán átváltoztatja, a kenyeret és a bort a szertartás folyamán? Számos megközelítési mód született e kérdés megválaszolására a századok során, melyek közül az alábbiak a legjelentősebbek.



ALISTER E. MCGRATH: BEVEZETÉS A KERESZTÉNY TEOLÓGIÁBA 309
TRANSZSZUBSZTANCIÁCIÓ
Ez a dogma, melyet hivatalosan a IV. Lateráni Zsinat (1215) rögzített, arisztotelészi alapokon áll – közelebbről Arisztotelész „szubsztancia” és „akcidencia” közötti különbségtételén. A szubsztancia egy adott dolog lényegi természete, míg az akcidenciák ugyanennek a külső megjelenési formái (pl. szín, nagyság, illat stb.). A transzszubsztanciáció elmélete azt mondja, hogy a kenyér és a bor akcidenciái (tehát külső megjelenéseik, ízük, illatuk stb.) változatlanok maradnak a megszentelés pillanatában, míg lényegük átváltozik abból a kenyérből és borból Jézus Krisztus testévé és vérévé. Ezt a megközelítést erős bírálat alávették a protestáns teológusok, különösen a reformáció korában, mert úgy ítélték meg, hogy az nem egyéb, mint az arisztotelészi kategóriák bevezetése a teológiába. Csak 1551-ben fogalmazta meg végül a Tridenti Zsinat a római katolikus egyház pozitív álláspontját: „Dekrétum a legszentebb szentségről, az úrvacsoráról”. Eddig az időpontig Trident csupán a reformátorokat kritizálta, anélkül hogy egy egységes alternatív álláspontot mutatott volna fel. Ezt a hiányosságot ekkor pótolták. A dekrétum nyitánya Krisztus lényegi jelenlétét erősíti meg: „A kenyér és a bor megszentelése után a mi Urunk Jézus Krisztus igazán és valóban és lényegileg benne van a szent úrvacsora tiszteletre méltó szentségében, ezen fizikai dolgok megjelenése révén.” A Zsinat nemcsak a transzszubsztanciáció dogmája mellett állt ki, hanem szókészlete mellett is. „A kenyér és a bor megszentelése által a kenyér teljes lényege átváltozik Krisztus testének lényegévé, és a bor teljes lényege átváltozik Krisztus vérének lényegévé. Ezt az átváltozást a szent katolikus egyház helyesen és megfelelően nevezi transzszubsztanciációnak.” Napjainkban a transzszubsztanciáció gondolatát átdolgozták a római katolikus teológusok, például Edward Schillebeeckx. Két ilyen átdolgozás számít különösen is fontosnak. A transzszignifikáció azt a gondolatot fejezi ki, hogy a megszentelés elsődlegesen a kenyér és a bor jelentésének a megváltozósával függ össze. Ehhez kapcsolódva a transzfinalizáció azt a gondolatot fejezi ki, hogy a megszentelés megváltoztatja a kenyér és a bor célját. Mindkét fogalom azon a feltételezésen alapszik, hogy sem a kenyér, sem a bor identitása nem különíthető el használatuk összefüggésétől – ez a gondolat már Zwingli írásaiban is megtalálható. Miben más az úrvacsorai szertartáson használt kenyér, mint a többi kenyér? Ha nem Krisztus teste, akkor mi? Zwingli erre a kérdésre egy hasonlattal válaszol. Azt javasolja, hogy vizsgáljuk meg egy királynő gyűrűjét. Két különböző összefüggésben vizsgálhatjuk meg a gyűrűt. Az első összefüggésben a gyűrő egyszerűen van. Elképzelhetjük úgy is, hogy a gyűrű egy asztalon fekszik. Nem érintkezik semmivel, Most képzeljük el, hogy a gyűrű egy új helyzetbe kerül. A királynő ujjára húzzák, mint a király ajándékát. Most már személyes vonatkozásai vannak, összefüggésbe került a királlyal – a király tekintélye, hatalma és fensége révén. Értéke most már sokkal nagyobb, mint az aranyé, amelyből készült. Ezek az asszociációk azért jöttek létre, mert a gyűrő az eredeti összefüggésből egy új összefüggésbe került át; a gyűrű maga teljesen változatlan maradt. Így történik ez az úrvacsorai kenyérrel, mondja Zwingli. A kenyér és a gyűrű egyaránt érintetlen marad önmagában, míg jelentőségük drámaian megváltozik. A jelentőség, más szóval, a tárgy kapcsolatai megváltozhatnak anélkül, hogy magának a tárgynak a természetében bármiféle különbség mutatkozna. Zwingli azt mondja, hogy pontosan ugyanez a folyamat figyelhető meg a kenyér és a bor kapcsán. Mindennapi, szokványos összefüggésük szerint a kenyér és a bor minden különös kapcsolat nélkül áll. De ha új összefüggésbe kerülnek, új és fontos kapcsolatokat vesznek fel. Ha egy istentiszteleti közösség középpontjába kerülnek, és ha Krisztus életének utolsó éjszakáját jelenítik meg újra, akkor a keresztény hit alapvető eseményének erőteljes emlékjeleivé válnak. Ezt a jelentést az összefüggés ruházza rájuk; önmagukban változatlanok maradnak.



ALISTER E. MCGRATH: BEVEZETÉS A KERESZTÉNY TEOLÓGIÁBA 310
KONSZUBSZTANCIÁCIÓ
Ez a nézet elsősorban Luther Márton nevéhez kapcsolódik, aki ragaszkodott ahhoz, hogy a kenyér és a bor, valamint Krisztus teste egy időben, párhuzamosan vannak jelen. Itt nincs lényegi átváltozás; a kenyér lényege és Krisztus testének lényege együtt van jelen. A transzszubsztanciáció dogmája Luther számára abszurditásnak, egy misztérium racionalizálásának tűnt. Luther szerint nem az számít, hogy mi módon van jelen, hanem hogy valóban jelen van Krisztus az úrvacsorában. Egy Órigenésztől kölcsönzött képpel mutatja be a kérdést; ha a vasat tűzbe teszik és melegítik, akkor izzani kezd – és ebben az izzó vasban mind a vas, mind a meleg jelen van. Miért nem használunk néhány ilyen hétköznapi hasonlatot annak a titoknak az illusztrálására, hogy miképpen van jelen Krisztus az úrvacsorában, ahelyett hogy bonyolult tudományos distinkciók alkalmazásával racionalizáljuk azt?
Ami engem illet, ha nem tudok a mélyére hatolni annak, hogy a kenyér miképpen teste a Krisztusnak, Krisztus engedelmességének fogságába ejtem értelmemet, és egyszerűen az ő szavain csüngök; szilárdan hiszem nem csupán azt, hogy Krisztus teste benne van a kenyérben, hanem hogy a kenyér a Krisztus teste. Indoklásom ehhez az az Ige, amelyik ezt mondja: „...vette a kenyeret, és hálákat adván, megtörte és ezt mondotta: Vegyétek, egyétek! Ez (azaz az a kenyér, amit vett és megtört) az én testem.” (1Kor 11,23-24)
Nem a transzszubsztanciáció dogmáját kell elhinni, hanem egyszerűen azt, hogy Krisztus valóban jelen van az úrvacsorában. Ez a tény sokkal fontosabb, mint akármelyik elmélet vagy magyarázat.
A VALÓSÁGOS HIÁNY: MEMORIALIZMUS
Az úrvacsora természetének ez a megközelítése Zwingli nevéhez fűződik. Az úrvacsora „Krisztus szenvedésére való emlékezés, és nem áldozat”. Rövidesen kifejtjük, hogy miért ragaszkodott Zwingli ahhoz, hogy az „ez az én testem” kifejezést nem lehet szó szerint venni, azaz miért rekesztette ki „Krisztus valóságos jelenlétének” gondolatát az Úrvacsorából. Ahogyan egy ember egy hosszú útra indulva egy gyűrűt ad a feleségének, hogy az emlékeztesse rá, amíg visszatér, éppúgy Krisztus egy jelet hagyott egyházára, hogy az emlékeztesse rá ama napig, amikor dicsőségben visszatér. De mit jelent az „ez az én testem” kifejezés (Mt 26,26), amely a valóságos jelenlét tradicionális katolikus felfogásának a sarokkövévé vált, és amire maga Luther is oly erősen hivatkozott a valóságos jelenlét védelme során? Zwingli úgy érvelt, hogy „számtalan olyan rész van a Szentírásban, ahol a >van< azt jelenti, hogy jelez”. A kérdést tehát így kell feltenni:
Vajon Krisztus szava a Mt 26-ban – „ez az én testem” – szintén vehető-e metaforikus értelemben vagy in tropice. Már elég világossá vált, hogy ebben az összefüggésben a „van” nem vehető szó szerint. Ezért ebből az következik, hogy metaforikusan vagy képletesen kell érteni. Az „ez az én testem” kifejezésben az „ez” szó a kenyeret jelenti, és a „test” szó az értünk halálra adott testet. Ezért a „van” nem vehető szó szerint, mivel a kenyér nem a test.



ALISTER E. MCGRATH: BEVEZETÉS A KERESZTÉNY TEOLÓGIÁBA 311
Vita a gyermekkeresztségről
A második fő szentség, amit az egész kereszténység egyetemesen elfogad, a keresztség. A legfontosabb ellentét, mely e szentség kapcsán kialakult, hogy vajon legitim dolog-e megkeresztelni gyermekeket – és ha igen, akkor milyen teológiai igazolás adható ennek a gyakorlatnak. Azt nem tudjuk bizonyosan, hogy a korai egyház keresztelt-e gyermekeket. Az Újszövetség nem tartalmaz speciális utalást a gyermekek megkereszteléséről. Viszont nem is tiltja ezt a gyakorlatot, és számos részlete értelmezhető úgy is, mint amelyek kimondatlanul is gyermekkeresztségről beszélnek – például egy egész háznép (család) megkeresztelésére történő utalások (ApCsel 16,15, 33; 1Kor 1,16). Pál a keresztséget a körülmetélkedés lelki párhuzamának tekinti (Kol 2,11-12), azt sugallva ezzel, hogy – a párhuzam értelmében – a keresztelési gyakorlat kiterjeszthető a gyermekekre is. A keresztény szülők gyermekei megkeresztelésének gyakorlata – amit gyakran paedobaptizmusnak neveznek –, úgy tűnik, számos nyomás hatására alakult ki. Lehetséges, hogy a zsidó körülmetélkedési szertartással való párhuzam vezette a keresztényeket arra, hogy megalkossanak egy ennek megfelelő szertartást a keresztény gyermekek számára. Nagy általánosságban azonban, úgy tűnik, a keresztény szülőknek lelkileg volt szükségük arra, hogy gyermekeik születését a hívő háznép (család) körében megünnepeljék. A gyermekkeresztség eredete részben erre a szükségre adott válasz is lehetett. Hangsúlyoznunk kell azonban, hogy valódi bizonyítékaink nincsenek e gyakorlat történeti eredetét, valamint társadalmi és teológiai okait illetően. Annyit mindazonáltal tudunk, hogy e gyakorlat a II. vagy III. századra vált megszokottá, ha ugyan nem egyetemessé, és amint látni fogjuk, jelentős hatást gyakorolt egy fontos teológiai vitára, a pelagiánus vitára. A II. században Órigenész már egyetemes gyakorlatként beszél a gyermekkeresztségről, amit azzal igazolt, hogy az emberiség egyetemesen rászorul Krisztus kegyelmére. Hasonló érvelést fejtett ki később Augustinus is: mivel Krisztus mindenki üdvözítője, ebből az következik, hogy mindenki – beleértve a gyermekeket is – megváltásra szorul, amit a keresztség közvetít, legalábbis részben. Tertullianus tiltakozott a gyakorlat ellen, és azt állította, hogy a gyermekek megkeresztelését el kellene halasztani addig, amíg „megismerik Krisztust''. A közelmúltban a gyermekkeresztséget igen erős kritikai vizsgálódás alá vette Karl Barth, aki idevonatkozó írásaiban a következő három fő ellenvetést veti fel e gyakorlattal szemben:
1. Nincs bibliai megalapozottsága. A jelek arra mutatnak, hogy a gyermekkeresztség az apostoli kor utáni időszakban vált normává, és nem az újszövetség korában. 2. A gyermekkeresztség gyakorlata ahhoz a végzetes feltételezéshez vezetett, hogy az emberek születésük eredményeként lesznek keresztények. Barth azt állítja (s ez sokakat a bonhoefferi „olcsó kegyelem” gondolatára emlékeztet), hogy a gyermekkeresztség leértékeli Isten kegyelmét, és a kereszténységet puszta társadalmi jelenséggé degradálja. 3. A gyermekkeresztség gyakorlata meggyengíti a keresztség és a keresztény tanítványság közötti fontos kapcsolatot. A keresztség Isten kegyelmének tanúsága, és az e kegyelemre adott emberi válasz kezdetét jelenti. Mivel a gyermekek képtelenek tudatos választ adni, ezért a keresztség teológiai jelentése elhomályosult.
Bár Barth valamennyi érve sorra megcáfolható, jól jelzik, hogy az ún. történelmi egyházak egyre kényelmetlenebbül szembesülnek a gyermekkeresztséggel kapcsolatos lehetséges visszaélésekkel.



ALISTER E. MCGRATH: BEVEZETÉS A KERESZTÉNY TEOLÓGIÁBA 312
A keresztény tradícióban három alapvető megközelítés alakult ki a gyermekkeresztség kapcsán. Vizsgáljuk meg őket külön-külön,
A GYERMEKKERESZTSÉG ELTÖRLI AZ EREDENDŐ BŰN VÉTKÉT
Ez az álláspont Karthágói Cyprianusra megy vissza, aki leszögezte, hogy a gyermekkeresztség kieszközli mind a bűnös cselekedetek, mind az eredendő bűn eltörlését. A gyakorlat teológiai igazolásának utolsó lépése Augustinus nevéhez főződik, aki a pelagiánus vitában felvetődött kérdésekre válaszolva dolgozta ki nézeteit. Hát nem azt mondja a hitvallás, hogy „egy keresztség a bűnök bocsánatára”? Ebből az következik, hogy a gyermekkeresztség eltörli az eredendő bűnt. Ez viszont ugyancsak súlyos kérdést vetett fel. Ha a keresztség eltörli az eredendőbűnt, akkor miért élnek eme gyermekek bűnös módon további életük során? Augustinus az ellenvetésre azzal válaszolt, hogy különbséget tett az eredendő bűn vétke és nyomorúsága között. A keresztség eltörli az eredendő bűn vétkét, de nem tesz semmit, hogy megszabadítson annak hatásától, amit csak a kegyelem folyamatos munkája képes megszüntetni a hívőben. E megközelítés egyik fontos aspektusa azoknak a sorsát érinti, akik úgy halnak meg, hogy nincsenek megkeresztelve. Mi történik azokkal, akik anélkül halnak meg, hogy akár gyerekként, akár későbbi életük során megkeresztelték volna őket? Ha a keresztség törli el az eredendő bűn vétkét, akkor azok az emberek, akik keresztség nélkül halnak meg, vétkesek maradnak. És akkor mi történik velük? Augustinus álláspontjából az következik, hogy az ilyen emberek nem üdvözülnek. Augustinus szilárdan tartotta magát ehhez a meggyőződéshez, és erőteljesen hangoztatta, hogy a megkereszteletlen gyermekék örök kárhozatra vannak ítélve. Azt azonban megengedte, hogy az ilyen gyermekeknek nem lesz olyan kellemetlen a pokolban, mint azoknak, akik már felnőttek, és valódi bűnöket követtek el. Az ilyen meghatározások jelentősen megnövelték a pokoltól való félelmet, ahogy azt majd látni fogjuk. Augustinus álláspontját azonban módosítani kellett a közhangulat nyomására, mely igazságtalannak érezte ezt a tételét. Petrus Lombardus azt állította, hogy a megkereszteletlen gyermekek csak „a kárhoztatás büntetését” kapják, s mentesülnek a sokkal fájdalmasabb „érzékek büntetése” alól. Bár kárhozottak, ez a kárhozat azonban nem tartalmazza a pokol fizikai fájdalmának megtapasztalását. Ezt a gondolatot gyakran „a pokol tornácaként” emlegetik, ámbár soha nem vált semmilyen hivatalos keresztény tanítási rendszer részévé. Erre utal Dante a pokol leírásában, amiről majd később lesz szó.
A GYERMEKKERESZTSÉG AZ ISTEN ÉS AZ EGYHÁZ KÖZÖTTI SZÖVETSÉGBEN GYÖKEREZIK
Korábban már megjegyeztük, hogy milyen sok teológus értelmezi a szentségeket „a közösséghez tartozás megerősítéseként”. Számos protestáns író igyekezett a gyermekkeresztség gyakorlatát az Isten és népe közötti szövetség jeleként értelmezni. A gyermekek megkeresztelését az egyházban a zsidó körülmetélkedési szertartás párjának tartják. E megközelítés eredete Zwinglire megy vissza. Zwingli az „eredeti vétek” gondolatát jelentős szkepticizmussal kezelte. Hogyan lehet egy gyermeket bármiben is vétkesnek tartani? A vétek bizonyos mértékű erkölcsi felelősséget feltételez, ami a gyermekekből még teljesen hiányzik. Az augustinusi „eredeti vétek” fogalmának visszautasításával Zwingli egy időre légüres térbe



ALISTER E. MCGRATH: BEVEZETÉS A KERESZTÉNY TEOLÓGIÁBA 313
került, ti. semmiféle igazolást nem talált a gyermekkeresztség gyakorlatára – melyet ugyanakkor helyeselt az Újszövetség alapján. Hogyan lehet hát ezt a gyakorlatot elméletileg igazolni? Zwingli a választ az Ószövetségben találta meg, mely meghatározta, hogy az Izráel szövetségében született fiúgyermekeknek még egy külső jelre is szükségük volt, hogy tagjai legyenek Isten népének. A kérdéses külső jel a körülmetélkedés volt – azaz az előbőr eltávolítása. A gyermekkeresztséget tehát a körülmetélkedés analógiájára kell felfogni – s mint ilyen: a szövetség közösségébe való tartozásjele. Zwingli azt állította, hogy a kereszténység átfogóbb és finomabb jellegét egyértelműen igazolja a gyermekkeresztség: az, hogy mind a fiú-, mind a lánygyermekeket megkeresztelik; míg a zsidóság csak a fiúgyermekek megjelölését ismeri el. Az evangélium finomabb jellegét pedig az bizonyítja, hogy sem fájdalomokozás, sem vér nincs a szentségben. Krisztus – aki kereszthalála mellett maga is körülmetélt volt – azért szenvedett, hogy népének ne kelljen így szenvednie.
A GYERMEKKERESZTSÉG NEM IGAZOLHATÓ
A XVI. századi radikális reformáció, majd azt követően a XVII. században a baptista egyház angliai megalakulása azt tanúsítja, hogy nem mindenki fogadta el a gyermekkeresztség gyakorlatát. A keresztséget csak akkor kell kiszolgáltatni, ha egy egyén a kegyelem, a bűnbánat és a hit jeleit mutatja. Az Újszövetség hallgat a gyermekkeresztség kérdéséről, és ez annak a jele, hogy semmiféle bibliai jogosultsága nincs a gyermekkeresztségnek. Ez az álláspont egyrészt egy általános szentségfelfogáson, másrészt viszont egy sajátos keresztségértelmezésen alapul (ez utóbbi főleg a keresztség szerepével kapcsolatos). A keresztény tradícióban hosszú ideje tart már a vita, hogy vajon a szentségek kauzatív vagy deklaratív jellegűek. Más szóval, a keresztség „okozza, a bűnbocsánatot, vagy jelöli, kinyilvánítja, hogy ez a bocsánat már megtörtént? A „hívőkeresztség” gyakorlata azon a feltételezésen alapszik, hogy a keresztség a nyilvános hitvallást jelenti a megtért egyén részéről. A megtérés már megtörtént; a keresztség annak nyilvános megbizonyítását jelenti, hogy ez az esemény bekövetkezett. Van néhány párhuzam ezen álláspont és Zwingli fent említett álláspontja között; a lényegi különbség Zwingli nézete és a baptista álláspont között az, hogy értelmezésük szerint más és más eseményt bizonyít nyilvánosan a keresztség. Zwingli a kérdéses eseményt a hívő közösségbe való beleszületésének tartja, a baptista írók viszont azt mondják, hogy ez a hit hajnalhasadása az egyén életében.
Ezt az álláspontot erősíti Benajah Harvey Carroll (1843-1914), a texasi Déli Baptisták vezető alakja. Ahhoz, hogy a keresztség érvényes legyen, négy feltételnek kell találkoznia:
1. Megfelelő tekintélynek – azaz az egyháznak – kell kiszolgáltatnia a szentséget, 2. A megfelelő egyénnek – azaz a bűnbánó hívőnek – kell részesülnie a szentségben, Carroll ragaszkodik ahhoz, hogy a megtérés megelőzze a keresztséget. 3. A megfelelő cselekményre van szükség: a keresztség teljes alámerítés a vízbe. 4. A megfelelő módot kell igazolni: a keresztség jelképes, és semmiféleképpen sem érthető úgy, hogy a megkeresztelt egyén megtérését eredményezné,
Ezek a tételek nem sokban viszik tovább azokat az előírásokat, melyeket James Robinson Graves (1820-1893) fektetett le, aki a Déli Baptista Konvenció korai korszakának egyik legjelentősebb intellektuális erőssége volt. Graves a keresztség három lényegi jellemzőjét határozta meg: a megfelelő személy (hívő keresztény); a megfelelő mód, tehát a teljes



ALISTER E. MCGRATH: BEVEZETÉS A KERESZTÉNY TEOLÓGIÁBA 314
bemerítés és keresztelés a Szentháromság nevében; és végül a megfelelő kiszolgáltató, akinek „bemerített hívőnek kell lenni, és aki az evangélium egyházának tekintélye révén cselekszik”.
Áttekintettük hát a keresztény egyházéletének fő teológiai aspektusait, ideértve azt a kérdést is, hogy az egyház és annak szentségei miképpen viszonyulnak az evangéliumhoz. Mégis számos új kérdés vár még ránk. Hogyan viszonyul a keresztény közösség más, a keresztény hiten kívüli közösséghez? Ez a kérdés igen nagy jelentőségre tett szert, mióta a nyugati társadalom felismerte a maga multikulturális jellegét. Hogyan viszonyul a keresztény egyház a nem keresztény vallásokhoz, hogyan értelmezi ezt a kapcsolatát? Ezeket a kérdéseket a következő fejezetben vizsgáljuk meg.



ALISTER E. MCGRATH: BEVEZETÉS A KERESZTÉNY TEOLÓGIÁBA 315
15. A KERESZTÉNYSÉG ÉS A VILÁGVALLÁSOK
A modem nyugati világ tudatában van, hogy a kultúrák sokféleségében él. A brit teológus, Lesslie Newbigin így beszél erről:
Közhellyé vált, hogy pluralista társadalomban élünk – mely nem csupán abban az értelemben plurális, hogy különféle kultúrákat, vallásokat és életstílusokat ölel fel, hanem abban az értelemben is, hogy ünnepli ezt a pluralitást, helyesli és becsben tartja.
Newbigin fontos megkülönböztetést tesz a pluralizmus, mint az élet valósága és a pluralizmus, mint ideológia között – ez utóbbi azt a meggyőződést fejezi ki, hogy a pluralizmus kívánatos és támogatandó, illetve hogy a normatív igazságigényeket elnyomó és megosztó jellegük miatt el kell ítélni (ez a posztmodern világnézet egyikfontos aspektusa), Mi most az előbbivel (az élet pluralitásával) foglalkozunk,
A nyugati pluralizmus és a vallások
A keresztény üzenet mindig pluralista világban szólalt meg, mindig harcban állt rivális vallásos és szellemi meggyőződésekkel. Az evangélium megjelenése a judaizmus keretei között, az evangélium terjedése a hellenista világban; a korai kereszténység elterjedése a pogány Rómában; a Mar Thoma-egyház (Tamás-kereszténység) megalakulása DélkeletIndiában – ez csak néhány példa arra, hogy a keresztény apologéták és teológusok, nem említve az egyszerű hívőket, mindig is tudatában voltak annak, hogy a kereszténység mellett vannak más alternatívák is, és hogy ennek megfelelő válaszokat kellett megfogalmazniuk. Nagyon is lehetséges, hogy a XIX. századvége felé és a XX. század elején a brit és amerikai keresztények többsége szem elől tévesztette ezt a belátást, és önelégült, lusta parokializmusba süllyedt. Számukra a pluralizmus nem jelenthetett többet, mint a protestantizmus különböző formáit, míg a „más vallások” elnevezést feltehetően kizárólag úgy értették, mint ami az évszázados protestáns-katolikus feszültségre utal. Az indiai szubkontinensről Britanniába érkező bevándorlók azonban visszavonhatatlanul megváltoztatták a dolgok állását, hiszen ezek az etnikai kisebbségek identitásuk szerves részének tekintették a hinduizmust és az iszlámot. Ugyanezen a megrázkódtatáson ment keresztül Franciaország is, amikor a korábbi afrikai gyarmatokról bevándorlók révén megjelent az iszlám. Az Egyesült Államok és Kanada nyugati partvidékén, valamint Ausztrália számos városában lett mindennapos valósággá a különböző keleti hitű, főleg kínai környezetből érkező emberek beözönlése. Ennek eredményeképpen a nyugati teológusok (akik mind ez idáig vezető szerepet játszanak az ilyen kérdések globális megtárgyalásában), ha némileg késve is, de felismerték a problémát, és hozzákezdtek azoknak a kérdéseknek a vizsgálatához, melyek a világ számos részén amúgy a mindennapi élet rutinszerű tényei az ott élő keresztények számára. A vizsgálódás végkövetkeztetése az lett, hogy igen nagy jelentőségük van azoknak a teológiai válaszoknak, melyek a kereszténység és a többi vallás kapcsolatára keresnek megoldást. A modern nyugati tudományos körökben két jelentősen eltérő és könnyen felismerhető megközelítés alakult ki a vallások kapcsán.
1. A távolságtartó megközelítés filozófiai vagy társadalomtudományi nézőpontból, vagy egy lazán „vallásos” perspektívából (mint a legtöbb modern amerikai egyetem „vallási fakultása”) értekezik a vallásokról, köztük a kereszténységről, Kitűnő példa erre a



ALISTER E. MCGRATH: BEVEZETÉS A KERESZTÉNY TEOLÓGIÁBA 316
megközelítésre Anthony Giddens népszerű szociológia-tankönyve13. A könyv szociológiai szempontból vizsgálja a vallási kérdéseket. Megközelítése igen tanulságos; például négy meghatározást ad arra, hogy mi nem vallás, és ezzel azt akarja jelezni, hogy a nyugati kulturális előítélet rendkívül mélyen átitatta a vallásokról való gondolkodást. Giddens szerint a vallás:
a) nem azonosítandó a monoteizmussal; b) nem azonosítandó az erkölcsi előírásokkal; c) nem szükségszerűen foglalkozik a világ magyarázatával; d) nem azonosítandó a természetfelettivel.
Különösen is elgondolkodtató Giddens kommentárja a vallás és a monoteizmus egyszerű azonosításáról:
... a vallás nem egyenlő a monoteizmussal (az egy Istenben való hittel). A legtöbb vallás több istenséget is ismer. Még a kereszténység bizonyos változataiban is több személy rendelkezik szent vonásokkal: Isten, Jézus, Mária, a Szentlélek, az angyalok és a szentek. Bizonyos vallásokban pedig egyáltalán nincsenek istenek.
Giddens célja a vallás tiszta jelenségének leírása, korlátozó-értelmező keret felállítása nélkül.
2. Az elkötelezett megközelítés a vallások eredetével és szerepével kifejezetten keresztény perspektívából kíván foglalkozni. Könyvünkben ez a megközelítés áll a középpontban, és mint sajátos keresztény teológiával, nem pedig mint általános valláselmélettel foglalkozunk vele. A téma azonban olyannyira jelentős a modern kultúrában, hogy mielőtt megtárgyalnánk a sajátosan keresztény megközelítéseket, helyénvalónak tűnik néhány távolságtartó megközelítést is bemutatni a kérdés kibontása érdekében,
Vallásértelmezések
A következőkben megvizsgálunk néhány fontos megközelítést a világvallásokat illetően. Ezek közül csak Karl Barth és Dietrich Bonhoeffer felfogása tartható sajátosan keresztény beállítottságúnak. Ezt azért szerepeltetjük itt, mert hatása volt az „Isten halála” és az „evangélium világi jelentése” mozgalmakra, melyek az Egyesült Államokban alakultak ki az 1960-as, 1970-es években, vizsgálatunkat a felvilágosodás idején megjelenő nézetekkel kezdjük.
A FELVILÁGOSODÁS: A VALLÁSOK MINT AZ EREDETI TERMÉSZETES VALLÁS MEGROMLOTT FORMÁI
A felvilágosodás korában született meg az a gondolat, hogy a vallás nem egyéb, mint az ősi racionális világszemlélet megromlása, a vallást papok találták ki, hogy társadalmi szerepüket fokozzák, illetve megőrizzék. Ezt a megközelítést illusztrálja Matthew Tindal nagy hatású
13 Magyarul: Anthony Giddens: Szociológia. Osiris Kiadó, Budapest, l995 (Osiris Tankönyvek).



ALISTER E. MCGRATH: BEVEZETÉS A KERESZTÉNY TEOLÓGIÁBA 317
könyve a Christianity as old as Creation, or, The Gospel a Republication of the Religion of Nature (A kereszténység a teremtéssel egyidős, avagy az evangélium: a természeti vallás újbóli kiadása, 1730). A valóság racionalitásának és az ember e racionalitást feltáró és megértő képességének feltételezése alapján a felvilágosodás szószólói azt állították, hogy akármi is legyen a világ különböző vallásai hátterében, az végtére is racionális jellegű, és így az emberi ész által feltárható, leírható és elemezhető. Az egyetemes racionális vallás gondolata azonban szemben állt a világ vallásainak sokféleségével. Ahogy e vallásokat Európában is kezdték alaposabban megismerni – részben azáltal, hogy elharapózott az „úti élmények” műfaja, részben pedig azáltal, hogy fokozatosan elérhetővé váltak a kínai, indiai, perzsa és védikus vallásos iratok –, egyre világosabbá vált, hogy az egyetemes észvallás fogalma igen nehezen tartható, ha szembesítjük a vallásos meggyőződések és gyakorlatok bámulatba ejtő változatosságának tényével. A felvilágosodás írói, akik persze szívesebben magasztalták a győzedelmes észt, mintsem hogy empirikus bizonyítékokkal küszködtek volna, olyan valláselméletet dolgoztak ki, amely, úgy vélték, magyarázatot ad e változatosságra, legalábbis részben. True Intellectual System of the Universe (A világegyetem igazi szellemi rendszere, 1618) című művében Ralph Cudworth azt állította, hogy végül is az összes vallás egy általános etikai monoteizmuson alapul – egy egyszerű természeti valláson, mely alapvetően etikai jellegű, és mentes a kereszténység és a judaizmus önkényes dogmáitól és vallási szertartásaitól. Az ősi racionális természeti vallást már nagyon korán megrontották értelmezői. Ez a felvetés, mely igen nagy népszerűségre tett szert, azt állítja, hogy a világ különböző vallásai nem mások, mint a kultusz vezetőinek, vagyis a papoknak a kitalációi, akik így akarták megőrizni saját érdekeiket és helyzetüket. Már a római történetíró, Tacitus is azt mondja, hogy Mózes azért vezette be a zsidó vallási szokásokat, hogy megteremtse a vallásos összetartozás eszközeit az Egyiptomból való kiűzetés után; a felvilágosodás korai szakaszában aztán számos író vitte tovább ezt a gondolatot, azzal érvelve, hogy a vallási rítusok és gyakorlatok eredetileg egyszerű emberi újítások voltak, válaszul sajátos történelmi helyzetekre, mely utóbbiak már a múlt emlékei közétartoznak. Nyitva áll tehát az út az egyetemes ősi természetvallás újrafelfedezése előtt, mely bizonnyal véget vet az emberiség vallásos civakodásának. A „babona” ebben az időben igen jelentős fogalommá válik, mint a „vallás” pejoratív szinonimája. John Trenchard Natural History of Superstition (A babona természeti története, 1709) című művében kifejti, hogy az ember születésénél fogva hiszékeny, s ez tette lehetővé, hogy a természeti monoteizmus különböző vallási tradíciókra bomolva eltorzuljon. Az elmélet lelkesült fogadtatásáról jó képet ad az Independent Whig 1720. december 31-i számának egyik kommentárja, miszerint „a babona sajátos emberi gyengeség, vagy egy belső és kétségbeesett félelem a láthatatlan és ismeretlen lényektől”. Trenchard szerint a vallás a babona győzelme az ész felett. Ha megszüntetjük a babonás hiedelmeket és rituálékat, visszatérhetünk az egyetemes és egyszerű természeti valláshoz. Hasonló gondolatot fejtett ki a francia felvilágosodás képviselője, báró Paul Henri Thiry d'Holbach, aki azt állította, hogy a vallás nem más, mint beteges zűrzavar. A francia forradalom, úgy tűnt, felszámolja ezt a zűrzavart; miután azonban a forradalom e téren teljesen melléfogott, a felvilágosodás vallásértelmezése kínos kérdésekkel kényszerült szembenézni. Ekkor, úgy tűnt, Ludwig Feuerbach megközelítése kínál új lehetőséget azok számára, akik elhidegültek a kor európai vallásosságától.



ALISTER E. MCGRATH: BEVEZETÉS A KERESZTÉNY TEOLÓGIÁBA 318
LUDWIG FEUERBACH: A VALLÁS MINT AZ EMBERI ÉRZÉS ELDOLOGIASÍTÁSA
A kereszténység lényege (1841) első kiadásának előszavában írja Feuerbach: „E mű célja az, hogy megmutassa, a vallás természet fölötti misztériuma egyszerű természeti igazságokon alapul,” Írásának vezérgondolata megtévesztően egyszerű: az emberek teremtik saját isteneiket és vallásaikat, melyek vágyaik, szükségleteik és félelmeik idealizált elképzelését testesítik meg. Korábban már bemutattuk Feuerbach megközelítésének néhány aspektusát; itt azonban részletesebben kell vele foglalkoznunk. Tévedés azt gondolni, hogy Feuerbach mindössze annyit tett, hogy az istenit természetivé redukálta. Művének maradandó jelentősége abban van, hogy részletesen elemzi azokat az eszközöket, melyek révén a vallásos elképzelések megjelennek az emberi tudatban. Az a tézis, hogy az isteneket az emberek alkotják a saját képükre, nem egyéb, mint a vallási képzetalkotás radikális és átható kritikája, a hegeli „önelidegenedés” és „öneldologiasítás” alapján. A hegeli tudatelemzés alapja a formális alany-tárgy kapcsolat. A „tudat” fogalma nem különíthető el mint absztrakt idea, mivel szükségképpen kapcsolódik egy tárgyhoz: „tudatosnak” lenni annyi, mint valaminek a tudatában lenni. Az emberi érzések, például a félelem vagy a szeretet tudata azok tárgyiasulásához vezet, és így eme érzések külső megjelenítéséhez. Az isteni tulajdonságokat tehát emberi tulajdonságokként fogjuk fel.
Isten tudata az ember öntudata; Isten tudása az ember önismerete, Isten révén ismered az embert, és fordítva, az ember révén ismered az Istent. A kettő egy... Amit egy korai vallás objektívnek tekintett, azt később szubjektívként ismerték meg; amit korábban Istennek tartottak és mint ilyet imádták, most emberinek tartják. Ami korábban vallás volt, azt később bálványimádásnak tartották: az emberek saját természetüket imádják. Az emberek tárgyiasították magukat, de elfelejtették felismerni magukat mint e tárgyat. A későbbi vallás megteszi ezt a lépést; ennél fogva a vallás előrehaladása az önismeret elmélyülése.
Feuerbach láthatóan arra törekszik, hogy A kereszténység lényegében a „kereszténység” és „vallás” kifejezéseket becserélhető fogalomnak mutassa fel, tehát elkendőzi azt a tényt, hogy elmélete nehézségekbe ütközik, amennyiben a nem teista vallásokat is számításba vesszük. Ugyanakkor világos, hogy a keresztény teológia antropológiává redukálása rendkívül jelentős lépés. A kereszténység lényegének legfontosabb ismeretelméleti elemzése az érzés szerepét taglalja a vallásos képzetalkotás folyamatában, és ennek igen lényeges következményei lettek Schleiermacher és a későbbi liberális tradíció megközelítésére nézve, melyben a „vallásos érzésnek” központi szerepe van. Feuerbach szerint a keresztény teológia az „érzés” vagy az öntudat képének külső megjelenítését úgy magyarázza, mint egy teljesen mást, mint az abszolút lényeget, pedig az valójában az „önérző érzés” : az ember vallásos érzéseit vagy megtapasztalásait nem értelmezhetjük úgy, mint istentudatot, hiszen ez a félreértett öntudat. „Ha az érzés a vallás lényegi segítsége vagy szerve, akkor Isten természete nem más, mint az érzés természetének kifejezése... Az isteni lényeg, amit az érzés által felfogunk, gyakorlatilag nem más, mint az önmagától elragadtatott és elbűvölt érzés lényege – semmi más mint önmámorosított, önelégült érzés.” Bármilyen fontos is volt Feuerbach elemzése, Karl Marxé beárnyékolta. Most erre térünk rá.



ALISTER E. MCGRATH: BEVEZETÉS A KERESZTÉNY TEOLÓGIÁBA 319
KARL MARX: A VALLÁS A TÁRSADALMI-GAZDASÁGI ELIDEGENEDÉS TERMÉKE
1844-es politikai és gazdasági kézirataiban Marx egy olyan vallásmegközelítést fejt ki, mely kimutathatóan Feuerbach gondolataira épül. A vallás – mondja – nem rendelkezik önálló léttel. A vallás az anyagi világ visszatükröződése, és mint ilyen, az emberek társadalmi szükségleteiből és reménységéből ered. „A vallásos világ nem egyéb, mint a valódi világ visszatükröződése.” Marx azt állítja, hogy „a vallás csak egy képzeletbeli nap, amiről az emberek azt gondolják, hogy körülöttük kering, amíg rá nem jönnek, hogy ők maguk a saját forradalmuk középpontja.” Más szóval, Isten egyszerűen az emberi érdekek kivetítése. Az emberek „egy emberfeletti lényt keresnek a mennyek fantáziavalóságában, és nem találnak ott semmi mást, csak saját maguk visszatükröződését”. Csakhogy az emberi természet, amely a vallási gondolatokat létrehozza, elidegenedett. Az elidegenedés fogalma központi szerepel játszik Marx felfogásában a vallásos hit eredetéről. „Az ember alkotja a vallást: nem a vallás alkotja az embert. A vallás azoknak az embereknek az öntudata és önbecsülése, akik még nem találták meg önmagukat, vagy akik már újra elveszítették önmagukat.” A vallás a társadalmi és gazdasági elidegenedés terméke. A vallás ebből az elidegenedésből származik. és ugyanakkor elő is mozdította ezt az elidegenedést azzal a lelki önkábulattal, mely képtelenné teszi a tömegeket, hogy felismerjék saját helyzetüket, és hogy tegyenek ellene valamit. A vallás vigasz, mely alkalmassá teszi az embereket arra, hogy elviseljék gazdasági elidegenedésüket. Ha nem volna ilyen elidegenedés, nem lenne szükség vallásra. A munkamegosztás és a magántulajdon vezeti be az elidegenedést és az elidegenedettséget a gazdasági és társadalmi rendbe. A materializmus azt állítja, hogy az anyagi világban zajló események ennek megfelelő változásokat idéznek elő a szellemi világban. A vallás tehát bizonyos társadalmi és gazdasági viszonyok következménye. Változtassuk meg a viszonyokat, mégpedig úgy, hogy megszűnjön á gazdasági elidegenedés, és akkor a vallás is megszűnik létezni. Nem tölt be többé semmilyen hasznos szerepet. A vallást az igazságtalan társadalmi viszonyok hozzák létre, a vallás pedig viszonttámogatja azokat. „A vallás elleni harc ezért közvetve harc ama világ ellen, melynek a vallás a lelki illata.” Marx tehát azt állítja, hogy a vallás addig fog létezni, amíg szükség lesz rá az elidegenedett emberek életében. „A valódi világ vallásos visszatükröződése... csupán akkor fog elenyészni, amikor a mindennapi élet gyakorlati viszonyai már semmi mást nem kínálnak az emberiség számára, mint tökéletesen érthető és megmagyarázható kapcsolatokat a másik emberrel és a természettel.” Feuerbach azt állította, hogy a vallás az emberi szükségletek kivetítése, „a lélek mélységes szomorúságának” kifejeződése. Marx egyetért ezzel az értelmezéssel. Álláspontja azonban radikálisabb. Nem elég elmagyarázni, miképpen jelenik meg a vallás a szomorúság és az igazságtalanság miatt. Ennek a világnak a megváltoztatásával a vallás okai is eltávolíthatók. Fontos megjegyezni, hogy Marx helyesnek tartja Feuerbach analízisét a vallás eredetéről, bár megjegyzi, hogy Feuerbach nem ismeri fel, hogy az eredet feltárása miképpen vezethet el annak végleges megszüntetéséhez. Ez a felismerés húzódik meg a Feuerbachról szóló, gyakran idézett 11. tézisében: „A filozófusok a világot csak különbözőképpen értelmezték; a feladat az, hogy megváltoztassuk.”
SIGMUND FREUD: A VALLÁS MINT VÁGYTELJESÜLÉS
A Feuerbach és Marx nevéhez fűződő gondolatok keltek új életre a pszichoanalitikus Sigmund Freud írásaiban. Aligha tévedünk, ha azt mondjuk, hogy a „kivetítés” vagy a



ALISTER E. MCGRATH: BEVEZETÉS A KERESZTÉNY TEOLÓGIÁBA 320
„vágyteljesülés” elmélete manapság jórészt a freudi változatban ismeretes, és nem eredeti feuerbachi verziójában. Freud megközelítésének legerőteljesebb megfogalmazása az Egy illúzió jövője (1927) című írásában található, ahol egy erősen redukcionista vallásértelmezést fejt ki. Freud szerint a vallásos eszmék „illúziók, az emberiség legősibb, legerősebb és legégetőbb vágyainak teljesülései”. A vallás a gyermeki szokások egy részének állandósulása a felnőtt életben, ami alig több, mint éretlen válasz elesettségük tudatára, visszatérés az apai gondoskodás gyermeki megtapasztalásához: „az én apám megvéd engem; ő irányít.” A személyes Istenbe vetett hit tehát nem más, mint gyermeki önámítás. A vallás ábránd, illúzió, és könnyen kórós rendellenességgé fajulhat.
EMILE DURKHEIM: VALLÁS ÉS RÍTUS
A vallásos élet alapvető formái (1912) című könyvében Durkheim általános kifejtést ad a vallás és a társadalmi intézmények kapcsolatáról. Az esettanulmány, amelyre legtöbb gondolatát alapozta, az ausztráliai ősközösségek totemizmusa. Durkheim szerint a totemizmus a „vallásos élet kezdetleges formája”. A totem eredetileg egy állat vagy egy növény volt, amelyről azt tartották, hogy különleges, szimbolikus jelentéssel bír az emberre nézve. Szentként kezelték – azaz elkülönítették az emberi élet mindennapos területeitől. Ennek oka az, mondja Durkheim, hogy a totem olyan értékek hordozójává válik, amelyek fontosak a társadalom számára. A totem ily módon egy csoport jelképévé válik. Az a tisztelet, amivel a totemet kezelik, a valóságban magának a csoportnak és az azt megalapozó értékeknek a tisztelete. Az imádat igazi tárgya tehát nem a totem, hanem maga a társadalom. A szertartás és a rítus, amely ennek az imádatnak helyet teremt, a társadalmi összetartozás szükségességének visszatükröződése. A sajátos vallásos szertartások a csoportszolidaritás megújításai egy-egy kulturálisan jelentős momentummal – például születéssel, házassággal, halállal – kapcsolatban. A temetési rituálék tehát azt demonstrálják, hogy a társadalom túléli minden egyéni tagjának halálát. Durkheim szerint a vallás a tudományos világkép fejlődése ellenére is fontos szerepet fog játszani a jövőben a társadalmak szociális összetartásának szempontjából (ezt a gondolatot már említettük a szentségekkel kapcsolatban). A „polgárvallás” (civil religion) megjelenését az Egyesült Államokban – mely a mindenkori elnökre vagy az amerikai zászló jelképeire (csillagok és csíkok) koncentrál – úgy is felfoghatjuk, mint eme megközelítés igazolását, de ide sorolhatjuk az ateista „államvallás” megjelenését is a néhai Szovjetunióban Lenin és Sztálin alatt.
KARL BARTH ÉS DIETRICH BONHOEFFER: A VALLÁS MINT EMBERI TALÁLMÁNY
Az utolsó igen fontos megközelítési mód a kereszténységben, közelebbről Karl Barth dialektikus teológiájában gyökerezik. Barth azt fejtegeti, hogy a „vallás” pusztán emberi konstrukció, gyakran egy dacos tett az Istennel szemben. A vallás az emberiség felfelé irányuló istenkeresése. Ez azonban szöges ellentétben áll Isten önkijelentésével, mely leleplezi a vallást mint emberi tákolmányt. Barth, ahogy már szó volt róla, a német liberális protestantizmus miliőjében végezte teológiai tanulmányait. E korszak „kultúrprotestantizmusa” jelentős hangsúlyt fektetett az emberi vallásosságra. 1916-os, Az Isten igazságossága című előadásában Barth leszögezi, hogy az



ALISTER E. MCGRATH: BEVEZETÉS A KERESZTÉNY TEOLÓGIÁBA 321
emberi vallásosság nem más, mint a Bábel tornya – emberi építmény, amit Istennel szemben állítottak fel. Istennek az emberiség számára adott önkijelentése és az emberiség istenkeresése között radikális törés van, az előbbi hitre vezet, az utóbbi vallásossághoz. Barth tehát pontosan azért tudja elfogadni a Feuerbach és Marx vonalán haladó valláskritikát, mert úgy véli, hogy azt az emberi találmány, a vallás ellen lehet fordítani. Barth szerint a vallás akadály, amit meg kell szüntetni, ha meg akarjuk látni Istent a Krisztusban. Szélsőséges esetben a vallás bálványimádás, mert az embereket egy emberi alkotás imádatára veszi rá. Barth vallásról alkotott nézeteit némelyek „a vallás megszüntetése” kifejezéssel próbálták összefoglalni. Való igaz, a Kirchliche Dogmatik angol fordításában az l, kötet 2, részének 17. paragrafusa ezt a címet kapta: „The Revelation of God as the Abolition of Religion” (Isten kijelentése mint a vallás megszüntetése). Ez az angol kifejezés azonban igencsak megtévesztő. és gondos magyarázatot igényel. Emlékeznünk kell arra. hogy Barth németül írt, és nem angolul. A „megszüntetésként” fordított németszó az Aufhebung, mely kifejezés használatának hosszú és megkülönböztetett története van a német filozófiai hagyományban, különösen a hegelianizmusban. A kifejezés a szó szoros értermében kétértelmű, két alapjelentése van: „eltávolítani” és „felemelni”. Tény és való, hogy Barth korai írásaiban rendkívül negatív hozzáállást tanúsít a vallással szemben, amit emberi találmányként értelmez. Ám azt hangsúlyozza, hogy az embernek természetes hajlama, hogy valamiféle istenfogalmat alkosson, s ennek kapcsán keresse a megigazulást. Nem a többi vallást kritizálja, hanem a vallást általában. Barth szerint a „vallás” nevezetű jelenség ugyanúgy munkálkodik a kereszténységben, mint bárhol egyebütt; a kulturális értékek betolakodnak az evangéliumba, és összekeverednek azzal. Barth aggodalma e mozzanattal kapcsolatban akkor vált igazán méllyé, amikor az 1930-as években kitört a „német egyházi harc”, melynek tétje az volt, hogy a német nemzeti ideálok beépülnek-e a keresztény hitbe. Az idős Barth felfogása azonban jelentősen felpuhult. Fokozatosan felismerte, hogy az örökkévalóságnak ezen az oldalán szükség van a vallásra. A „vallás” immár”emberi intézmény” vagy „istentiszteleti mód”, semmint „emberi kísérlet annak meghatározására, hogy milyen az Isten”. Barthnak a vallás „megszüntetésére” vonatkozó tétele semmitmondó, amennyiben ő maga állítja, hogy a „vallás” az idők végezetéig fenn fog maradni, mint a hit szükséges támasza vagy segítsége. Az idős Barth azonban inkább azt kívánja hangsúlyossá tenni, hogy kegyelme által Isten meghaladja és transzcendálja ezt a „vallást”. A vallás inkább semleges, mint negatív. Ha bármire is, Dietrich Bonhoeffer egészen biztosan nem erre gondolt. Sokak szerint Bonhoeffer legjelentősebb hozzájárulása a modern teológiához annak a kulturális helyzetnek az elemzése, amelyben Krisztus hirdettetik a modern világnak. 1943. április 5-én Bonhoeffert letartóztatja a Gestapo a Hitler elleni összeesküvésben való részvételért. 18 hónapot tölt a berlini Tegel börtönben, s itt írja híres művét – Levelek és vázlatok a börtönből –, melynek egyik passzusában azzal a kérdéssel foglalkozik, hogy milyen lesz a kereszténység „egy nagykorú világban”, amikor „vallás egyáltalán nem lesz”. Szenvedélyes érveket hoz fel egy „vallástalan kereszténység” mellett. Ezt az erőteljes kifejezést gyakran félreértik. Bonhoeffer a kereszténységnek azokat a formáit bírálta, melyek arra a feltételezésre építettek (építenek), hogy az ember természeténél fogva vallásos; ezt a feltételezést Bonhoeffer tarthatatlannak minősítette, hiszen az új helyzetet vallástalanság jellemzi. A „vallástalan kereszténység” az a hit, amely nem a tarthatatlan és hiteltelenné vált „természetes emberi vallásosságon” alapszik, hanem Isten Krisztusban adott önkijelentésén. A kultúrára, a metafizikára vagy a vallásra immár nem lehet hivatkozni, hiszen ezeknek az új szekuláris világ számára nincs jelentőségük, és elkerülhetetlenül torz istenértelmezéshez vezetnek (ezen a ponton erős a rokonság Barth és Bonhoeffer között). A megfeszített Krisztusban láthatóvá lett istenmodell azonban a modern világban is megfelelő



ALISTER E. MCGRATH: BEVEZETÉS A KERESZTÉNY TEOLÓGIÁBA 322
istenképet kínál számunkra – egy olyan Istent, aki „hagyta, hogy kiszorítsák a világból, és keresztre feszítsék”. Ezek a gondolatok, különösen az újfajta szekularizmusra és a teológia nem vallási és nem metafizikai megalapozására vonatkozóak, igen megtermékenyítőleg hatottak a második világháború utáni német krisztológiára, és nagy hatást gyakoroltak számos teológusra az Egyesült Államokban az 1960-as években. Nyilvánvaló volt azonban a zűrzavar is. Bonhoeffer és Barth kifejezéseit („vallástalan kereszténység”, illetve „a vallás megszüntetése”) a korszak radikális írói úgy fogták fel, mint a közösségi keresztény élet végét vagy a hagyományos keresztény gondolatok megtagadását. Ez a félreértés jó néhány, komoly népszerűségre szert tett munkában megfigyelhető az 1960as évekből, például John Robinson Honest to God (Őszintén Isten előtt) című művében vagy az „Isten halála” mozgalomban,
Miután a vallás mint vallás kérdését tárgyalva bemutattunk legalább egy keresztény megközelítést is, továbbléphetünk, és megvizsgálhatjuk a többi vallás speciálisan keresztény megközelítéseit.
A kereszténység és más vallási hagyományok: három teológiai megközelítés
A kereszténység csupán egy a világ számos vallásos tradíciója között, Hogy viszonyul hát a többi vallásos hagyományhoz? A kérdés nem új; sokszor feltették már a kereszténység története során. Kezdetben a kereszténységnek a judaizmussal való kapcsolatára vonatkozott, melynek keretei között megjelent a Kr. u. 30-60 közötti időszakban. Terjeszkedése során aztán más vallásos meggyőződésekkel, gyakorlatokkal találkozott, ilyen például mindjárt a klasszikus pogányság. Amikor az V. században megveti a lábát Indiában, rögtön szembe találja magát a különböző helyi, indiai kulturális mozgalmakkal, melyeket a nyugati valláskutatók félrevezető módon egy kalap alá vesznek, és „hinduizmusnak” titulálnak. Az arab kereszténység már régen megtanulta az együttélést az iszlámmal a keleti Mediterráneumban. A modern korban – részben a nyugati társadalomban megjelenő multikulturalizmus okán – a tudományos teológiában igen fontos kérdés lett a kereszténység viszonya a többi vallási tradícióhoz. Ahogy majd látni fogjuk, három fő megközelítés terjedt el. Érdemes azonban magának a „vallás” fogalmának a vizsgálatával kezdeni. Talán a legegyszerűbb felfogás szerint a vallás olyan életszemlélet, amely hisz egy felsőbbrendű lényben, és imádja azt. Erről a deizmusra és a felvilágosodás racionalizmusára olyannyira jellemző nézetről könnyen kimutatható, hogy helytelen. A buddhizmust a legtöbb ember vallásként tartja számon; pedig itt szembetűnően hiányzik egy felsőbbrendű lénybe vetett hit. De bármilyen meghatározást is adjunk, a probléma ugyanaz marad. A vallásoknak nincs egyértelműen rögzíthető közös jellemzőjük a hit vagy a gyakorlat vonatkozásában. Edward Conze, a nagy buddhizmuskutató említi egy helyen, hogy „egyszer átolvastam a római katolikus szentek életét, és nem találtam köztük olyat, akit egy buddhista teljesen elismert volna... Ezek a jó keresztények igencsak rossz buddhisták lettek volna.” Ma már egyre határozottabb az egyetértés, hogy súlyos hiba lenne a világ különböző vallási tradícióit úgy tekinteni, mint ugyanannak az egy témának a különböző változatait. „Ebben az átfogó pluralitásban nem találhatunk egyetlen önálló lényeget, egyetlen kizárólagos megvilágosodást vagy kijelentést, egyetlen utat az emancipációhoz vagy a felszabadításhoz.” (David Tracy) John B. Cobb szintén megjegyzi, hogy milyen hatalmas nehézséggel kell szembenéznie annak, aki még mindig úgy akar érvelni, hogy „van egy vallási lényeg”:



ALISTER E. MCGRATH: BEVEZETÉS A KERESZTÉNY TEOLÓGIÁBA 323
Teljesen céltalanok azok az érvelések, melyek arról szólnak, hogy valójában mi a vallás. Nincs olyan dolog, hogy vallás. Csak tradíciók, irányzatok, közösségek, emberek, hitek és hitgyakorlatok vannak, melyek jellegzetességei valóban azonosíthatók azzal, amit az emberek többsége vallásnak gondol.
Cobb hangsúlyozza, hogy az a feltételezés, miszerint van egy vallási lényeg, teljesen megbabonázta és ingoványba csalta a világ vallásos tradícióinak kapcsolatáról folyó vitát. Például kimutatja, hogy mind a buddhizmus, mind a konfucianizmus rendelkezik „vallásos” elemekkel – de ez nem jelenti szükségszerűen azt, hogy be lehet sorolni őket a „vallások” közé. Sokkal helytállóbb, ha néhány „vallást” vallásos elemekkel rendelkező kulturális irányzatként értelmezünk. Az egyetemes vallás gondolata, mely vallásnak az egyes vallások a leágazásai lennének, a felvilágosodás idején tűnik fel. Biológiai hasonlattal élve, e feltételezés úgy tekint a vallásra, mint mondjuk egy növénynemzetségre, melynek aztán az egyes vallások az alfajai. A gondolat tisztán nyugati, semmiféle valódi párhuzam nincs rá a nyugati kultúrán kívül kivéve azokat, akik Nyugaton tanultak, és kritikátlanul átvették annak feltételezéseit. Lássuk hát a kereszténység és a más vallási tradíciók közötti viszony keresztény megközelítéseit A kulcskérdés: miképpen értelmezhetők ezek a hagyományok a keresztény hit összefüggésében, mely hit szerint Isten Jézus Krisztussal jelentette ki egyetemes üdvözítő akaratát? Hangsúlyoznunk kell, hogy a keresztény teológia a többi vallást keresztény nézőpontból értékeli. Ezek a megfigyelések sem a többi vallási tradíció tagjait, sem azok szekuláris szemlélőit nem kívánják megszólítani, és nem kérik azok jóváhagyását.
Három átfogó megközelítési módot rögzíthetünk: az egyik az exkluzivizmus, amely szerint csak azok üdvözülnek, akik meghallják a keresztény evangéliumot, és válaszolnak rá; a másik az inkluzivizmus, amely azt állítja, hogy bár a kereszténység képviseli Isten normatív kijelentését, az üdvösség ugyanúgy lehetséges azok számára is, akik más vallási tradícióhoz tartoznak; és a harmadik a pluralizmus, amely azt tartja, hogy az emberiség minden vallási tradíciója egyaránt érvényes út a vallásos valóságnak ugyanahhoz a belső magjához. Nézzük meg őket egyenként.
AZ EXKLUZIVISTA MEGKÖZELÍTÉS
Ennek az álláspontnak az egyik leghatásosabb megfogalmazása Hendrik Kraemer (18881965) írásaiban olvasható, különösen Keresztény üzenet egy nem keresztény világban (1938) című művében. Kraemer azt hangsúlyozza, hogy „Isten kijelentette az utat és az igazságot és az életet Jézus Krisztusban, és azt akarja, hogy ezt megismerje az egész világ”. Ez az isteni kijelentés sui generis, tehát önálló kategória, és nem lehet odaállítani a többi vallási tradícióban található eszmék mellé. Ezen a ponton némi véleményszabadság figyelhető meg e megközelítésen belül, úgy tűnik, mintha Kraemer azt mondaná, hogy Krisztuson kívül is van valódi istenismeret, hiszen arról beszél, hogy Isten fénye „homályosan és törten átragyog az értelmen, a természeten és a történelmen”. A kérdés az, hogy ez az ismeret csak Krisztuson keresztül érhető el, vagy pedig Krisztus adja meg az egyetlen keretet, mely által ez az ismeret másutt is észlelhető és értelmezhető. Néhány exkluzivista (pl. Karl Barth) azt az álláspontot képviseli, miszerint Krisztuson kívül nincsen istenismeret; mások (pl. Kraemer) szerint Isten önkijelentése sokféleképpen és sok



ALISTER E. MCGRATH: BEVEZETÉS A KERESZTÉNY TEOLÓGIÁBA 324
helyen történik – de ragaszkodnak ahhoz, hogy e kijelentés helyes értelmezése, illetve valóságos tartalmának megállapítása csak Isten Krisztusban adott végső kijelentésének fényében lehetséges. (Nem nehéz felismerni a párhuzamot az Isten természetes és kijelentett ismeretéről folyó vitával.) De mi van azokkal, akik soha nem hallották a Krisztus evangéliumát? Mi történik velük? Nem zárják ki az exkluzivisták az üdvösségből azokat, akik nem hallottak Krisztusról – vagy hallottak róla, de visszautasították őt? Ellenfeleik gyakran címezik az exkluzivistáknak ezt a kritikát. John Hick például, pluralista szemszögből érvelve, azt mondja, hogy az a dogma, miszerint az üdvösség csak Krisztus által lehetséges, összeegyeztethetetlen Isten egyetemes üdvözítő akaratával. Hogy ez mennyire nem így van, azt már Barth, eme álláspont legigényesebb védelmezője nézetének bemutatásánál megállapítottuk. Barth azt mondja, hogy az üdvösség csak Krisztus által lehetséges. Ugyanakkor arról beszél, hogy a kegyelem végül – az eszkatonban, azaz a történelem végén – győz a hitetlenség felett (ezt az álláspontot már a kiválasztás dogmájával kapcsolatban is megemlítettük). Végül is Isten kegyelme teljes győzelmet arat, és mindenki Krisztusban való hitre jut. Ez az üdvösség egyetlen útja – de ez az út Isten kegyelme révén mindenkire érvényes. Barth szerint Isten Krisztusban adott kijelentésének egyedisége nem áll szemben az üdvösség egyetemességével.
AZ INKLUZIVISTA MEGKÖZELÍTÉS
E modell legjelentősebb védelmezője a jezsuita teológus, Karl Rahner. Teológiai vizsgálódások című műve ötödik kötetében Rahner négy tézist fejt ki, melyekben azt a nézetet fogalmazza meg, hogy nemcsak egyes nem keresztények fognak üdvözülni, hanem hogy a nem keresztény vallási tradíciók is elvezethetnek Istennek Krisztusban adott üdvözítő kegyelméhez. A négy tézis a következő:
1. A kereszténység az abszolút vallás, amit Istennek Krisztusban való különleges önkijelentése hozott létre. De ez a kijelentés a történelem egy adott pontján történt. Azok, akik eme időpont előtt éltek, vagy akik még nem hallottak erről az eseményről, úgy tűnik, kimaradnak az üdvösségből – ez ellentétben áll Isten üdvözítő akaratával. 2.Ezért hibáik és tévedéseik ellenére a nem keresztény vallásos tradíciók érvényesek és alkalmasak Isten üdvözítő kegyelmének közvetítésére, amíg az evangélium ismertté válik tagjaik számára. Miután az evangélium hirdettetett e nem keresztény vallási tradíciók követőinek, már nem számítanak legitimnek a keresztény teológia nézőpontja szerint. 3. A nem keresztény tradíciók hűséges követői tehát „anonim keresztényeknek” számítanak. 4. A többi vallási tradíciót nem fogja felváltani a kereszténység. A vallási pluralizmus az emberi létezés jellemzője marad továbbra is.
Most az első három tézist megvizsgáljuk egy kicsit részletesebben. Világos, hogy Rahner erőteljesen helyesli azt az alapelvet, hogy az üdvösség csak Krisztus által lehetséges, a keresztény tradíció így tekint rá, „A kereszténység önmagát úgy értelmezi, mint az abszolút vallást, mely minden ember számára érvényes, s amely nem ismer el maga mellett semmilyen más vallást azonos jogúnak.” Rahner egyúttal hangsúlyozza Isten egyetemes üdvakaratát is; Isten azt akarja, hogy mindenki üdvözüljön, még akkor is, ha nem mindenki ismeri Krisztust. „Valamiképp minden embernek az egyház tagjává kell válnia.” Ezért Rahner azt állítja, hogy az üdvözítő kegyelemnek elérhetőnek kell lennie az egyház kötelékein kívül is – tehát a többi vallási tradícióban is. Határozottan szembeszáll azokkal,



ALISTER E. MCGRATH: BEVEZETÉS A KERESZTÉNY TEOLÓGIÁBA 325
akik a fekete-fehér megoldást alkalmazzák, miszerint vagy Istentől jön egy vallásos tradíció, vagy hiteltelen, és puszta emberi kitaláció. Ahol Kraemer azt állítja, hogy a nem keresztény vallási tradíciók az ember önigazoló alkotásai, ott Rahner azt mondja, hogy az ilyen tradíciók tartalmazhatnak igazságelemeket. Rahner ezt az állítást az Ószövetség és Újszövetség kapcsolatának meghatározásával igazolja. Bár az Ószövetség világszemlélete szigorú értelemben véve nem keresztény vallásosságot képvisel (judaizmus), a kereszténység mégis olvassa azt, és számos olyan elemet talál benne, amelyek továbbra is érvényesek. A keresztények az Ószövetséget az Újszövetség fényében értékelik, és ennek eredményeképpen bizonyos gyakorlatokat (pl. az étkezési törvények) nem fogad el, míg másokat (pl. az erkölcsi törvények) megtart. Ugyanez a megközelítés, mondja Rahner, alkalmazható és alkalmazandó a többi vallás esetében is. Isten üdvözítő kegyelme tehát elérhető a nem keresztény tradíciókon keresztül is, dacára tévedéseiknek. E vallások számos követője – mondja Rahner – elfogadta ezt a kegyelmet anélkül, hogy teljesen tudatában volna, mi is az. Ezért vezeti be Rahner az „anonim keresztények” kifejezést, mellyel azokra utal, akik megtapasztalták az isteni kegyelmet anélkül, hogy szükségszerűen tudnának róla. Ezt a kifejezést azóta is heves bírálatok érik. Például John Hick azt mondja, hogy a fogalom paternalista, mely „egyoldalú módon tiszteletbeli tagságot ajánl fel azoknak, akik semmilyen ebbéli igényüket nem fejezték ki”. Rahner célja azonban az, hogy rámutasson, az isteni kegyelem azoknak az életében is hathat, akik a nem keresztény tradíciókhoz tartoznak. Az Istenről szóló igazság teljes birtoklása (ahogyan azt a keresztény tradíción belül értelmezik) nem szükséges előfeltétel Isten üdvözítő kegyelmének elnyeréséhez. Rahner elzárkózik attól, hogy a kereszténység és a többi vallási tradíció azonos lenne, vagy éppen az Istennel való közös találkozás egyedi esetei lennének. Rahner szerint a kereszténységnek és Krisztusnak kizárólagos helyzete van, ilyen a többi vallási tradíciónak nincs. A kérdés az: más vallási tradíciók is hozzáférhetővé tehetik-e ugyanazt az üdvözítő kegyelmet, amit a kereszténység kínál? Rahner e megközelítése révén kimondhatja: a nem keresztény vallási tradíciók nem szükségszerűen igazak, de ugyanakkor közvetíthetik Isten kegyelmét az általuk megszabott életstíluson keresztül – ilyen például a felebarát önzetlen szeretete.
A PLURALISTA MEGKÖZELÍTÉS
A vallásos tradíciók pluralista megközelítésének legjelentősebb képviselője John Hick (1922). God and the Universe of Faiths (Isten és a hit egyetemessége, 1973) című művében Hick a Krisztus-központú megközelítésről az Isten-központú megközelítésre való áttérés szükségessége mellett érvel. Hick „kopernikuszi forradalomként” jellemzi ezt a váltást, és leszögezi, hogy itt az ideje elmozdulni „attól a dogmától, hogy a kereszténység van a középpontban, annak a felismerésnek az irányába, hogy Isten van a középpontban, és hogy minden vallás... beleértve a miénket is, neki szolgál és körülötte forog”. E megközelítést fejtegetve Hick azt mondja, hogy Isten természetének legjelentősebb aspektusa a többi vallás tekintetében az Isten egyetemes üdvözítő akarata. Ha Isten mindenkit üdvözíteni akar, akkor elképzelhetetlen, hogy az isteni önkijelentés oly módon hatna, hogy az emberiségnek csak egy kis hányada üdvözülhet. Valójában, amint láttuk már, ez sem az exkluzivista, sem az inkluzivista megközelítésnek nem szükségszerű jellemzője. Hick ebből arra következtet, hogy el kéne már ismernünk, hogy minden vallás ugyanahhoz az Istenhez vezet. A keresztényeknek nincs külön útjuk Istenhez, aki egyetemesen elérhető minden vallásos tradíción keresztül.



ALISTER E. MCGRATH: BEVEZETÉS A KERESZTÉNY TEOLÓGIÁBA 326
A felvetés ugyancsak problémás. Például egészen világos, hogy a világ vallásos tradíciói radikálisan különböznek hitükben és gyakorlatukban. Hick ennél a kérdésnél azt javasolja, ezeket a különbségeket inkább a „mind-mind” és nem a „sem-sem” értelmében kellene értelmezni. Úgy kell felfogni őket, mint az egy isteni valóság egymást kiegészítő és nem egymásnak ellentmondó felismeréseit. Ez a valóság lakozik valamennyi vallás szívében, még ha „e valóságról szerzett eltérő tapasztalataik a különböző kultúrák sajátos gondolkodási formáival való évszázados kölcsönhatások befolyására fokozatosan el is különültek egymástól, és ellentétes tételekben is rögzültek”. (Ez a gondolat nagyon hasonlít a deista írók által felvetett „egyetemes racionális természeti valláshoz”, mely, úgymond, az idők során megromlott.) Hick – deista előfutáraihoz hasonlóan – súlyos nehézségekbe ütközik, amikor az olyan nem teista vallásos tradíciókkal kell foglalkoznia, mint az advaitin hinduizmus vagy a theravada buddhizmus, melyekben nincs helye semmiféle istennek. Ezek a nehézségek a vallási tradíciók már korábban bemutatott jellegzetességeihez kapcsolódnak. Más szóval, a nem keresztény vallásos tradíciók hitvilága igencsak kérdésessé teszi, hogy mindegyik ugyanarról az Istenről beszélne. De van egy ennél is súlyosabb teológiai fenntartás: egyáltalán a keresztény Istenről beszél Hick? Hick csak úgy juthat el végső következtetéseihez, ha előbb szélre szorítja a központi keresztény meggyőződést – ti. hogy Isten véglegesen Jézus Krisztusban jelentette ki magát. Hick azt állítja, hogy ő mindössze egy teocentrikus megközelítést alkalmaz a krisztocentrikus helyett. De az a keresztény meggyőződés, hogy Isten kizárólag Krisztuson keresztül ismerhető meg, azt jelenti, hogy Isten keresztény ismerete hitelesen Krisztusból vezethető le. Számos kritikusa szerint az a tény, hogy Hick elveti Krisztust mint hivatkozási pontot, gyakorlatilag azt jelenti, feladta a jogát arra, hogy keresztény nézőpontból beszéljen. A kereszténység és a többi vallásos tradíció viszonyát taglaló vita még bizonnyal hosszú ideig folytatódik, s ha nem más, a nyugati társadalomban megjelenő multikulturalizmus ad rá okot. A fentiekben ismertetett három vélemény ugyancsak folyamatosan jelen lesz majd a témáról szóló keresztény írásokban. Forduljunk most a keresztény teológia végső aspektusához, amit hagyományosan „a végső dolgokról” szóló tanításnak, vagy még pontosabban eszkhatológiának nevezünk.



ALISTER E. MCGRATH: BEVEZETÉS A KERESZTÉNY TEOLÓGIÁBA 327
16 A VÉGSŐ DOLGOK: A KERESZTÉNY REMÉNYSÉG
Korábban, a feltámadás ós az üdvtan kapcsán már érintettük az eszkatológia aspektusait azaz a „végső dolgok” keresztény értelmezését. Az „eszkatológia” kifejezés a görög ta eszkhata – utolsó dolgok – szóból származik, és olyan témákhoz kapcsolódik, mint a feltámadás reménysége és az utolsó ítélet. Könyvünk utolsó fejezetében ezzel a tárggyal foglalkozunk részletesebben. E téma több fontos aspektusát már korábban is érintettünk, közülük most az alábbi kérdéseket emeljük ki:
1. A Jézus Krisztus feltámadásáról és annak teológiai jelentőségéről folyó vita, 2. Az újszövetségi „Isten országa” fogalom eszkatológiai szempontjának feltárása. 3. A keresztény üdvtan eszkatológiai vonatkozásai.
Az eszkatológia kifejezés tág értelemben véve: a „végről (vagy befejezésről) szóló beszéd”. A kérdéses „vég” vonatkozhat egy ember életére vagy egy adott korszak lezáródására. Ebben az összefüggésben igen nagy jelentősége van annak, hogy a keresztény hit az időt lineárisan és nem ciklikusan szemléli. A történelemnek volt kezdete; és lesz egy nap, amikor majd véget is ér. Az eszkatológia azokkal a hittételekkel foglalkozik, melyek sajátosan egy emberi élet lezáródására vagy általánosan a világtörténelmének végére vonatkoznak. Az eszkatológia mindig ihlető erővel hatott a kereszténységben, és nagymértékben hozzájárult néhány igen kreatív és izgalmas irányzat létrejöttéhez.
A végső dolgokról szóló tanítás kialakulása
Abban gyakorlatilag szinte mindenki egyetért, hogy a „végső dolgok” keresztény értelmezésének legfontosabb fejleményei a felvilágosodás óta eltelt időszakban alakultak ki. Most előbb röviden bemutatjuk az eszkatológia újszövetségi alapjait, azután rátérünk az újkori értelmezések vizsgálatára.
AZ ÚJSZÖVETSÉG
Az Újszövetséget teljesen áthatja az a meggyőződés, hogy Jézus Krisztus élete és halála, de mindenekfelett halottak közül való feltámadása által valami egészen új történt az emberiség történelmében. Az Újszövetségben a reménység témája dominál, még a halállal szemben is. Az Újszövetségben számos eszkatológiai nézet kapcsolódik össze, melyek közül a következők a legfontosabbak:
1. A parúzia. Jézus Krisztus visszatér, és lezárja a történelmet. „Eljövetelekor” vagy „megjelenésekor” elhozza az „utolsó napot”, és ítéletre viszi a világot (1Tessz 4,16). Néhány újszövetségi irat szerint Krisztus visszatérése még azoknak az életében bekövetkezik, akik feltámadásának tanúi voltak (l és 2Tessz); más iratok úgy beszélnek a parúziáról, mint valami jövőbeli dologról, amely hatással van a jelenre (ebben a vonatkozásban a negyedik evangéliumnak van kulcsszerepe).



ALISTER E. MCGRATH: BEVEZETÉS A KERESZTÉNY TEOLÓGIÁBA 328
2. A feltámadás. Az Újszövetség azt hirdeti, hogy Krisztus feltámadott. Ahogy korábban már megjegyeztük. a feltámadás központi szerepet játszik a krisztológiában. Az Újszövetség ugyanakkor azt állítja, hogy a feltámadás nemcsak Jézus személyének és jelentőségének kérdésébe enged bepillantást, bár ez kétségkívül igen fontos. Az Újszövetség arról is beszél, hogy a hit által a hívő részesedni fog Krisztus feltámadásában, Krisztus feltámadása a hívők feltámadásának alapja és egyben elővezetése. 3. Isten országa. Az Újszövetség jövőt illető váradalmaiban, különösen Jézus prédikációjában tölt be fontos szerepet az „Isten országának” gondolata. Ez az ország átalakító és megújító hatalom, amely betör az emberi történelembe, hogy megváltsa azt mostani elégtelenségeitől. A fogalom igen összetett, és néhány értelmezésére rövidesen visszatérünk.
AUGUSTINUS: A KÉT VÁROS
Az Újszövetség eszkatológiai gondolatainak közösségi dimenzióit talán Augustinus dolgozta fel a leghatásosabb módon a De civitate Dei (Isten városáról) című művében. Augustinus olyan korszakban írta könyvét, melyet nyugodtan nevezhetünk „apokaliptikusnak” – a nagy várost, Rómát lerombolták a barbárok, a Római Birodalom pedig összeomlott. A mű központi témája a két város – „Isten városa” és a „szekuláris város” (vagy a „világ városa”) – közötti kapcsolat. A keresztény élet összetettsége, különösen is politikai aspektusa e két város dialektikus kapcsolatának az eredménye. A hívők „ebben az átmeneti korban” élnek, mely Krisztus testet öltése és dicsőséges visszajövetele között telik. Az egyház voltaképpen fogságban van a „világ városában”. A világban van, de nem a világból való. A jelen valósága és a jövő reménysége között erős eszkatológiai ellentét feszül – itt és most: az egyház fogságban van a világban, és valahogy meg kell őriznie sajátos erkölcsi világképét a hitetlen világ közepette is; a jövő: az egyház megszabadul a világtól, és részese lesz Isten dicsőségének. Augustinus, mint látni fogjuk, nem foglalkozik a donatista gondolattal, miszerint is az egyház a szentek teste. Szerinte az egyház osztozik a világ elbukottságában, és emiatt tiszta és tisztátalan, szent és bűnös egyaránt van tagjai között. Ez a feszültség csak az utolsó napon oldódik fel. Az eszkatológia közösségi értelmezésével egyidejűleg Augustinus a keresztény reménység személyes vonatkozásairól sem feledkezik meg. Ez jól látható abból az elemzéséből is, melyben az emberi természet mostani és végső állapota közötti feszültséget tárgyalja. A hívők üdvözültek, megtisztultak és tökéletesek – reménységben (in spe), nem a valóságban (in re). Az üdvösség már megjelent a hívő életében, de csak a történelem végén jut el a beteljesülésig. Ezt a gondolatot Luther Márton vitté tovább, mint azt már korábban megjegyeztük. Augustinus ily módon kínál reménységet a keresztényeknek, akik életük bűnös természetét vizsgálva nem tudják, miképpen feleljenek meg az evangéliumi parancsnak: legyetek szentek, mint Isten. Augustinus szerint a hívők a reménység által képesek meghaladni jelen helyzetüket. Ez a reménység nem illúzió vagy kitaláció, hanem biztos és bizonyos reménység, mely Krisztus feltámadásán alapszik. „Augustinus számol azzal is, hogy a „vég” szónak két jelentése van. A vég „jelentheti annak a megszűnését, ami van, és annak a beteljesedését, ami elkezdődött”. Az örök életet felfoghatjuk úgy is, mint azt az állapotot, amikor az ebben az életben elkezdődött Istenszeretetünk eljut végső beteljesüléséhez, és egyesül e szeretet tárgyával Az örök élet az a jutalom, amely tökéletessé tesz”, és amelyre a keresztények egész hívő életük során előretekintenek.



ALISTER E. MCGRATH: BEVEZETÉS A KERESZTÉNY TEOLÓGIÁBA 329
A KÖZÉPKOR: JOACHIM DEL FIORE ÉS DANTE ALIGHIERI
Augustinus vázlata viszonylag egyszerű képet fest a keresztény történelemszemléletről: az egyház korszaka Krisztus eljövetele („advent”) és visszatérése (második eljövetele) között telik. Ez azonban nem elégítette ki későbbi követőit, Joachim del Fiore (kb. 1132-1202) történelemspekulációja a Szentháromságot veszi modellül, eszkatológiai felhanggal. Joachim szerint az egyetemes történelem három korszakra osztható:
1. Az Atya korszaka, mely az Ószövetséghez kapcsolódik. 2. A Fiú korszaka, mely az Újszövetséghez és az egyházhoz kapcsolódik. 3. A Szentlélek korszaka, melyről új vallási mozgalmak megjelenése tanúskodik, s amely az egyház reformjához és megújulásához, valamint a béke és az egység végső megvalósulásához vezet a földön.
Joachim nézeteinek az adott különös feszültséget, hogy a korszakokat pontos dátumokkal jelölte meg. Azt állította, hogy minden korszak negyvenkét, egyenként harminc évig tartó generációt ölel fel, s ebből kiszámítható, hogy a „Fiú korszaka” 1260-ban ér majd véget, és akkor azonnal bekövetkezik a radikálisan új „Szentlélek-korszak”. Joachim spekulációjában nem nehéz felismerni a mi korunk millenarista mozgalmainak előképét. Sokkal poétikusabb megközelítés kapcsolódik a toscanai költő, Dante Alighieri (1265-1321) nevéhez. Dante, aki Firenze városában élt, azzal a céllal írta az Isteni színjátékot, hogy egyrészt költői kifejezést adjon a keresztény reménységnek, másrészt kommentálja Firenze egyházi és politikai életét. A költemény 1300-ban játszódik, és leírja, hogy miképpen vezeti be Dantét a föld mélyébe a pogány római költő, Vergilius, aki végigkalauzolja a poklon és a purgatóriumon. Dante víziójának szempontjait a pokol és purgatórium kérdését tárgyaló részben külön is megvizsgáljuk. A költemény azonban kiválóan reprezentálja a középkori világképet, mely szerint az elholtak lelkeinek egy sor tisztító folyamaton kell átmenniük, mielőtt alkalmassá válnak arra, hogy – a keresztény élet végső céljaként – eljussanak Isten színről színre látására.
A FELVILÁGOSODÁS: AZ ESZKATOLÓGIA MINT BABONA
A felvilágosodás racionalista légköre kritikus össztüzet zúdított a végsődolgok keresztény dogmájára, amelyről azt tartották, hogy babona, és nincs semmiféle valóságalapja. Különösen erős bírálat érte a pokol gondolatát. A késői felvilágosodás erősen haszonelvű szemléletmódja abban a meggyőződésben csapódott le, hogy az örök büntetés semmiféle hasznos célt nem szolgál. Feuerbach azt állította, hogy a „menny” vagy az „örök élet” gondolata nem egyéb, mint a halhatatlanság utáni vágyakozás kivetítése, melynek semmiféle alapja nincs. A keresztény reménységfelfogás sokkal élesebb kritikáját találjuk Karl Marx írásaiban. Marx azt állította, hogy a vallás azzal vigasztalja a jelenben szenvedőket, hogy egy másvilági élet örömével kecsegteti őket. Ezzel elfordítja őket attól a feladattól, hogy átalakítsák a világot, és megszüntessék a szenvedést. A marxizmus számos ponton nem egyéb, mint a keresztény eszkatológia szekularizált változata, melyben a „forradalom” a „mennyország” szekularizált tükörképe. Hasonló fejlemények figyelhetők meg a XIX. századi liberalizmusban is. A liberális reménység szerint a történelem nem kataklizmával ér véget, hanem az emberiség fokozatos



ALISTER E. MCGRATH: BEVEZETÉS A KERESZTÉNY TEOLÓGIÁBA 330
erkölcsi és társadalmi tökéletesedésével teljesedik ki. Darwin elmélete a természetes kiválasztódásról – vagy elnagyoltabb formájában: az evolúció elmélete – úgy mutatja be az emberi történelmet, mintha az alulról induló emberi élet egyre magasabb és igényesebb formák felé haladna. Az eszkatológiát egyre inkább teológiai kuriózumnak tartották. „Isten országának” fogalmát megfosztották újszövetségi apokaliptikus vonatkozásaitól, és úgy szemlélték (pl. Albert Ritschl), mint az erkölcsi értékek rendíthetetlen birodalmát, mely felé feltartóztathatatlanul halad az emberi társadalom a folyamatos evolúció révén.
AZ ESZKATOLÓGIA ÚJRA ELŐTÉRBE KERÜL
Ezt a megközelítést két fejlemény is kétségessé tette. Előbb a XIX. század utolsó évtizedében Johannes Weiss és Albert Schweitzer újra felfedezte Jézus tanításának apokaliptikus jellegét, és határozottan azt állították, hogy „Isten országa” eszkatológiai fogalom. Jézus nem az emberiség erkölcsi tanítója volt, hanem Isten eszkatológikus országának küszöbön áltó eljövetelét hirdette. Hangsúlyoznunk kell, hogy nem minden Újszövetség-kutató értett egyet Weiss és Schweitzer véleményével. Például a brit Újszövetség-tudós, C. H. Dodd azt állította, hogy az eszkatológia nem kizárólag az ismeretlen jövőre irányul, hanem Jézus eljövetelében már megvalósult. A vitában három általános álláspont alakult ki:
1. Futurista eszkatológia: Isten országa a jövőből érkezik, és erőszakosan tör be az emberi történelembe (Weiss). 2. Megkezdődött eszkatológia: Isten országa megkezdte működését az emberi történelemben, bár teljes megvalósulása és beteljesedése a jövőben következik be. 3. Megvalósult eszkatológia: Isten országa már megvalósult Jézus eljövetelében.
A második esemény akkor következett be, amikor összeomlott az a magabiztos meggyőződés, hogy az emberi civilizáció az Isten országa beteljesedésének eszköze. Az I. világháború tragédiája különösen nyomasztó emlék maradt ebből a szempontból. Aztán a holocaust, a nukleáris fegyverkezés, a nukleáris háború iszonyú lehetősége, valamint a természeti források kimerülésének és a környezetszennyezésnek a folyamatos fenyegetése igen erős kétséget támasztott a humanista és liberális kereszténység látomása felől. De mit kezdjünk az eszkatológia gondolatával? Az 1950-es, 1960-as években igen komoly figyelmet keltett az a megközelítés, mely a marburgi Újszövetség-kutató, Rudolf Bultmann nevéhez fűződik.
MITOSZTALANÍTÁS: RUDOLF BULTMANN
Bultmann sokat vitatott mítosztalanítási programja igen érzékenyen érintette a történelem végéhez kapcsolódó nézeteket. Bultmann azt állította, hogy ezek az elképzelések „mítoszok”, melyek egzisztenciális értelmezésre szorulnak. Az Újszövetség „történeteiben” távoli és megközelíthetetlen időkről és helyekről (például „kezdetben” vagy „a mennyország”), természetfeletti közvetítőkről és eseményekről olvasunk. Bultmann megállapítja, hogy ezeknek a történeteknek van egy alapvető egzisztenciális üzenetük, amit egy sajátos értelmező módszer segítségével felfoghatunk és alkalmazhatunk.



ALISTER E. MCGRATH: BEVEZETÉS A KERESZTÉNY TEOLÓGIÁBA 331
Bultmann szerint az egyik legfontosabb „történet” az az eszkatológiai mítosz, mely arról szól, hogy a világ vége egy hamarosan bekövetkező, közvetlen isteni beavatkozás révén valósul meg, s ezután kerül sor az utolsó ítéletre és az azt követő megjutalmazásra, illetve büntetésre. A szóban forgó elbeszélés szempontjából azért fontos Bultmann tétele, mert lehetővé teszi számára, hogy – az Albert Schweitzer által képviselt „következetes eszkatológia” értelmében – ő maga is következetesen hajtsa végre átfogó mítosztalanítási programját (ti. amennyiben az egész Újszövetséget a következetes eszkatológia határozza meg, úgy az egész Újszövetséget mítosztalanítani kell, hiszen Bultmann az eszkatológiát mítoszként fogja fel). Bultmann szerint ezt a „mítoszt”, miként a többit is, egzisztenciálisan kell értelmezni. A felismerés tehát az, hogy bár a történelem nem ér véget, ez nem szükségszerűen érvényteleníti az eszkatológiai mítoszt: egzisztenciálisan értelmezve a „mítosz” az emberi létezés „itt és mostjára” utal, arra a tényre, hogy az embereknek szembe kell nézniük saját halálukkal, és ezért rá vannak kényszerítve, hogy egzisztenciális döntéseket hozzanak. A kérdéses „ítélet” nem egy jövő idejű isteni ítélet, mely a világ végén fog majd bekövetkezni, hanem önmagunk ítélete önmagunk felett, s ez a jelenvaló esemény azon az ismeretünkön alapul. hogy mit tett Isten Krisztusban. Bultmann azt állítja, hogy pontosan ilyen demitologizálás ismerhető fel a negyedik evangéliumban, amely az I. század végén keletkezett, amikor a keresztény közösség korai eszkatológiai váradalmai ellobbantak. Bultmann szerint az „ítélet” az egzisztenciális krízis pillanatára vonatkozik, amikor az emberek szembe találják magukat az őket megszólító isteni kérügmával. A negyedik evangélium „megvalósult eszkatológiája” abból táplálkozik, hogy az evangélium összeállítója felismerte, a parúzia nem egy eljövendő esemény, hanem már megtörtént a hívők kérügmával való találkozásában:
Az eljövendő Kijelentő „Most”-ja pontosan megfelel az Ige hirdetésének „Most” -jával, mely mint történeti tény a jelen, a pillanat „Most”-ja... A megszólítottság sajátos pillanatának ez a „Most”-ja az eszkatológiai „Most”, mert ebben születik meg a választás az élet és a halál között. Ez az az óra, amely eljön, és amikor megszólít, már itt van... Ezért nem igaz, hogy a parúziát, amit egyesek mint időben bekövetkező eseményt várnak, János tagadná, vagy puszta lelki folyamattá, tapasztalattá alakítaná át. Ellenkezőleg, János inkább felnyitja az olvasó szemét: a parúzia már megtörtént.
Bultmann tehát úgy véli, hogy a negyedik evangélium részben újraértelmezi az eszkatológiai mítoszt, mégpedig az emberi egzisztencia szempontjából. Krisztus nem egy múltbeli jelenség, hanem Isten mindig jelen való Igéje, aki nem egy általános igazságot fejez ki, hanem a hozzánk szóló, konkrét üzenetet, mely a mi részünkről egzisztenciális döntést követel. Bultmann szerint az eszkatológiai folyamat a világtörténelem eseményévé lett, és újra eseménnyé válik a mai keresztény igehirdetésben. A megközelítés azonban számos bírálóban hiányérzetet támasztott, akik úgy találták, hogy Bultmann számos központi vonást mellőzött a keresztény reménységfogalomból. Például Bultmann eszkatológia értelmezése tisztán individualista; a bibliai fogalom azonban egyértelműen közösségi. Az 1960-as évek végén egy másik megközelítés lépett előtérbe, és sokan úgy látták, hogy ez sokkal többet kínál, mint Bultmann leszűkített reménység értelmezése.



ALISTER E. MCGRATH: BEVEZETÉS A KERESZTÉNY TEOLÓGIÁBA 332
A REMÉNYSÉG TEOLÓGIÁJA: JÜRGEN MOLTMANN
Jürgen Moltmann könyve, A reménység teológiája (Theologie der Hoffnung) igen komoly visszhangot váltott ki. Moltmann Ernst Bloch híres munkájának, A reménység filozófiájának meglátásaira épít. Bloch neomarxista elemzése az emberi tapasztalatról azon a meggyőződésen alapul, hogy az emberi kultúrát a jövő szenvedélyes reménysége mozgatja, ez a reménység haladja meg a jelen elidegenedését, Bloch úgy tekint magára, mint aki közvetlenül kapcsolódik a reménység bibliai, forradalmian apokaliptikus gondolatához. Ahol Bultmann az eszkatológiát a mítosztalanítással akarta szalonképessé tenni, ott Bloch megvédi azt, és arra hivatkozik, hogy az eredeti bibliai kontextusban heves társadalomkritika és a társadalmi átalakulás prófétai látomása kapcsolódik ezekhez a gondolatokhoz. Ezekre a felismerésekre építve Moltmann azt állítja, hogy újra fel kell fedeznünk a reménység közösségi dimenzióját, mert ez a kereszténység életének és gondolkodásának tengelye. Ki kell ragadnunk az eszkatológiát abból, hogy ne legyen több, mint „egy ártalmatlan kis fejezet a keresztény dogmatikák végén” (Karl Barth). Az eszkatológiát illeti az első hely. Canterburyi Anselmus azt mondta: „hiszek, hogy értsek” – Moltmann azt mondja: „remélek, hogy értsek”. A kérdéses „reménység” nem egyéni, személyes vagy egzisztenciális, hanem közösségi látomása egy elveszett és elbukott emberiség megújulásának, Isten szerető és megváltó kegyelmi tette által.
DISZPENZACIONALIZMUS
A diszpenzacionalizmus az újkori evangelikalizmus egyik belső irányzata, amely különös hangsúlyt helyez a keresztény hit eszkatológiai szempontjaira, és jelentős befolyása van a populáris amerikai keresztény szubkultúrában. A „diszpenzacionalizmus” kifejezés arra a meggyőződésre utal, hogy az üdvtörténet több korszakra (dispensation) oszlik. Az irányzat eredete John Nelson Darby (l800-l882) nevéhez főződik, aki leginkább a Plymouth testvérekkel állt kapcsolatban, bár később C. I. Scofielddel (1843-1921) is kapcsolatba került, aki az ún. Scofield Reference Bible (Scofield – magyarázatos Biblia, 1909) megjelentetésével széles körű ismeretséget biztosított gondolatainak Észak-Amerikában. A diszpenzacionalizmus két igen fontos és jellemző kifejezése: az „elragadtatás” (rapture) és a „megpróbáltatás” (tribulation). Az előbbi a hívőknek azzal a váradalmával kapcsolatos, hogy „felvitetnek a felhőkbe”, hogy Krisztussal visszajövetelekor találkozzanak (1Tessz 4,1517). A másik Dániel könyvének prófétai látomásain alapul (Dán 9,24-27), és úgy értelmezik, mint Isten hét évig tartó ítéletét a világ felett. A diszpenzacionalista írók véleménye megoszlik abban, hogy az elragadtatás a megpróbáltatás előtt következik-e be (s így a hívők elkerülik a megpróbáltatást), vagy megpróbáltatás után (ez esetben a hívőknek azzal a bizonyossággal kell elviselniük a megpróbáltatást, hogy ezt követően egyesülnek Krisztussal).
A végső dolgok
E fejezet további részében bemutatjuk a „végső dolgokról” szóló keresztény tanítás aspektusait, elsősorban a pokol, a purgatórium és a menny fogalmára összpontosítva. Meg kell jegyeznünk, hogy sok teológus idegenkedik ezektől a kérdésektől. Ennek egyik okát



ALISTER E. MCGRATH: BEVEZETÉS A KERESZTÉNY TEOLÓGIÁBA 333
Erasmus fogalmazta meg a XVI. század elején. Amikor a pokolról értekező párizsi teológusokat jellemzi, megjegyzi, hogy nyilván azért olyan lelkesültek, mert már jártak ott.
A POKOL
A pokol iránti érdeklődés a középkorban érte el csúcspontját, amikor a kor művészei számtalan alkotáson mutatták be – némelyek szerint nem kis élvezettel –, hogy miképpen gyönyörködnek az igazak a bűnösök gyötrődésében az örök tűzben. A pokol középkori felfogásának legképszerűbb leírását Dante adja az Isteni színjáték első három könyvében. A pokol a föld közepén van, s kilenc köre van, s itt a Sátán uralkodik. A pokol kapuján Dante a következőt olvassa; „Ki itt belépsz, hagyj fel minden reménnyel!” A pokol első körét azok népesítik be, akik keresztség nélkül haltak meg, illetve az erkölcsös pogányok (ez a kör megfelel a „pokol tornáca” fogalmának). Dante azt mondja, hogy ez az a kör, amit Krisztus meglátogatott „pokolra szállása” során a kereszthalála és feltámadása közötti időben. Ebben a körben nincs semmiféle gyötrelem. Ahogy Dante halad tovább a pokolban, felfedezi azokat, akik egyre komolyabb bűnöket követtek el. A második kört a kéjvágyók töltik meg, a harmadikat a falánkok, a negyediket a fösvények, az ötödiket a haragosok. Ezek a körök együttvéve alkotják a „felső poklot”. Dante egyszer sem utal arra, hogy tűz lenne a pokolnak ezen a részén. Ezt követő leírásában Dante a görög-római mitológiára támaszkodik, amikor azt mondja, hogy a Styx folyó választja el a „felső poklot” az „alsó pokoltól”. Itt találkozunk először tűzzel. A hatodik körben az eretnekek helyezkednek el, a hetedikben az erőszakoskodók, a nyolcadikban a szélhámosok (köztük néhány pápa), és a kilencedikben a hitszegők. A pokolnak ez a statikus középkori nézete kétségkívül nagy hatást gyakorolt a saját korára, és egészen az Újkorig meghatározó szerepet játszott. Jól látszik ez Jonathan Edward híres Prédikációjában – Bűnösök a haragvó Isten kezében –, melyet 1741. július 8-án mondott el:
Mily szörnyű lenne akár csak egy pillanatra is elszenvedni a Mindenható Istennek ezt a lángoló tüzét és haragját; de azt nektek egy örökkévalóságig kell szenvednetek. Nem lesz vége e szörnyű szenvedésnek... Meglátjátok majd, hogy kimondhatatlan hosszúságú korszakokat kell eltöltenetek, milliószor millió évet eme legyőzhetetlen, könyörtelen bosszú alatt roskadozva és gyötörtetve.
A pokol gondolata azonban egyre erősebb kritikák tárgyává lett, melyek közül a következőket kell megemlíteni
1. A Pokol létezése ellentmond annak a keresztény állításnak, hogy Isten végső győzelmet arat a gonosz felett. Ez a bírálat elsősorban a patrisztikus író, Órigenész nevéhez fűződik, aki azt tanította, hogy az egyetemes helyreállítás végső soron Istennek a gonosz fölött aratott végleges és teljes győzelmén alapul. A filozófus Leibniz szerint pontosan ez a felismerés teszi lehetetlenné a pokol gondolatát.
Furcsának tűnik, hogy az örökkévalóság nagyszerű távlatában a gonosz győzzön a jó felett, miközben annak hatalma alá van vetve, aki maga a szuverén jó. Végül is sokan lesznek az elhívottak, de kevesen a választottak és üdvözültek.
2. Számos teológus szerint a bosszúálló igazság fogalma aligha fér össze a kereszténységgel, különösen nem az Újszövetség fényében, melynek számos szakasza Isten



ALISTER E. MCGRATH: BEVEZETÉS A KERESZTÉNY TEOLÓGIÁBA 334
könyörületéről beszél. Főleg a XIX. századi teológusok találták összeegyeztethetetlennek a szerető Isten fogalmát a bűnösökön bosszút álló vagy büntetéssel megfizető Isten gondolatával. A legfőbb problémát az okozta, hogy nem látták semmi értelmét a kárhozottak szenvedésének.
Bár lehetne válaszolni ezekre az ellenvetésekre, az igazság az, hogy mostanában a pokol gondolata sem az átlag keresztények, sem a keresztény tudósok körében nem kelt érdeklődést. A hittérítő prédikációk újabban Isten szeretetének pozitív aspektusaira összpontosítanak, s nem e szeretet elutasításának negatív következményeire. Ez a felfogás az evangelikál körökben a feltételes halhatatlanság tanításának kialakulásához vezetett, most erre térünk rá. Az 1980-as évek eleje óta az evangelikál körökben egyre erősebb vita bontakozik ki néhány eszkatológiai kérdéssel, elsősorban is a halhatatlanság kérdésével kapcsolatban. A pokol gondolatát érő bírálatokra az evangelikál tudósok a „feltételes halhatatlanság” tételével válaszoltak. Jó példa erre Philip Edgcumbe Hughes The True Image (Az igazi képmás, 1989) című műve. Hughes azt állítja, hogy az emberiség a halhatatlanságra való képességgel teremtetett:
A halhatatlanság nem magától értetődő velejárója az emberiségnek mint testi-lelki teremtménynek, hanem, mivel Isten képére formáltatott, egy adott képessége (lehetősége). Ez a képesség, ami a bűn miatt elveszett, Krisztus révén helyreállt és ténylegesült.
Hughes azt állítja, hogy az üdvözülés lényege a halhatatlanságra való képesség (lehetőség) ténylegessé válása, amely az ember evangéliumra adott feleletétől függ. Azok, akik nem válaszolnak, nem lépnek be a halhatatlanságba. Ebből az következik, hogy nem szükséges különbséget tennünk a jók és a gonoszok, a hívők és a hitetlenek között a halál után. Augustinus azt mondta, hogy „a feltámadás után, amikor beteljesedik a végső egyetemes ítélet, két ország lesz, mindegyik a maga saját határaival, az egyik Krisztusé, a másik az ördögé”. Hughes azt állítja, hogy csak egy lesz. „Amikor Krisztus betölt mindent mindenekben... hogy is létezhetne a teremtésnek egy olyan része vagy tartománya, amelyik nem tartozik e teljességhez, és egész jelenlétével ellene mond annak?'' Ez a „kondicionális” vagy „feltételes halhatatlanság” gondolata igen erős ellenállásba ütközött az evangelikalizmuson belül. Ellenzői, köztük a nagy befolyásnak örvendő James I. Packer, logikai következetlenség és a szentírásbeli megalapozás hiánya miatt vetik el. A vita ma is folyik, és lehetséges, hogy a későbbiekben más keresztény közösségekre is hatással lesz.
A PURGATÓRIUM (TISZTÍTÓTŰZ)
A „végső dolgok” protestáns és római katolikus értelmezése között döntő különbséget jelöl a purgatórium kérdése. A purgatórium köztes állapot, ahol azok, akik a kegyelem állapotában haltak meg, lehetőséget kapnak arra, hogy megtisztítsák önmagukat bűneiktől, hogy beléphessenek a mennybe. A gondolatnak nincs igazán bibliai alapja, bár a 2Mak 12,39-45 (e könyvet a protestáns írók apokrifnak és ezért isteni tekintély nélkülinek tartják) Júdás Makkabeusról azt mondja: „Engesztelő áldozatot mutatott be azokért, akik meghaltak, hogy megszabaduljanak bűneiktől.” A gondolat a patrisztikus korban alakult ki. Alexandriai Kelemen és Órigenész egyaránt azt tanították, hogy akik úgy haltak meg, hogy nem volt idejük vezekelni, „tűz által tisztulnak” meg az elkövetkező életben. A halottakért való imádkozás gyakorlata – amely az első négy



ALISTER E. MCGRATH: BEVEZETÉS A KERESZTÉNY TEOLÓGIÁBA 335
században széles körben elterjedt a keleti egyházban – nagy hatást gyakorolt erre a teológiai fejleményre, és kiváló esettanulmány arról, hogy miképpen befolyásolja az istentiszteleti gyakorlat a teológiát. Mi értelme a halottakért imádkozni – kérdezték a teológusok –, ha az imádságok nem változtathatják meg korábbi állapotukat? Hasonló nézetet találunk Augustinusnál is, aki azt tanította, hogy a jelen élet bűneitől meg kell tisztulnunk, mielőtt belépünk a következő élet örömébe. Aquinói Tamás különbséget tett a bűn vétke és a bűn büntetése között. A bűn vétkét el lehet távolítani rögtön a halál után; a bűn büntetését azonban el kell hordozni a purgatóriumban. A XVI. századi reformátorok elutasították a purgatórium gondolatát. Kritikájuknak két fő ága van. Először is leszögezték, hogy nincs semmiféle komoly bibliai megalapozása. Másodszor, úgy látták, hogy ellentétben áll a hit által való megigazulás tételével, amely azt mondja, hogy az ember a hit által „igazul meg Isten előtt”, tehát a hit olyan kapcsolatot létesít, mely szükségtelenné teszi a purgatóriumot. A purgatórium gondolatát mellőzve, a reformátorok annak sem látták értelmét, hogy fenntartsák a halottakért való imádkozás gyakorlatát, amely így aztán ki is maradt a protestáns liturgiából. A római katolicizmusban azonban mindmáig helye van a purgatórium fogalmának és a halottakért való imádkozás gyakorlatának.
A MENNY
A menny keresztény fogalma lényegében véve Isten hatalmának és jelenlétének eszkatológiai megvalósulására és a bűn végső megszüntetésére utal. A fogalom vizsgálatának leghasznosabb módja, ha a keresztény üdvtan összegzésének tekintjük, mely szerint az üdvösségben a bűn jelenléte, büntetése és hatalma végleg megsemmisül, és Isten teljes jelenléte valósul meg az egyénben és a hit közösségében. Meg kell említenünk, hogy az Újszövetség példázatai a mennyek országáról erősen közösségi természetűek; például a mennyország olyan, mint egy vacsora vagy menyegző, vagy mint egy város – az új Jeruzsálem. A menny vagy az örök élet individualista magyarázatait már csak azért is ki kell zárnunk, mert a keresztény hit szerint Isten: Szentháromság. Az örök élet tehát nem az egyéni emberi lét kivetítése, hanem a megváltottak gyülekezetének közös részesedése Isten szeretetközösségében. Feltétlenül érdemes még megemlíteni a keresztény mennyország-váradalom egyik aspektusát: a boldogító látást (Isten színről színre látását). A keresztény ember végül teljesen meglátja Istent, akit eddig csak rész szerint ismert. Isten meglátása a maga isteni fenségének teljes ragyogásában állandó téma a keresztény teológiában, s különösen az volt a középkorban. Dante Isteni színjátéka azzal zárul, hogy a költő egy pillanatra megpillantja Istent, aki a szeretet, „mely mozgat napot és minden csillagot”. E csodálatos és dicsőséges látomás megelőlegezése mindig erőteljes ösztönzés volt a keresztény élet folytatására. A keresztény teológia sohasem ragadhatja meg Istennek ezt a látomását. De arra mindenképpen biztathat minket. hogy komolyabban gondolkodjunk Istenről, és sóvárgást ébreszthet bennünk aziránt, ami még eljövendő. Valahol itt kell abbahagynunk a teológia témáinak bevezetését.



ALISTER E. MCGRATH: BEVEZETÉS A KERESZTÉNY TEOLÓGIÁBA 336
TEOLÓGIAI KIFEJEZÉSEK JEGYZÉKE
A következőkben azon szakkifejezések rövid meghatározását közöljük, melyek többször szerepelnek könyvünkben
ADIAPHORON Szó szerint: „lényegtelen dolog”. Azok az elképzelések vagy cselekmények, melyeket a XVI. századi reformátorok nem fontos, de mégis elfogadható dolognak tartottak, mivel azokat a Szentírás nem parancsolja meg egyértelműen, de nem is tiltja. Például a lelkészek liturgikus öltözetét legtöbbször e „lényegtelen dolgok” közé sorolták. A fogalom jelentősége abban van, hogy lehetővé tette a XVI. századi reformátorok számára bizonyos elképzelések vagy gyakorlatok pragmatikus alkalmazását, elkerülve a szükségtelen konfrontációt.
ALEXANDRIAI ISKOLA A patrisztikus kor egyik szellemi irányzata, mely az egyiptomi Alexandria városával hozható kapcsolatba. Krisztológiája Krisztus Istenségét hangsúlyozza, bibliamagyarázati módszere az allegorikus egzegézist alkalmazza. A két téma eltérő megközelítése a rivális antiókhiai iskolához kapcsolódik.
ANABAPTIZMUS Ez a kifejezés a görög „újrakeresztelő” szóból származik, és a XVI. századi reformáció radikális szárnyát jelöli, mely irányzat Menno Simons és Balthasar Hubmaier gondolataira épül.
ANALOGIA ENTIS (a lét analógiája) Az elgondolás elsősorban Aquinói Tamás nevéhez kapcsolódik. Eszerint egyfajta megfelelés vagy analógia áll fenn a teremtett világ rendje és Isten között, mely abból ered, hogy Isten a Teremtő. Ez a gondolat annak a gyakorlatnak az elméleti igazolása, amely az Istenre vonatkozó következtetéseket a természet rendjének ismert tényeiből és kapcsolataiból vonja le.
ANALOGIA FIDEI (a hit analógiája) Ez az elmélet főként Karl Barth nevéhez kapcsolható. Barth szerint a teremtett rend és Isten közötti minden hasonlóság Isten önkijelentésén alapul.
ANGLIKANIZMUS A Church of Englandból (angol vagy anglikán egyházból) kinövő egyházak teológiai irányzata, mely a liturgia és teológia közötti kapcsolatot állítja előtérbe. Ugyancsak fontosnak tartja az inkarnációtant.
ANTIÓKHIAI ISKOLA A patrisztikus kor szellemi irányzata, mely a mai Törökországban található Antiókhia városához kötődik. Krisztológiája Krisztus ember voltát hangsúlyozza, bibliamagyarázata a betű szerinti értelmezés – litterális – módszerét juttatja érvényre. A két téma eltérő megközelítési módja a rivális Alexandriához kapcsolódik.
ANTIPELAGIÁNUS ÍRÁSOK Augustinusnak a pelagiánus vitához kapcsolódó írásai, melyekben megvédi a megigazulásról és a kegyelemről vallott nézeteit. Ld. „pelagianizmus”.
ANTROPOMORFIZMUS Isten felruházása emberi vonásokkal vagy tulajdonságokkal (pl. hogy lát, vagy van keze).



ALISTER E. MCGRATH: BEVEZETÉS A KERESZTÉNY TEOLÓGIÁBA 337
APOPHATIKUS A görög apophaszisz – tagadás, visszautasítás – szóból származó kifejezés azt a sajátos teológiai felfogást jelöli, mely szerint Isten nem ismerhető meg emberi kategóriák alapján. A teológia apophatikus megközelítését különösen a keleti ortodox egyház szerzetesi tradíciója alkalmazta.
APOSTOLI ATYÁK A „patrisztikus írók” kifejezés szinonimája.
APOSTOLI KOR Sokak szerint a keresztény egyház legmeghatározóbb időszaka, mely Krisztus feltámadása (kb. Kr. u. 35) és az utolsó apostol halála (kb. Kr. u.90) közötti időre tehető. E korszak gondolatait és gyakorlatát bizonyos értelemben, illetve bizonyos mértékben normatívnak tartják számos egyházi körben.
APPROPRIÁCIÓ (elsajátítás) Ez a szó a szentháromságtanban szerepel, és azt fejezi ki, hogy noha a Szentháromság mindhárom személye aktívan jelen van a Szentháromság valamennyi munkájában, sajátos értelemben mégis azt kell gondolnunk, hogy minden ilyen cselekvés az egyik személy saját munkája. Például sajátos értelemben a teremtés az Atya műve, vagy a megváltás a Fiúé, noha valójában mindhárom személy jelen van és tevékeny ezekben.
ARIANIZMUS Az egyik jelentős kora keresztény tévtanítás, mely Krisztust Isten legfőbb teremtményének tartotta, tagadva ezzel isteni mivoltát. Az ariánus vita jelentős befolyást gyakorolt a krisztológia IV. századi fejlődésére.
AUGUSTINIANIZMUS E kifejezésnek kettős értelme van. Egyrészt Augustinus üdvösségtanára utal, mely szerint az isteni kegyelem elengedhetetlen az üdvösséghez. Ebben az értelemben a kifejezés a pelagianizmus antitézise. Másrészt a középkori ágostonos rend véleményét jelenti, függetlenül attól, hogy ezek a nézetek Augustinustól származnak-e vagy sem.
BARTHIANIZMUS Karl Barth (1886-1968) svájci teológus szemléletmódjának megjelölése, mely a kijelentésre és annak Jézus Krisztusban történt megvalósulására koncentrál. Ebben az összefüggésben használjuk még a „neoortodoxia” és a „dialektikus teológia” elnevezéseket is.
CIRCUMINCESSIO Ld. perikhorészisz.
DEIZMUS XVII. századi angol íróktól eredő racionalista világnézet, mely már tartalmazta a későbbi felvilágosodás számos gondolatát. A kifejezés általában arra a felfogásra utal, mely elismeri Istent teremtőnek, de tagadja, hogy Isten folyamatosan jelen lenne a világban.
DIALEKTIKUS TEOLÓGIA Karl Barth (1886-1968) svájci teológus korai felfogására utaló kifejezés, mely az Isten és az emberiség közötti „dialektikát” hangsúlyozza.
DISZPENZACIONALIZMUS Különösen Észak-Amerikában elterjedt protestáns irányzat, mely a különböző isteni „diszpenzációkat” (az üdvösség történetének egymást váltó korszakait) hangsúlyozza, erős eszkatológiai távlatban.



ALISTER E. MCGRATH: BEVEZETÉS A KERESZTÉNY TEOLÓGIÁBA 338
DOKETIZMUS Korai keresztény tévtanítás, mely szerint Krisztus tisztán isteni lény. Tagadja Krisztus valóságos ember voltát és azt állítja, hogy csak „látszat-teste” volt (dokeo-látszani).
DONATIZMUS A Római Birodalom észak-afrikai területén a IV. században virágzó irányzat, mely szigorú felfogást vallott az egyházról és a szentségekről.
EBIONITIZMUS Korai keresztény tévtanítás, mely szerint Jézus Krisztus csak ember volt, bár elismeri, hogy rendelkezett különleges karizmatikus ajándékokkal, melyek megkülönböztették más emberektől.
EGZEGÉZIS A szövegmagyarázat tudománya, amit általában a Bibliával kapcsolatban használunk. A „bibliai egzegézis” kifejezés jelentése: „a Biblia értelmezésének eljárása”. Az egzegézisnek a Szentírásra alkalmazott sajátos módszere a „hermeneutika”.
EGYHÁZTAN (ekkléziológia) A keresztény teológiának az a területe, mely az egyház fogalmával foglalkozik.
ESZKATOLÓGIA A keresztény teológiának az a területe, mely a „végső dolgokkal” (eszkhata) különösen is a feltámadás, pokol és örök élet kérdéseivel foglalkozik.
EVANGELIKÁL (evangéliumkövető, evangéliumi) Eredetileg az 1510-es, 1520-as években a német fejedelemségek területén és Svájcban kialakuló reformmozgalmat jelentette (evangéliumkövető). Később, a speyeri birodalmi gyűlés után felváltotta a „protestáns” elnevezés. Ma már, különösen az angol nyelvű teológiában, azt az irányzatot jelöli, mely nagy hangsúlyt helyez a Szentírás mindenekfeletti tekintélyére és Krisztus engesztelő halálára (evangelikál).
EXEMPLARIZMUS Az isteni kiengesztelés sajátos megközelítése, mely Jézus Krisztusnak a hívők számára adott erkölcsi vagy vallásos példáját hangsúlyozza.
FEKETETEOLÓGIA Az 1960-as évek végének észak-amerikai teológiai irányzata, mely a fekete lakosság vallásos élményének sajátosságát és fontosságát emeli ki.
FELSZABADÍTÁSTEOLÓGIA Ez a kifejezés minden olyan teológiai mozgalmat jelölhetne, mely az evangélium felszabadító üzenetét emeli ki. Az elnevezés azonban az 1960-as években Latin-Amerikában kialakult mozgalomra vonatkozik, mely a politikai cselekvést állítja előtérbe, és a szegénységből és elnyomásból való politikai felszabadítást tűzte ki célul.
FELVILÁGOSODÁS A XIX. század óta ezt az elnevezést használjuk a XVIII. században megjelent európai és észak-amerikai gondolkodási irányzatra, mely az emberi észt és önállóságot helyezte a középpontba. (Részletesebb meghatározás a vonatkozó fejezetben)
FEMINIZMUS A nyugati teológia egyik jelentős irányzata az 1960-as évek óta. A nők tapasztalatának fontosságát emeli ki, és bírálja a kereszténység patriarchalizmusát.
FUNDAMENTALIZMUS A protestáns kereszténység egyik formája, mely a Biblia mindenre kiterjedő, tévedhetetlen tekintélyét hangsúlyozza.



ALISTER E. MCGRATH: BEVEZETÉS A KERESZTÉNY TEOLÓGIÁBA 339
GNOSZTICIZMUS Ez a II. században oly jelentőssé vált irányzat az anyagi és lelki világ közötti ellentétet hangsúlyozta. Legjellegzetesebb tételei között szerepel az anyagi világtól független megváltás, a dualista világkép – eszerint más a teremtő és más a megváltó Isten valamint az üdvözüléshez elengedhetetlen „ismeret” (gnószisz).
HEGYI BESZÉD Krisztus a Máté evangéliuma 5-7. fejezeteiben olvasható erkölcsi és lelki gondozói tanításának elnevezése.
HERMENEUTIKA Egy szöveg, különösen a Szentírás, értelmezésének vagy egzegézisének alapelveivel foglalkozó tudomány.
HIT ÁLTALI MEGIGAZULÁS A keresztény teológiának ez a tanítása azzal foglalkozik, hogy miképpen kerülhet helyes kapcsolatba a bűnös ember Istennel. A reformáció korának az egyik legfontosabb hittétele (megigazulás egyedül hit által kegyelemből).
HITVALLÁS Két különálló, mégis rokon értelmű fogalmat kell megkülönböztetnünk e magyar kifejezésen belül. Az egyik a credo, a másik a confessio. credo (hitvallás) A keresztény hit hivatalos megfogalmazása vagy összefoglalása, amit általában minden keresztény elfogad. Ezek közül a legfontosabb az Apostoli Hitvallás és a Niceai (325, vagy Niceo-konstantinápolyi, 381) Hitvallás. confessio (hitvallási irat) A confessio kifejezés elsődleges jelentése a bűn megvallása, ám a XVI. század során más értelmet nyer. Ekkor a protestáns egyházak hitelveit összefoglaló dokumentumot jelenti. Például az Ágostai Hitvallás (Confessio Ausburgiana, 1530) a korai lutheranizmus gondolatait öleli fel, az I. Helvét Hitvallás (Confessio Helvetica, 1536) pedig a korai reformátusság elveit foglalja össze. A „konfesszionalizmus” (hitvallásosság) kifejezéssel általában a XVI. század végi vallásos megmerevedést jelöljük, amikor a lutheránus és református egyházak hatalmi harcokba bonyolódtak, például a német fejedelemségek területén. A „konfesszionális” (hitvalló) elnevezéssel azokat az egyházakat illetjük, melyek egy-egy ilyen dokumentum alapján határozzák meg magukat. A hitvallási irat (vagy nyilatkozat) kifejezés a XX. században új jelentőséget kapott, amikor a németországi hitvalló egyház közétette Bármeni Hitvalló Nyilatkozatát (1934), melyben a hitleri rendszert kiszolgáló és igazoló német kereszténységgel szemben (s így áttételesen a náci rezsim ellen) fogalmazza meg és deklarálja újra az evangéliumi igazságot. Tehát a hitvallási iratokat, melyek felekezeti hovatartozást határoznak meg, megkülönböztetjük a hitvallásoktól, melyek felekezeti megkülönböztetés nélküliek.
HOMOUSZION A görög szó – melyet előszeretettel használtak a IV. században – betű szerinti jelentése „azonos lényegű” „egylényegű”. Ezzel jelölték a krisztológiának azt az általánosan elfogadott nézetét, miszerint Jézus Krisztus „egylényegű Istennel”. A kifejezés az ariánus véleménnyel áll szemben, mely Krisztust Istennel csak „hasonló lényegűnek” (homoiuszion) tartja.
HUMANIZMUS Az európai reneszánszhoz kapcsolódó, összetett irányzat. A szó modern jelentésének értelmével szemben, az irányzat középpontjában nem szekuláris vagy szekularizáló gondolatok álltak, hanem az ókor kulturális teljesítménye iránti megújult érdeklődés. Ezeket a reneszánsz korában az európai és keresztény kultúra megújulásának forrásaként kezelték.



ALISTER E. MCGRATH: BEVEZETÉS A KERESZTÉNY TEOLÓGIÁBA 340
HÜPOSZTATIKUS EGYSÉG Jézus Krisztus isteni és emberi természetének e két lényeget össze nem keverő egysége.
INKARNÁCIÓ (testet öltés, testté létel, megtestesülés) Isten (vagy az isteni Ige, logosz, János ev. l. rész) Jézus Krisztus személyében megvalósuló testet öltése. Az „inkarnacionalizmus” kifejezést azokra a teológiai megközelítésekre használjuk általában, melyek erős hangsúlyt fektetnek Isten emberré lételére, például a XIX. század végi anglikanizmus.
KALCEDONI HITVALLÁS A Kalcedoni Zsinat (451. október 22.) hivatalos nyilatkozata, mely szerint Jézus Krisztus valóságos ember s egyszersmind valóságos Isten.
KÁLVINIZMUS A kifejezés könnyen félreérthető, mert két eltérő jelentésben használatos. Egyrészt azoknak a vallási közösségeknek (pl. a református egyházak) és személyeknek (pl. Béza Tódor) a gondolataira utal, akikre nagy hatással volt Kálvin személye és munkássága. Másrészt magának Kálvinnak a nézeteire vonatkozik. Bár a kifejezést általában az első értelem szerint használják, mára már nyilvánvalóvá vált, hogy az elnevezés félreérthető.
KAPPADÓKIAI ATYÁK E kifejezés együttesen jelöli a három nagy görög nyelvű patrisztikus írót: Cézareai Bazilioszt, Nazianzoszi Gergelyt és Nüsszai Gergelyt. Mindhárman a IV. század végén működtek, és a kis-ázsiai Kappadókiából (ma Törökország) származtak.
KARIZMA, KARIZMATIKUS A Szentlélek ajándékaihoz (khariszmata) kapcsolódó kifejezés. A középkori teológiában a „karizma” szót arra a lelki ajándékra használták, melyet Isten kegyelemből ad az embernek. A XX. század eleje óta a „karizmatikus” elnevezés a teológiának és az istentiszteletnek azt a típusát jelöli, melyben a Szentlélek közvetlen jelenléte és megtapasztalása a hangsúlyos.
KATEKIZMUS A keresztény tanítás népszerű összefoglalása, általában kérdés-felelet formájában. Célja a vallásoktatás.
KENOTIZMUS A krisztológiának ez az ága azt hangsúlyozza, hogy Krisztus a testet öltés során „félretett” bizonyos isteni tulajdonságokat, más szóval – legalább két isteni tulajdonságtól, a mindentudástól és a mindenhatóságtól – „megüresítette” (kenószisz) magát.
KÉRÜGMA Főként Rudolf Bultmann (1884 1976) és követői által használt kifejezés. Az Újszövetségnek Jézus Krisztus jelentőségére utaló igehirdetését vagy központi üzenetét jelen ti.
KETTŐS TERMÉSZET A Jézus Krisztus emberi és isteni természetével foglalkozó tanításra utaló kifejezés. Ehhez kapcsolódó kifejezés a „hüposztatikus egység”.
KIENGESZTELŐDÉS (megbékítés) A latin reconciliatio kifejezés több magyar szóval is fordítható. Mint megbékélés azt jelenti, hogy Isten visszafogadja a megtért bűnöst Krisztus érdeméért; ebben az esetben Isten az aktív cselekvő. Mint megbékítés Krisztus munkáját, a hívőknek halála ós feltámadása által nyújtott jótéteményt jelenti, vö. 2Kor 5, 17 sk,



ALISTER E. MCGRATH: BEVEZETÉS A KERESZTÉNY TEOLÓGIÁBA 341
KONSZUBSZTANCIÁCIÓ A Luther nevéhez fűződő „valóságos jelenlét” (praesentia realis) ekének szakkifejezése, miszerint az úrvacsorában a kenyér és a bor lényege együtt van jelen Krisztus testének és vérének lényegével.
KORLÁTOZOTT KIENGESZTELŐDÉS Különösen a kálvinista írók alkalmazták a kiengesztelődésről szóló tanításnak ezt a megközelítését. Eszerint Krisztus halála csak azokra érvényes, akik kiválasztattak az üdvösségre.
KRISZTOLÓGIA A keresztény teológiának az a területe, mely Krisztus személyével foglalkozik, különösen Krisztus emberi és isteni természetének viszonyával és összefüggésével.
LIBERÁLIS PROTESTANTIZMUS Az irányzat főleg a XIX. századi Németországhoz kötődik. Jellegzetessége, hogy a vallás és a kultúra között kontinuitást feltételez.
LITURGIA Az istentisztelet, elsősorban az úrvacsora (eukharisztia) kötött rendje, illetve ennek leírt szövege.
LUTHERANIZMUS Luther Márton nézetei, főként ahogyan azokat a Kis Kátéban (1529). illetve az Ágostai Hitvallásban (1530) megfogalmazta. Luther halála után (1546) belső ellentét robbant ki a keményvonalas („Gnesio-lutheránusok” vagy „flacianusok”) és a visszafogottabb szárny („philippisták”) között. Végül a Formula Concordiae (1577) megfogalmazásával békéltek meg. Ezt tartják a lutheránus teológia legtekintélyesebb megfogalmazásának,
MÍTOSZTALANÍTÁS Rudolf Bultmann (1881-1976) német teológus és követőinek teológia elmélete, mely szerint az Újszövetség világképe „mitologikus.” Ahhoz, hogy megérthessük és alkalmazhassuk a modem korban, el kell távolítanunk ezeket a mitologikus elemeket.
MODALIZMUS Ez a tévtanítás a Szentháromság három személyét az Istenség különböző megnyilatkozási és cselekvési „módjainak” tekinti. A tipikus modalista megközelítés szerint Isten Atyaként cselekszik a teremtésben, Fiúként a megváltásban és Szentlélekként a megszentelésben.
NEGYEDIK EVANGÉLIUM János evangéliumának elnevezése. A kifejezés ennek az evangéliumnak sajátos irodalmi és teológiai jellegére utal, mely elválasztja az első három összefoglaló néven szinoptikusnak” nevezett – evangélium közös szerkezetétől.
NEOORTODOXIA Karl Barth (1886-1968) általános álláspontjának megnevezése. A kifejezés arra utal, hogy Barth sajátos módon épít a református ortodoxia nézeteire.
NOMINALIZMUS A realizmussal szemben álló gondolkodásmód. Eszerint az általános fogalmak nem valóságosak, hanem csupán nevei a dolgoknak. Ezt a fejezést néha használják a via modernára is.
ONTOLÓGAI BIZONYÍTÁS A skolasztikus teológus, Canterburyi Anselmus Isten létezése mellett érvelő bizonyítása.



ALISTER E. MCGRATH: BEVEZETÉS A KERESZTÉNY TEOLÓGIÁBA 342
ORTODOXIA Több értelemben használt kifejezés. Ezek közül a legfontosabbak: „helyes hit”, mely szemben áll a tévtanítással. Gyakran ugyanezzel a szóval jelöljük a kereszténység keleti (bizánci) ágát (keleti ortodoxia, görög ortodoxia, orosz ortodox egyház stb.). De ugyanez a szó jelöli a XVI. század végén és a XVII. század elején virágzó protestáns teológiai irányzatot, mely szükségesnek tartotta a tanbeli meghatározottságot.
ÖT ÚT Aquinói Tamás öt „istenbizonyítékának” közismert elnevezése.
PARÚZIA A görög kifejezés szó szerint azt jelenti: „eljövetel, megérkezés”. Krisztus második eljövetelének megnevezése. A parúzia fogalma a „végső dolgok” keresztény értelmezésének fontos aspektusa.
PATRISZTIKUS Ezt a jelzőt használjuk az egyház történelmének az újszövetségi iratok keletkezését követő első századaira („patrisztikus kor”), illetve azokra a teológusokra akik ebben az időszakban működtek („patrisztikus írók”). Az így meghatározott korszak sokak szerint az Újszövetség utolsó könyvének befejezésétől a Kalcedoni Zsinatig tart, kb. 100451.
PELAGIANIZMUS E felfogás szerint az ember kiérdemelheti üdvösségét. Nagy hangsúlyt fektet az emberi cselekedetekre, ugyanakkor háttérbe szorítja az isteni kegyelemet. Szöges ellentétben áll Augustinus nézetével.
PERIKHORÉSZISZ A szentháromságtanhoz kapcsolódó kifejezés, melyre a latin circumincessio szót is gyakran használjuk. Alapvető értelme szerint a Szentháromság mindhárom személye kölcsönösen osztozik a többi létében, vagyis egyik sem szigetelődik el vagy szorul ki a többi munkájából.
PIETIZMUS Ez a keresztény szemléletmód elsősorban a XVII-XVIII. századi német teológusokhoz kapcsolódik. A személyes hit fontosságát és a keresztény életszentség (szent életvezetés) szükségességét hangsúlyozza. Az irányzatot angol nyelvterületen a metodizmus képviseli a legmarkánsabban.
POSZTLIBERALIZMUS Az 1980-as években a Duke Universityhez és a Yale Divinity Schoolhoz kapcsolódó teológiai irányzat. Bírálja az emberi tapasztalatba vetett liberális bizalmat, és a közösségi hagyományt állítja előtérbe, mint amely ellenőrző szerepet tölthet be a teológiában.
PROTESTANTIZMUS A szó kétértelmű: jelenthet tiltakozást és valami mellett való kiállást (pro-testált) is. A speyeri birodalmi gyűlés (1529) után ezzel a névvel illették azokat, akik „protestáltak” a római katolikus egyház gyakorlata és hitelvei ellen, illetve kiálltak a reformáció mellett. 1529 előtt az ilyen felfogású csoportokat vagy egyéneket „evangéliumkövetők”-nek nevezték.
RADIKÁLIS REFORMÁCIÓ Ezt az elnevezést újabban egyre többet használják az anabaptista mozgalomra, tehát a reformációnak arra a szárnyára, mely túlment a Luther és Zwingli által kitűzött célon.
REFORMÁTUS Kálvin Jánosnak (1510-1564) és követőinek írásaiból táplálkozó teológiai irányzat neve. Nagy előszeretettel használják a „kálvinista” elnevezés helyett.



ALISTER E. MCGRATH: BEVEZETÉS A KERESZTÉNY TEOLÓGIÁBA 343
SEPTUAGINTA Az Ószövetség görög fordítása a Kr. e. III. századból. Általában a LXX rövidítést használják erre a szövegre.
SKIZMA (szkizma) Szándékos szakítás az egyházzal, melyet a korai egyház befolyásos teológusai, Cyprianus és Augustinus határozottan elítéltek.
SKOLASZTIKA A keresztény teológia sajátos megközelítési módja a középkorban. A keresztény teológia ésszerű igazolását és rendszeres kifejtését tartotta szem előtt.
SZABELLIANIZMUS Ez a korai tévtanítás a Szentháromság három személyét az egy Isten különböző történelmi manifesztációinak tartja.
SZENTHÁROMSÁGTAN Istenről szóló sajátos keresztény tanítás, mely a keresztény istentapasztalat összetettségére utal. Legrövidebb, bár félreérthető formája: „három személy, egy Isten”.
SZENTÍRÁS ELSŐSÉGE Főként a református teológusokhoz kötődő elmélet, miszerint az egyház gyakorlatának és hitelveinek a Szentíráson kell alapulniok. Ami nem igazolhatóan a Szentíráson alapszik, az nem kötelező a hívőkre. Az alapelvet a sola scriptura (egyedül a Szentírás) kifejezés foglalja össze.
SZENTSEG (szákramentum, sakramentum) pusztán történelmi értelemben véve az az egyházi alkalom vagy rítus, melyről azt tartják, hogy maga Jézus Krisztus rendelte el. Szemben a római katolikus teológiával és egyházi gyakorlattal, ahol hét szentséget ismernek el (keresztség, bérmálás-konfirmáció, eukharisztia, házasság, papi felszentelés, gyónás és utolsó kenet), a protestáns teológusok egyetértenek abban, hogy csak két szentség (keresztség, úrvacsora) található magában az Újszövetségben.
SZINOPTIKUS EVANGÉLIUMOK Az első három evangélium (Máté, Márk, Lukács) összefoglaló elnevezése. A görög „szünopszisz” (összefoglalás, szó szerint: együtt-látás) szóból származó kifejezés arra utal, ahogy e három evangélium nagyjából hasonlóan „foglalja össze” Jézus Krisztus életét, halálát és feltámadását.
SZINOPTIKUS PROBLÉMA Az a tudományos kérdés, hogy miképpen viszonyul egymáshoz a három szinoptikus evangélium. Talán a legismertebb megközelítése e problémának a „két forrás”-elmélet. Eszerint Máté és Lukács forrásként használták Márk evangéliumát. miközben egy másik forrásra („Q”, a német Qelle szóból) is támaszkodtak. Más elképzelések is léteznek, például Grisebach hipotézise szerint Máté készült el először, és azt követte Lukács, majd Márk.
SZKOTIZMUS Duns Scotus nevéhez kapcsolódó skolasztikus filozófia.
SZÓTÉRIOLÓGIA A keresztény teológiának az az ága, mely az üdvösséggel (szótéria) foglalkozik.
TEODÍCEA (istenigazolás) A kifejezést Leibniz vezette be, arra a törekvésre utalva, mely teoretikusan akarja igazolni Isten jóságát a világban megtapasztalt rossz fényében.
TOMIZMUS viaThomae Aquinói Tarnás nevéhez fűződő skolasztikus filozófia.



ALISTER E. MCGRATH: BEVEZETÉS A KERESZTÉNY TEOLÓGIÁBA 344
TÖRTÉNETI JÉZUS A főként a XIX. század során használt kifejezés a Názáreti Jézus valódi történeti személyére utal. Ezzel igyekeztek szembeállítani azt a képet, amit a keresztény értelmezés, ezen belül is különösen az Újszövetség, illetve a hitvallások festenek róla.
TRANSZSZUBSZTANCIÁCIÓ Középkori tanítás, mely szerint a kenyér és a bor, miközben megőrzik külső megjelenési formájukat, Krisztus testévé és vérévé változnak (lényegülnek) át az úrvacsorában.
ÚRVACSORA Ezt a kifejezést kötetünkben a „mise” vagy „eukharisztia” néven is ismert szentségre használjuk.
VEZETŐ (MAGISZTERIÁLIS) REFORMÁCIÓ A reformáció lutheránus és református szárnyának összefoglaló elnevezése, szemben a radikálisokkal (anabaptizmus),
VULGATA A Biblia latin fordítása, mely döntő szerepet játszott a középkori teológiában. A Vulgatát legnagyobb részben Jeromos fordította le, kivéve az ószövetségi Zsoltárokat, melyet a Psalterium Gallicumból vett át, illetve az apokrif könyvek közül a Bölcsesség, a Jézus Sirák fia, az 1-2 Makkabeusok és Báruk könyvét, melyeket a régi latin fordításból illesztettek ide. A fordítás számos pontatlanságának felismerése nagy szerepet játszott a reformációban.
ZWINGLIANIZMUS Zwingli Ulrik nézeteire utaló kifejezés, bár gyakran használják önállóan is, a szentségekre vonatkozó tanítására, azon belül is a praesentia realisra (mely Zwingli esetében inkább „valóságos hiányt” jelent).



ALISTER E. MCGRATH: BEVEZETÉS A KERESZTÉNY TEOLÓGIÁBA 345
TÉRKÉPEK



ALISTER E. MCGRATH: BEVEZETÉS A KERESZTÉNY TEOLÓGIÁBA 346



ALISTER E. MCGRATH: BEVEZETÉS A KERESZTÉNY TEOLÓGIÁBA 347



ALISTER E. MCGRATH: BEVEZETÉS A KERESZTÉNY TEOLÓGIÁBA 348
TARTALOMJEGYZÉK
ELŐSZÓ 2
SZERKESZTŐI MEGJEGYZÉSEK A MAGYAR KIADÁSHOZ 4
AZ OLVASÓHOZ: HOGYAN HASZNÁLJUK A KÖNYVET? 5
BEVEZETÉS 6
I. A HATÁRKÖVEK 7
1. A PATRISZTIKUS KOR, KB. 100-451 8 Néhány fogalom tisztázása 9 A patrisztikus kor áttekintése 9 Kiemelkedő teológusok 11 JUSZTINOSZ VÉRTANÚ (KB. 100-165) 11 LYONI IRENAEUS (KB. 130-200) 11 ÓRIGENÉSZ (KB. 185-254) 11 TERTULLIANUS (KB. 160-225) 12 ATHANASZIOSZ (KB. 296-373) 12 HIPPÓI AUGUSTINUS (354-430) 12 A teológiai fejlődés fő irányai 13 AZ ÚJSZÖVETSÉGI KÁNON MEGHATÁROZÁSA 13 A HAGYOMÁNY SZEREPE 14 AZ EGYETEMES (ÖKUMENIKUS) HITVALLÁSOK RÖGZÍTÉSE 15 KRISZTUS KETTŐS TERMÉSZETE 16 A SZENTHÁROMSÁGTAN 17 AZ EGYHÁZRÓL SZÓLÓ DOGMA 18 AZ ISTENI KEGYELEMRŐL SZÓLÓ TANÍTÁS 18
2. A KÖZÉPKOR ÉS A RENESZÁNSZ KB. 1050-1500 21 Fogalommeghatározás 22 A KÖZÉPKOR 22 A RENESZÁNSZ 23 SKOLASZTIKA 24 HUMANIZMUS 27 Kiemelkedő teológusok 31 CANTERBURYI ANSELMUS (KB. 1033-1109) 31 AQUINÓI TAMÁS (KB. 1225-1274) 32 DUNS SCOTUS (KB. 1265-1308) 32 WILLIAM OCKHAM (KB. 1285-1347) 33 ROTTERDAMI ERASMUS (KB. 1469-1536) 34 A teológiai fejlődés fő irányai 35 A PATRISZTIKUS ÖRÖKSÉG MEGSZILÁRDULÁSA 35 AZ „ÉSZ” FELFEDEZÉSE A TEOLÓGIÁBAN 35 TEOLÓGIAI RENDSZEREK FEJLŐDÉSE 36 A SZENTSÉGI TEOLÓGIA FEJLŐDÉSE 36 A KEGYELEM TEOLÓGIÁJÁNAK FEJLŐDÉSE 37



ALISTER E. MCGRATH: BEVEZETÉS A KERESZTÉNY TEOLÓGIÁBA 349
MÁRIA SZEREPE AZ ÜDVÖZÍTÉSBEN 37 KÖZVETLEN VISSZATÉRÉS A KERESZTÉNY TEOLÓGIA FORRÁSAIHOZ 37 A VULGATA BIBLIAFORDÍTÁS KRITIKÁJA 38
3. A REFORMÁCIÓ ÉS A REFORMÁCIÓ UTÁNI KOR, KB. 1500-1700 40 Fogalommeghatározás 40 A LUTHERI REFORMÁCIÓ 41 A KÁLVINI REFORMÁCIÓ 42 A RADIKÁLIS REFORMÁCIÓ (ANABAPTIZMUS) 43 KATOLIKUS REFORMÁCIÓ 44 Kiemelkedő teológusok 44 LUTHER MÁRTON (1483-1546) 44 KÁLVIN JÁNOS (1509-1564) 45 ZWINGLI ULRIK (1484-1531) 46 A teológiai fejlődés fő irányai 47 A TEOLÓGIA FORRÁSAI 47 A KEGYELEMTAN 47 A SZENTSÉGTAN 48 AZ EGYHÁZTAN 48 A reformáció utáni mozgalom: konfesszionalizmus és skolasztika 48 A pietizmus 51
4. A MODERNKOR, KB. 1700-TÓL NAPJAINKIG 54 A felvilágosodás 55 A FELVILÁGOSODÁS ÉS PROTESTANTIZMUS 56 A KERESZTÉNY TEOLÓGIA FELVILÁGOSODÁS KOR KRITIKÁJA – ÁLTALÁNOS ÁTTEKINTÉS 57 A KERESZTÉNY TEOLÓGIA FELVILÁGOSODÁS KORI KRITIKÁJA – SPECIÁLIS KÉRDÉSEK 58 A felvilágosodás utáni teológiai irányzatok 61 ROMANTIKA 61 MARXIZMUS 63 LIBERÁLIS PROTESTANTIZMUS 65 MODERNIZMUS 68 NEOORTODOXIA 69 FEMINIZMUS 71 POSZTMODERNIZMUS 72 FELSZABADÍTÁSTEOLÓGIA 74 FEKETETEOLÓGIA 76 POSZTLIBERALIZMUS 77 EVANGELIKALIZMUS 78
II. FORRÁSOK ÉS MÓDSZEREK 81
5. BEVEZETŐ GONDOLATOK 82 A teológia „munkameghatározása” 82 A teológia felépítése 83 BIBLIAI TUDOMÁNYOK 83 RENDSZERES TEOLÓGIA 84 TÖRTÉNETI TEOLÓGIA 84 PASZTORÁLTEOLÓGIA 85 FILOZÓFIAI TEOLÓGIA 86 A prolegomena kérdése 86 A hit természete 88 HIT ÉS ISMERET 88 HIT ÉS MEGVÁLTÁS 89 AQUINÓI ÉS LUTHER ÖSSZEHASONLÍTÁSA 90



ALISTER E. MCGRATH: BEVEZETÉS A KERESZTÉNY TEOLÓGIÁBA 350
Igazolható-e Isten léte? 90 AZ ONTOLÓGIAI BIZONYÍTÁS 91 AQUINÓI TAMÁS ÖT ÚTJA 92 A teológiai nyelv természete 94 AZ ANALÓGIA 94 A METAFORA 96 ALKALMAZKODÁS 97 ESETTANULMÁNY: KOPERNIKUSZI VITA 99 Elkötelezettség és semlegesség a teológiában 100 Ortodoxia és herezis 102 TÖRTÉNELMI SZEMPONTOK 102 TEOLÓGIAI SZEMPONTOK 103
6. A TEOLÓGIA FORRÁSAI 106 A kijelentés 106 A kijelentés modelljei 108 A KIJELENTÉS MINT DOGMA 108 A KIJELENTÉS MINT JELENLÉT 109 A KIJELENTÉS MINT TAPASZTALAT 109 A KIJELENTÉS MINT TÖRTÉNELEM 110 TERMÉSZETI TEOLÓGIA: TERÜLETE ÉS HATÁRAI 111 A TEREMTŐ ISTEN ISMERETE - A MEGVÁLTÓ ISTEN ISMERETE 112 A BARTH–BRUNNER-VITA 113 A Szentírás 119 Ó- ÉS ÚJSZÖVETSÉG 121 ISTEN IGÉJE 123 NARRATÍV TEOLÓGIA 123 A BIBLIAMAGYARÁZAT MÓDSZEREI 126 A SZENTÍRÁS ISTENI IHLETETTSÉGÉNEK (INSPIRÁCIÓJÁNAK) ELMÉLETEI 130 Az értelem 132 ÉRTELEM ÉS KIJELENTÉS: HÁROM MODELL 132 A DEIZMUS 133 A FELVILÁGOSODÁS RACIONALIZMUSA 134 A FELVILÁGOSODÁS RACIONALIZMUSÁNAK KRITIKÁJA 135 A hagyomány 136 A HAGYOMÁNY EGYETLEN FORRÁSBÓL TÁPLÁLKOZIK 136 A HAGYOMÁNY KÉT FORRÁSBÓL TÁPLÁLKOZIK 137 A HAGYOMÁNY TELJES ELUTASÍTÁSA 137 TEOLÓGIA ÉS ISTENTISZTELET: A LITURGIAI HAGYOMÁNY JELENTŐSÉGE 138 A vallási tapasztalat 139 EGZISZTENCIALIZMUS: AZ EMBERI TAPASZTALAT FILOZÓFIÁJA 139 TAPASZTALAT ÉS TEOLÓGIA: KÉT MODELL 140 A TAPASZTALAT ALAPÚ TEOLÓGIA FEUERBACHI KRITIKÁJA 144
III. KERESZTÉNY TEOLÓGIA 146
7. ISTEN DOGMÁJA 147 Isten férfi? 147 Személyes Isten 148 A ,,SZEMÉLY” FOGALMÁNAK MEGHATÁROZÁSA 149 DIALOGIKUS (PÁRBESZÉDES) PERSZONALIZMUS 151 Szenvedhet-e az Isten? 152 A KLASSZIKUS NÉZET: ISTEN SZENVEDÉSMENTESSÉGE 153 A SZENVEDŐ ISTEN 154 ISTEN HALÁLA? 157 Isten mindenhatósága 159



ALISTER E. MCGRATH: BEVEZETÉS A KERESZTÉNY TEOLÓGIÁBA 351
A MINDENHATÓSÁG MEGHATÁROZÁSA 160 ISTEN KETTŐS HATALMA 160 AZ ISTENI ÖNKORLÁTOZÁS FOGALMA 162 Isten a folyamat filozófiában 162 Istenigazolás: a rossz problémája 164 IRENAEUS 164 AUGUSTINUS 165 KARL BARTH 165 ÚJABB EREDMÉNYEK 166 A teremtő Isten 167 A TEREMTÉSTAN TARTALMA 168 A TEREMTŐ ISTEN - NÉHÁNY MODELL 169 ISTEN JELENLÉTE A VILÁGBAN 170 A Szentlélek 172 A SZENTLÉLEK – NÉHÁNY MODELL 172 A SZENTLÉLEK ISTENSÉGÉRŐL FOLYÓ VITA 174 AUGUSTINUS: A LÉLEK, MINT A SZERETET KÖTELÉKE 175
8. A SZENTHÁROMSÁG DOGMÁJA 175 A Szentháromság bibliai alapjai 176 A szentháromságtan kialakulása: fogalmak 177 A szentháromságtan kialakulása: eszmék 178 PERIKHORÉSZISZ 180 ELSAJÁTÍTÁS 181 Két trinitárius herezis 182 MODALIZMUS 182 TRITEIZMUS 183 A Szentháromság: négy modell 183 AUGUSTINUS 183 KARL BARTH 185 ROBERT JENSON 187 JOHN MACQUARRIE 188 A filioque-vita 189
9. KRISZTUS SZEMÉLYE 192 A krisztológia és szótériológia közötti kapcsolat 192 Jézus Krisztus helye a keresztény teológiában 193 JÉZUS KRISZTUS A KERESZTÉNYSÉG TÖRTÉNELMI KIINDULÓPONTJA 193 JÉZUS KRISZTUS ISTENT JELENTI KI 194 JÉZUS KRISZTUS AZ ÜDVÖSSÉG HORDOZÓJA 195 JÉZUS KRISZTUS SZABJA MEG A MEGVÁLTOTT ÉLET FORMÁJÁT 195 Az Újszövetség krisztológiai megállapításai 195 MESSIÁS 195 ISTENFIA 196 EMBER FIA 197 ÚR 198 ISTEN 198 Patrisztikus viták Krisztus személyéről 199 KORAI HOZZÁJÁRULÁSOK: JUSZTINOSZ VÉRTANÚTÓL ÓRIGENÉSZIG 199 AZ ARIANUS VITA 201 AZ ALEXANDRIAI ISKOLA 203 AZ ANTIÓKHIAI ISKOLA 205 A „TULAJDONSÁGOK KÖZLÉSE” 206 ADOLF VON HARNACK A PATRISZTIKUS KRISZTOLÓGIA FEJLŐDÉSÉRŐL 208 Isten jelenléte Krisztusban, különböző modellek 209 AZ ISTENES ÉLET PÉLDÁJA 210



ALISTER E. MCGRATH: BEVEZETÉS A KERESZTÉNY TEOLÓGIÁBA 352
SZIMBOLIKUS JELENLÉT 211 KRISZTUS MINT KÖZVETÍTŐ 211 A LÉLEK JELENLÉTE 213 KINYILATKOZTATÓ JELENLÉT 214 LÉNYEGI JELENLÉT 216 A KENOTIKUS KRISZTOLÓGIA 217
10. HIT ÉS TÖRTÉNELEM: A KRISZTOLÓGIA ÚJ TÁJÉKOZÓDÁSI PONTJA 219 A felvilágosodás és a krisztológia 219 A CSODÁK BÍRÁLATA 220 A TANBELI KRITIKA FEJLŐDÉSE 220 A hit és történelem problémája 221 A KRONOLÓGIAI PROBLÉMA 222 A METAFIZIKAI PROBLÉMA 222 AZ EGZISZTENCIÁLIS PROBLÉMA 224 A történeti Jézus-kutatás 224 A TÖRTÉNETI JÉZUS-KUTATÁS KEZDETEI 224 JÉZUS VALLÁS OS SZEMÉLYISÉGÉNEK KUTATÁSA 226 A KUTATÁS KRITIKÁJA, 1890-1910 226 VISSZAVONULÁS A TÖRTÉNELEMTŐL: RUDOLF BULTMANN 229 AZ ÚJ TÖRTÉNETI JÉZUS-KUTATÁS 230 Krisztus feltámadása: esemény és jelentés 232 A FELVILÁGOSODÁS: A FELTÁMADÁS MINT NEM-ESEMÉNY 232 DAVID FRIEDRICH STRAUSS: A FELTÁMADÁS MINT MÍTOSZ 232 RUDOLF BULTMANN: A FELTÁMADÁS MINT A TANÍTVÁNYOK TAPASZTALATÁBAN VÉGBEMENT ESEMÉNY 234 KARL BARTH: A FELTÁMADÁS MINT EGY KRITIKAI VIZSGÁLÓDÁS FELETT ÁLLÓ TÖRTÉNETI ESEMÉNY 234 WOLFHART PANNENBERG: A FELTÁMADÁS MINT A KRITIKAI VIZSGÁLÓDÁS ELŐTT NYITOTT TÖRTÉNELMI ESEMÉNY 235 A FELTÁMADÁS ÉS A KERESZTÉNY REMÉNYSÉG 237
11. A KRISZTUSBAN VALÓ ÜDVÖSSÉG 238 Az üdvösség keresztény megközelítése 238 AZ ÜDVÖSSÉG JÉZUS KRISZTUSHOZ KÖTŐDIK 238 AZ ÜDVÖSSÉGET JÉZUS KRISZTUS ALAKÍTJA 239 AZ ÜDVÖSSÉG ESZKATOLÓGIAI DIMENZIÓJA 240 Az üdvösség alapja: Krisztus keresztje 241 A KERESZT MINT ÁLDOZAT 241 A KERESZT MINT GYŐZELEM 243 KERESZT ÉS BŰNBOCSÁNAT 246 A KERESZT MINT ERKÖLCSI PÉLDA 250 A Krisztusban való üdvösség természete 253 MEGISTENÜLÉS 254 MEGIGAZULÁS ISTEN SZÍNE ELŐTT 254 AUTENTIKUS LÉTEZÉS 255 POLITIKAI FELSZABADÍTÁS 255 LELKI SZABADSÁG 256 A Krisztusban való üdvösség érvénye 256 UNIVERZALIZMUS: MINDENKI ÜDVÖZÜL 257 CSAK HÍVŐK ÜDVÖZÜLNEK 257 SAJÁTOS MEGVÁLTÁS: CSAK A KIVÁLASZTOTTAK ÜDVÖZÜLNEK 258
12. AZ EMBERI TERMÉSZET, A BŰN ÉS A KEGYELEM 260 Az emberiség helye a teremtésben 260 A pelagiánus vita 261



ALISTER E. MCGRATH: BEVEZETÉS A KERESZTÉNY TEOLÓGIÁBA 353
AZ „AKARAT SZABADSÁGA” 261 A BŰN TERMÉSZETE 263 A KEGYELEM TERMÉSZETE 264 AZ ÜDVÖSSÉG ALAPJA 265 A kegyelem és érdem fogalmai 265 A KEGYELEM 266 AZ ÉRDEM 267 A hit általi megigazulás (megigazulástan) 268 LUTHER MÁRTON TEOLÓGIAI ÁTTÖRÉSE 269 LUTHER A MEGIGAZÍTÓ (MEGIGAZULÁST ADÓ) HITRŐL 270 A MEGIGAZULÁS JOGI (BÍRÓSÁGI) FOGALMA 271 KÁLVIN A MEGIGAZULÁSRÓL 272 A TRIDENTI ZSINAT A MEGIGAZULÁSRÓL 273 A MEGIGAZULAS A MAI ÚJSZÖVETSÉG-KUTATÁSBAN 276 Az eleve elrendelés (predesztináció) 277 AUGUSTINUS 277 KÁLVIN 278 A REFORMÁTUS ORTODOXIA 279 ARMINIANIZMUS 281 KARL BARTH 281 PREDESZTINÁCIÓ ÉS GAZDASÁGI ÉLET: WEBER TÉZISE 283
13. AZ EGYHÁZ 285 Az egyháztan korai fejlődése 285 A DONATISTA VITA 286 A reformáció korának vitái 288 LUTHER MÁRTON 288 KÁLVIN JÁNOS 289 A RADIKÁLIS REFORMÁCIÓ EGYHÁZFELFOGÁSA 292 Az egyház jegyei 293 „EGY” 294 „SZENT” 297 „KATOLIKUS” 298 „APOSTOLI” 299
14. A SZENTSÉGEK DOGMÁJA 300 A szentség meghatározása 300 A donatista vita: a szentségek hathatóssága (érvényessége) 303 A szentségek funkciója 304 A SZENTSÉGEK KÖZVETÍTIK A KEGYELMET 304 A SZENTSÉGEK MEGERŐSÍTIK A HITET 305 A SZENTSÉGEK ERŐSITIK AZ EGYSÉGET ÉS AZ ELKÖTELEZETTSÉGET AZ EGYHÁZON BELÜL 306 A SZENTSÉGEK ÚJRA MEGERŐSÍTÉSÉNEK MINKET ISTEN NEKÜNK ADOTT ÍGÉRETEI FELŐL 308 Az úrvacsora: a valóságos jelenlét kérdése 308 TRANSZSZUBSZTANCIÁCIÓ 309 KONSZUBSZTANCIÁCIÓ 310 A VALÓSÁGOS HIÁNY: MEMORIALIZMUS 310 Vita a gyermekkeresztségről 311 A GYERMEKKERESZTSÉG ELTÖRLI AZ EREDENDŐ BŰN VÉTKÉT 312 A GYERMEKKERESZTSÉG AZ ISTEN ÉS AZ EGYHÁZ KÖZÖTTI SZÖVETSÉGBEN GYÖKEREZIK 312 A GYERMEKKERESZTSÉG NEM IGAZOLHATÓ 313
15. A KERESZTÉNYSÉG ÉS A VILÁGVALLÁSOK 315



ALISTER E. MCGRATH: BEVEZETÉS A KERESZTÉNY TEOLÓGIÁBA 354
A nyugati pluralizmus és a vallások 315 Vallásértelmezések 316 A FELVILÁGOSODÁS: A VALLÁSOK MINT AZ EREDETI TERMÉSZETES VALLÁS MEGROMLOTT FORMÁI 316 LUDWIG FEUERBACH: A VALLÁS MINT AZ EMBERI ÉRZÉS ELDOLOGIASÍTÁSA 318 KARL MARX: A VALLÁS A TÁRSADALMI-GAZDASÁGI ELIDEGENEDÉS TERMÉKE 319 SIGMUND FREUD: A VALLÁS MINT VÁGYTELJESÜLÉS 319 EMILE DURKHEIM: VALLÁS ÉS RÍTUS 320 KARL BARTH ÉS DIETRICH BONHOEFFER: A VALLÁS MINT EMBERI TALÁLMÁNY 320 A kereszténység és más vallási hagyományok: három teológiai megközelítés 322 AZ EXKLUZIVISTA MEGKÖZELÍTÉS 323 AZ INKLUZIVISTA MEGKÖZELÍTÉS 324 A PLURALISTA MEGKÖZELÍTÉS 325
16 A VÉGSŐ DOLGOK: A KERESZTÉNY REMÉNYSÉG 327 A végső dolgokról szóló tanítás kialakulása 327 AZ ÚJSZÖVETSÉG 327 AUGUSTINUS: A KÉT VÁROS 328 A KÖZÉPKOR: JOACHIM DEL FIORE ÉS DANTE ALIGHIERI 329 A FELVILÁGOSODÁS: AZ ESZKATOLÓGIA MINT BABONA 329 AZ ESZKATOLÓGIA ÚJRA ELŐTÉRBE KERÜL 330 MITOSZTALANÍTÁS: RUDOLF BULTMANN 330 A REMÉNYSÉG TEOLÓGIÁJA: JÜRGEN MOLTMANN 332 DISZPENZACIONALIZMUS 332 A végső dolgok 332 A POKOL 333 A PURGATÓRIUM (TISZTÍTÓTŰZ) 334 A MENNY 335
TEOLÓGIAI KIFEJEZÉSEK JEGYZÉKE 336
TÉRKÉPEK 345
TARTALOMJEGYZÉK 348