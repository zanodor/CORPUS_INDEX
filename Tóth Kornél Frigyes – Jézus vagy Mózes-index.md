---
master_file: "[[@TothKornelFrigyes]]"
---
# Index for Tóth Kornél Frigyes – Jézus vagy Mózes.pdf

Jézus vagy Mózes?
A biblikusság bírálata
Enneka munkának lényege annak a konfliktusnak az áttekintése,
amely Jézus és a korabeli vallási vezetés között feszült, és
amelynek végkifejlete Jézus brutális meggyilkoltatása volt. A
konfliktus egyik oldalán Mózes és rendelkezésein alapuló zsidó
vallás képviselői voltak, akik hittek Mózes isteni küldetésében, a nép
kiválasztottságában, törvényeinek isteni eredetében, és akiknek
minden hatalmuk ezekből a forrásokból táplálkozott. A konfliktus
mások oldalán pedig Jézus áll egy új tanítással, az Isten Országának
evangéliumával, amely tartalmaz bírálatot Mózes törvényeivel
szemben, és ezért fontos, vizsgálandó feladattá vált számunkra
Jézusnak a törvényhez, és a prófétai írásokhoz való viszonya.
Választ keresünk arra a kérdésre, hogy Jézus mennyire tisztelte az
írásokat, mennyire tartotta fontosnak a törvény előírásainak
betöltését, sőt arra is kitérünk, hogy Mózes törvényei milyen
forrásból születtek.
Elsőfeladatként azt nézzük meg, hogy Mózes történetei,
parancsolatai és rendelkezései az Istentől erednek-e, emberi
okoskodás, különleges beavatkozás, vagy szorgos munka terméke
e, amely alátámasztása mellett Jézus foglalhatott-e állást, ha
valóban a Teremtő Isten ismeretével bírt. Jézus oldalán milyen új
szemlélet jelentkezett beszédeiben és cselekedeteiben, amely a
korabeli vallási vezetés ellenszenvéhez vezetett, és tanítása milyen
veszélyeket jelentett a korabeli hatalom számára, hogy az
evangéliumokban ábrázolt konfliktus végül Jézus meggyilkolásához
vezetett. Ennek fényében azt kell még megvizsgálnunk, hogy az
evangéliumokban szereplő beszédek mennyire voltak képesek
tükrözni Jézus tanításait, ha találunk közöttük Mózes törvényeinek



bírálata mellett olyan Jézus szájába illesztett mondatokat is,
amelyek Mózest és törvényeit teljes egészében igazolni vagy
betartatni törekszik, ezek mennyire eredeti Jézus mondatok,
lehetnek későbbi szándékos vagy megtévedt kijelentések, amelyek
vagy Jézus mondatainak félreértéséből vagy az írásanyag
módosításából származnak. A munka második feladata annak
körvonalazása lenne, hogy Jézus tanítása az Isten Országáról mit
tartalmazhatott, és hogy annak mennyire lehet köze Mózes
törvényeihez, a próféták írásaihoz, és az uralkodó zsidó vallási
hagyományhoz.



A jó és rossz tudása
A Biblia Édenkert története a kereszténység egyik legfontosabb
kiindulópontjává vált, az ember bűnbeesésének és így megváltásra
tartó igényének bizonyításához. Azt kell azonban látnunk, hogy a
keresztény magyarázat mellőzi a történet egyik legfontosabb
elemének, a kert közepén ültetett jó és rossz tudása fájának
értelmezését, és mivel sem a fa, sem annak gyümölcsének
megmagyarázásával képtelen megbirkózni, szükségszerűen vezet le
hibás nézeteket Ádám engedetlenségének hangsúlyba
helyezésével. A történetet szimbolikája miatt besorolhatnánk a
misztikumok vagy a legendák világába, ám a jó és rossz fogalmának
életünkben elfoglalt jelentőségét megvizsgálva mégsem hagyhatjuk
szó nélkül a történetet.
Mindannyiunknak van sejtése a jó és rossz dolgokról, jó és gonosz
cselekedetekről, de ha megfigyeljük, ezek a megítélések
tapasztalatonként, emberenként, felfogásonként és hitenként
változnak, egymással szembenálló vélekedések is lehetnek, és
szinte naponként teremt konfliktusokat a jó és rossz egymástól
eltérő értékelése a környezetünkben. Van, aki a húsevésre esküszik,
van, aki a zöldségfélékre, van, aki az édeset szereti, van, aki a sósat,
ugyanarra a gonosztettre az egyik büntetést, a másik bocsánatot
követel. Általában probléma, tévedés, félreértés keletkezik akkor, ha
a minősített, felértékelt, vagy leértékelt ételt, ruhát, autót, lakást
egyszerűen csak minősítünk jóra vagy rosszra, de nem határozzuk
meg azokat a szempontokat, amelyekből kiindulva állapítottuk meg
a minőségét. Nem mindegy, hogy egy ruhát azért tartunk rossznak,
mert kicsi, vagy, mert széles, vagy, mert nem tetszetős, az indoklás
hiánya találgatásra, végül hibás következtetésre vezethet, kész a
konfliktushelyzet. Ha a ruhák, autók, ajándékok esetében komoly
gondot, félreértést tud okozni egy-egy szempont, indoklás



elhagyása, akkor mekkora problémákra vezet komolyabb elvek,
hitek, eszmék, nézetek, emberek és cselekedetek jóról és rosszról
vallott értékelései, amikor a szempontok, az okok és indokok
hibásak, nehezen kifejthetőek, hiányoznak, vagy tévedés áll
mögöttük.
A jó és rossz fogalma mindezen problémák ellenére, a
legerőteljesebb eszköz lehet annak kifejezésére, hogy egy
tapasztalat vagy egy élmény nekünk örömet jelent vagy bánatot,
gyönyört, vagy szenvedést, és így a leggyorsabb eszköze is lehet
egymás megértésének. Egy bólintás, egy intés, és máris tudja a
másik, hogy amit tesz, az nekünk jónak vagy rossznak látszik,
félreérthető esetekben csak a kérdéses szempontok és okok
pontosítására merül fel igény. Különösen sok konfliktus kerülhető el,
ha az ember eleve tisztában van azzal, hogy egy jónak vagy
rossznak minősített dolog, cselekvés mögött egész más
szempontok és okok működése lehetséges, mint amelyeket saját
maga vélne mögöttük, és ezért a háttérre világosan rákérdez.
A jó és rossz tudása a gondolkodásnak egy módja. Attól függően,
hogy az értelemmel, a gondolkodás teljességével milyen
kapcsolatba kerül, beszélhetünk róla, mint egy egyszerűsített
kifejező eszközről, ahol a jó és rossz fogalmait a valóság, a
cselekvés, az ember és az élet megértésének, az igazság
megismerésének szolgálatába állítva használjuk, ez a mód nem
osztályoz kategóriákra, nem sorolja be a dolgokat csoportokba,
hanem a kifejezni kívánt valóság ismertetését igyekszik tükrözni. Ha
például tudjuk, hogy egy kávéban két cukor van, ez még se nem jó,
se nem rossz. Ez egyszerűen egy igazság, amely akkor felel meg a
valóságnak, ha nem kettőnél kevesebb, vagy kettőnél több cukor
van a kávéban. Az egyén ízlése szolgáltathatja azt a szempontot,
amely szerint tekintve a kávét jónak vagy rossznak minősítheti,
amikor valaki a kávét jónak tartja, akkor annak megértését kívánja



elérni, hogy az neki ízlett.
De beszélhetünk egy olyan formáló és alakító erőről, amely egy fajta
válogatási művelet segítségével kíván befolyást gyakorolni a
gondolkodás, a cselekvés, a magatartás, az élet dolgaira,
folyamatára, előidézve a jónak tartott, és eltörölve a rossznak tartott
dolgokat. Az utóbbi esetben a jó és rossz tudását egy olyan
értékelési mechanizmusként alkalmazzuk, amely választott
szempontok szerint csoportosítani törekszik a dolgokat,
cselekvéseket és jelenségeket a jó vagy rossz kategóriájába. Nem
azonos ez a mechanizmus tehát sem a gondolkodással, sem a
tudással, sem a megértéssel, a jó és rossz értékei ennek
rendszerében gyakorlatilag a valóságnak kettéosztott területe az
értékek és haszontalanságok világára, amelyeket előre
meghatározott szempontok segítségével építünk fel. A jó és rossz
szerinti besorolást nem csak az anyagi értékekre vonatkoztatva
működtetjük, hanem az emberre és cselekvésére vonatkoztatva is,
így kerül összefűzésre a fizikai megítélések világa az erkölcsi
megítélések világával. Ez a tudás, az értékekről és
haszontalanságokról vallott ismeret, nem velünk született, a
környezet alakító, nevelő és formáló hatása mellett az egyén
alkalmazkodásától, átvevő és átalakító visszahatásától bontakozik
ki, egy olyan tudatosság felépítéséhez vezet, mely az egyén
életvitelének, magatartásának alakításában döntően meghatározó
tényezőt jelent. A továbbiakban ennek az értékelési
mechanizmusnak a szerepét fogom megvizsgálni, amely
kategóriákat, mintákat, normákat, szabályokat és csoportokat fog
teremteni, ezeket rendszerekbe illeszti, és a válogatás jelentőségét
oly magasra emeli, hogy a környezet alakításának, a cselekvés, a
magatartás formálására elsődlegesen meghatározó, uralkodó
erejévé emelkedjék.
A jó és rossz tudásának ilyen működésének elengedhetetlen



feltétele a szempont, amelynek alapján választja szét valaki a
dolgokat, cselekvéseket, embereket jóra és rosszra. Amikor
azonban szempontot választunk, akkor egy mintát, egy szabályt
keresünk, amelyhez igazítani, illeszteni tudjuk a vizsgált dolgot vagy
cselekvést, illeszkedés esetén elfogadásunkat, elismerésünket
nyeri, nem illeszkedés esetén elvetésre, hanyagolásra kerül. Ebben a
folyamatban rejlik a gondolkodásunk csapdája. A „jó” és a „rossz”
ugyanis nem egy spontán, őszinte kifejeződése lesz állandóan
változó benyomásainknak, élményeinknek, életünknek, amely
segítheti környezetünket eligazodni a ránk gyakorolt hatásuk, és
okainak megértésében. Hanem alkalmazkodásra ösztönöz,
utánzásra és követésre, amelyben a megszabott mintát próbáljuk
meg átvenni, gyakorolni, és teljesíteni, megfelelni igyekszünk, és
ezzel elkezdődik formáltatásunk, neveltetésünk, és a környezet által
elvárt szerepünk megformálása és teljesítése. Összeütközést teremt
az egyén és az alakító környezet között, melyben nem cél az
összeütközés okának megértése, hanem csupán a megadott
minták, szabályok, elvárások és előírások szerint való alakulás,
igazodás. Ez a rendszeressé váló, folyamatos alkalmazkodás
korlátokat emel a gondolkodás elé, korlátokat emel érzéseink
kifejeződései elé, a környezet megértése, ránk gyakorolt
benyomások spontán mérlegelése helyett minták, szabályok és
normák megtanulása, és begyakorlott eljátszására kerül a hangsúly.
A jó ember nem őszinte, szokták mondani, és ennek gyökere ebben
a csapdában rejlik. A környezet megértése ugyanis éber
gondolkodást követel, benyomásaink mély átérzését,
tapasztalatainkra és a környezetünkre való komoly figyelmet. Az
alkalmazkodás közben pedig nem a környezetre, hanem a mintákra
és a szabályokra helyezi a gondolkodásunk a hangsúlyt, ezzel
konfliktust teremt a környezet és a „jó” fogalmai között. Nem innen
erednek ellentéteink, konfliktusaink, háborúságaink?
Összehasonlítunk, aztán elfogadunk, vagy elvetünk, majd harcolunk,



hogy megvédjük értékeinket, vallási, politikai, erkölcsi, anyagi
kincseinket azoktól, akik lerombolni, elpusztítani törnek rájuk.
Harcolunk a „jóért”, küzdünk a megteremtett előképeinkért,
tekintélyessé vált erkölcsi és vallási mintánkért, és elpusztítjuk a
rosszat, a selejtest, a hitványt, és mindazt, ami nem fért bele ebbe a
mintába, elfogadott értékrendszerünkbe.
Az élet azonban nem követi a mintáinkat, sem szabályainkat,
állandóan változik, átalakul, és egyre újabb és újabb dolgok
születnek meg, amelyek újabb és újabb feltételeket, hozzájuk
kialakítandó viszonyt követelnek meg. A vallási, erkölcsi, politikai,
gazdasági mintáink, szabályaink azonban nem változnak,
állandósulnak, bemerevednek, folyamatosan mi igazodunk hozzájuk,
és nem azok igazodnak az élethez. Hatalmat vesz az élet felett,
korlátozza megnyilatkozásait, míg annyira fojtóvá lesz, hogy életünk
megbénul, és tehetetlenné válik. Uralkodó mintáink és életvédelmi
szabályaink saját ellenségünkké válnak. Korlátozásokat teremtünk
cselekedeteink természetes mozgatórugóival szemben, az
elfogadott minták, normák, szabályok és előírások lépnek a
helyükbe mozgatóerőként, és végezetül csak elvárt szerepeket
játszunk, amiből hiányzik cselekvésünk igazi mozgatórugója: az
ösztön, az érzelem, a gondolat. Természetünk konfliktusba kerül a
mintáinkkal, de a természetünk átalakítása kezdődik meg, harcot
indítunk különféle ösztöneink, érzelmeink elfojtására, vagy nagy
erőket fordítunk nem létező ösztöneink és érzelmeink
megjátszására. Mesterségesen indulatokat teremtünk, amelyek
sokszor embertelen, érzéketlen, meggondolatlan lépésre hajtanak a
cselekvésben. A jó és rossz fogalma ezen a módon tőlünk
elidegenedett szabályokban, törvényekben, elvárásokban
fogalmazódnak már meg, dicséret és elismerés követi a sikeres
alkalmazkodást, kényszerek és erőltetés pedig a kudarcot. Azok az
indulatok, amelyek emberellenes és életellenes cselekvésre tudnak



sarkallni, a harag, a gyűlölet, a düh, a bosszúvágy természetünk
ilyen mesterséges, kényszerű és erőltetett átalakításának
szövevényes rendszerében termelődik, és szigorúan kötődik ahhoz
az értékrendszerhez, amely ezt az átalakítást az egyén számára
elfogadhatóvá, kötelezővé, követendővé és szükségszerűvé tette.
A megtévesztő tehát az, hogy a jó és a rossz fogalmait, a jóról és
rosszról alkotott tudásunkat nem az élet, természetünk, és a
valóság megértésének eredményeképpen alakítjuk ki, nem
ösztöneink, érzelmeink spontán, őszinte kifejeződésének
szolgálatába állítva hasznosítjuk, nem örömünk és bánatunk,
gyönyörünk és szenvedésünk közlésére törekszünk általuk, hanem
fordítva, gondolkodásunk és érzelmeink kerültek a jó és rossz
fogalmaival kialakított értékrendszereink hálójába. A jóra és rosszra
osztályozó válogatásunk uralmat vett felette, és gondolataink,
érzelmeink szabályozása, meghatározása és alakítása korlátozást
emel a gondolkodás és az érzés spontán, éber, erőteljes működése
elé. Gondolataink és érzéseink a rabjaivá válnak, az egyén
cselekvésében egyre kevesebb meghatározó szerepet játszanak,
szemben a betanult, rutinszerűen és előírásszerűen végzett
cselekedetekkel. Természetünk a mesterséges alakulások
következtében megromlik, erőtlenné válik, lelkünk és szellemünk
pedig tompává, és érzéketlenné. Ez a belső konfliktus az
értékrendszerünk, valamint a természetünk, képességeink és
adottságaink között aztán jellemző lesz mindennapjaink
küzdelmeire, szeszélyeinkre, kihat sikereinkre és kudarcainkra,
elfojtásunkra és erőltetésünkre, szellemi és lelki erőink a
korlátozásuk közben olyan fogyatkozásokat szenvednek, hogy
helyettük cselekvésünkben sokszor ismeretlenül, magunk számára
is megmagyarázhatatlanul keletkezett indulatok és erők vesz
hatalmat.
Ebben a küzdelemben nem csak a természet erőforrásait vagyunk



képesek átalakítani, hanem belső természetünk is folyamatos
alakításnak van kitéve. Amiképpen a természet erőforrásait is annak
fogyatékos megértésével alakítjuk át, káros melléktermékeik
megteremtésével, hasonlóképpen belső természetünk megérté
nélküli alakítása is káros melléktermékek megteremtésével együtt
mehet végbe.
Oda sem figyelünk rá, teljesen természetesnek vesszük, de egész
hétköznapjainkat, munkánkat és terveinket áthatja a mérlegelés,
hosszú elvárás-listákat, szabályseregeket, mintasorozatokat
készítünk, válogatunk és osztályozunk, keressük és gyűjtjük az
értékeket, kitakarítjuk és eldobjuk, ami nem illeszthető az
értékrendünkbe. A válogatás kiteszi egész napunkat, lefoglalja
gondolkodásunkat, és terveinket ennek függésében állítjuk össze,
tevékenységünket ennek rendszerébe illesztve alakítjuk és próbáljuk
végezni. A szerzés és felhalmozás valamint a selejtezés, a
haszontalan elvetése része életünknek, tevékenységünket nem az
adott környezet, helyzet megértése, hanem a szükségeinken,
érdekeinken alapuló mérlegelés és válogatás szabályozza. Például
megszerzett értékeinket, kincseinket biztonságba akarjuk helyezni,
ez további tevékenységekre ösztönöz. Falakat, gátakat építünk
környezetünk és gyűjteményünk közé, erőforrásokat gyűjtünk
védelmére és őrzésére. Látszatokat találunk ki mások
megtévesztésére, hogy értékeink mennyire haszontalanok, vagy
mennyire közönségesek ezzel rejtsük el azokat kíváncsi
tolvajszemek elől, és ellenkezőleg, látszatokat találunk ki annak
feltüntetésére, hogy milyen legyőzhetetlenek, kihasználhatatlanok,
gazdagok és hatalmasak vagyunk erőszakos esetek elkerülésére.
Elveket találunk ki, amelyek nem engedik meg a hozzáférést, a
felhasználást másoknak, kitaláljuk ezért a magántulajdont, és
harcolunk a tulajdonunk rongálói, megsértői ellen. Ezzel a
tevékenységünkkel lemegy a nap, és a következő reggel kezdődik



elölről, de mindebből végig hiányzik vagy elégtelen a megértés, a
valódi gondolkodás, az érzelmek, és a mély átélés.
Az első alap, amin a jó és rossz tudása felépülhet, az egyén
szükségletei, vagy félelmei, az egyén hatókörének behatárolásával,
a magántulajdon kialakulásával pedig már az érdekei. Ha
megfigyeljük, a válogatásunk motorja leginkább nem az állandóan
változó élet, másoknak, a környezetnek, a fenntartó erőforrásainak,
a létfeltételeinek megértése, hanem az egyén szükségleteit teljesítő
vagy károsító, félelmeit megszüntető vagy felkeltő vonatkozásainak
mérlegelése, amelyhez a már elfogadott szabályok, normák és
értékrendek segítségét használjuk fel. A válogatás ilyen irányú
kibontakoztatása, például a jutalmazás utáni vágy és büntetéstől
való félelem közben dönteni a jó és rossz között, juttathatja el az
egyént ahhoz, hogy minden értelem, józanság, belátás ellenére a
környezet rovására, pusztulására, a többiek életének megsértésével
válassza a szükségletei teljesítését ígérő elfogadott értékrend
alapján „jónak megítélt” utat. Az értékrend átvétele ugyanis nem
követeli meg a környezet alapos megfigyelését, a gyorsan zajló
eseményei mélyén rejlő összefüggéseinek a feltárását, kész
megoldásokkal és tanácsokkal lát el könnyen osztályozható
helyzetekre, ezért az elfogadott, készen átvett értékekkel szembeni
harcában a környezet létfeltételeinek és életének megértésén,
megőrzésén alapuló értékek egyre inkább figyelmen kívül, majd alul
maradnak. Ha megfigyeljük, a jó és rossz közötti értékek harcában
mindig az egyén szükségletei és érdekei kerülnek tárgyalásra, és
érvelésre, és a legkülönfélébb szempontokat használjuk fel egyes
érdekek hangsúlyozására, másoknak pedig a semmibe vételére, míg
megfogalmazódik, hogy ki mit tart a felmerült érdekek
vonatkozásában jónak, vagy rossznak. Mint ebből a harcból
sejthetjük, a szükségletek, félelmek, érdekek összeszőtt hálójából
születik meg az a mesterséges lény, akit végül a döntés



szempontjából egyedül lényeges ítélőnek, döntéshozónak fogunk
tartani, ami nem más, mint a nagybetűs „Én”.
Az első fontos minta, amely kialakításra kerül, az „Én” mintája,
ebben fogalmazódik meg, amit az egyén saját természetében
„jónak” értékel, és ebből a természetből tagadja meg azt, amit
önmagából rossznak értékel. Amikor ezek a minták elégteleneknek
látszódnak a sikeres, győztes, vagy vágyott élet eléréshez, akkor a
mintákat másutt kezdi keresni, és azokhoz kezd igazodni,
alkalmazkodni az ember. Az „olyan lenni, mint” kezdetű
meghatározások tartalmazzák azt a mintaként vett személyt,
amelyhez az egyén alakulni szeretne, amelyet pozitívnak,
értékesnek, és követendőnek tart és egyben veti el azt a
természetet, amely valódi, amely a sajátja és tényleges adottságait
tartalmazza, de amely számára mégis értéktelen, elítélendő,
átalakításra szoruló. A konfliktushelyzet azonnal létrejön, a
küzdelem megkezdődik az egyénen belül, hogy az egyén a célt
elérje, valódi önmagát teljesen felmorzsolja. A jó és rossz tudása
kitűnő eszköz ebben a folyamatban is. A megtévesztés ott indul be,
amikor nem teszik fontossá az egyén számára a kialakult helyzet,
erőforrások, adottságok és képességek megértését, ellenben
fontossá teszik a követendő minta, szabály, norma átvételét, és
mivel az emberi értelem képes a cselekvési minta megtanulására,
csupán a mintához igazodás belátását, elfogadását kell elérni. Meg
kell győzni az egyént arról, hogy a követésre tűzött, jónak ítélt és
szentesített minták, előírások, szabályok egész rendszere csak
elfogadást igényel, és alkalmazása megoldja az egyén olyan
problémáit, nehézségeit, létfenntartási küzdelmeit, amelyet
egyébként saját megértése hivatott megoldani. Sőt az állandó
igazodás megköveteli, hogy az életének, környezetének
megértésére adatott gondolkodást, ha lehet, mind teljesebb
mértékben adja fel, állítsa annak szolgálatába, hogy az átvételre



ajánlott értékrendszert minél sikeresebben valósítsa meg az
életében. A környezet, azok a tekintélyeink, akik ezeket a mintákat,
normákat, előírásokat, életvezetési szabályokat, törvényeket
kimunkálják, tehát alakító módon viszonyulnak hozzánk,
megformálják azt az én-képet, én-tudatot, amellyel azonosulunk, és
amelyhez aztán egy sereg szabályt kötünk, mint például
magántulajdon, monogámia, vagy központi hatalom. És ezeket
aztán szenteknek, sérthetetlennek akarjuk tudni. A magántulajdon
az a terület, amelyben az én-tudat otthon érzi magát, egyedül
hatékonyan működhet, és amelyet az ismeretlen, a változás, az élet
újdonságai és veszélyei a legkevésbé zavarnak meg. A
magántulajdon a világnak az a holt, azaz állandóvá, változatlanná
tett területe, amelyben minden kiszámítható, átlátható, az értékelési
szűrőnkön átfolyt és szerzett része a valóságnak, és amelyben
éppen ezért nincs szükség a gondolkodásra, az ismeretlen
kutatására, sem az éber figyelemre, az életnek a folyamatos
változásainak mély átélésére és megértésére sem. A monogámia
szintén ennek a birtoklás gondolatának a terméke, a birtokolt
személy el van tiltva mások hozzáférésétől éppen úgy, mint a
birtokolt földünk, házunk, vagy autónk. A hatalom szintén annak
megfogalmazása, amely a birtokolt személyek felett egyeduralkodó
én-tudatot kizárólag jogosítja a tevékenységre, működésre, az
alárendeltek tevékenysége és működése már ennek
rendelkezéseihez, engedélyéhez kötött. A legfontosabb cél tehát
ismét a szerzés, a birtokolt valóság területének határainak bővítése,
a hatalom megszerzése akár az egész világ felett.
Az első fontos meghatározása a jó és rossz tudásának a jóság és
gonoszság kategóriája. Ha különbséget teszünk valamilyen
szempont alapján a jó és rossz között, akkor bárki, aki a rosszat
szándékosan megcselekszi gonoszságot követ el. Nincs
önmagában gonosz ember, ahhoz hogy valakit gonosznak,



cselekedetét pedig gonoszságnak tekintsünk, értékelési
mechanizmusunk szerint mindenképp kell egy mérce, amelynek
mintáit, előírásait és szabályait felhasználjuk az összevetéshez. A
törvény ezt a feladatot próbálja teljesíteni, megadja azt a mércét,
amelynek segítségével képes lesz az egyén a jóember és gonosz
ember, szent és bűnös, a jócselekedet és gonosz cselekedet közötti
választás meghatározására. Még egyszer, valójában nincs sem jó
ember, sem gonosz ember. Mérleg van, törvény van, amelyre állítva
az embert sorolja be a mérleg az egyént valamelyik kategóriába,
meghatározva ezzel azt a bánásmódot, amelyet a törvény szerint
alkalmazva vele szemben eljárni kell. A kérdés inkább az, hogy
szükségünk van-e erre a mérlegre, hogy az emberrel szembeni
bánásmódunkat és viselkedésünket, ennek a mérlegnek a billenése
alapján határozzuk meg, pont ennek megkérdőjelezése teszi Jézus
tanítását fontossá ebben a tanulmányban.
A törvény nem minden szenvedésokozást ítél el, hiszen a szenvedés
okaként a törvény maga is szerepel, nem lenne képes megfizetni
szenvedéssel a szenvedésért, ha minden forrását a szenvedésnek
tiltaná. Ellenben meghatározott szempontokat véve figyelembe már
meghatározhatja azoknak a szenvedéseknek a körét, amelyek
okozását mindenképp tiltani kell. Ilyen például a testi sértések egy
köre, amelyben azoknak a testi épségét tilos megsérteni, akiknek
törvénytiszteletéről a törvény szolgáltatóinak meggyőződésük van.
A törvény megszegőinek, a hatalom ellenségeinek testi épségét
nem védelmezi a törvény, hanem inkább előírásszerűen támadja és
kötelezheti minden általuk okozott szenvedés megfizetését azok
szenvedésének előidézésével.
Az első fontos elv, amelyben a jó és rossz tudása érvényesülni
képes, a csereelv, más szóval az üzlet. A fizess jót a jóért, rosszat a
rosszért megköveteli az értékek, normák, minták mérhetőségét,
összevetését, megkülönböztetését, és megfogalmazza a jutalom és



büntetés szabályait. A csereszabály legfontosabb követelménye a
cserélendő érték megállapítása, hogy a fizetség megfelelően
tükrözze a kiindulásként meghatározott érték mennyiségét és
minőségét. A szemet, szemért elv tipikusan ilyen megfogalmazás a
cselekedetekre, amely később egyéb csereértékekkel is kiváltható
lett, például áldozatok, fogság, pénzbüntetés, szolgálati,
munkavégzési megoldások bevezetésével. A pénz, már teljesen
elvonatkoztatott fogalom, önmagában való érték, amelyet
mentesítettek a dolgok előállításának, szállításának, raktározásának
költségeitől, amelyek például egy áru értékében még meghatározó
módon kifejeződhetnek.
A kereskedelem tulajdonképpen két fél értékelése közötti különbség
kihasználása, a kereskedő nyeresége érdekében. A termelő
ugyanazt a dolgot másképpen értékeli, mint akinek szüksége van a
termékre, a kereskedelem pontosan ennek az értékkülönbségnek
felnagyításával, kiszélesítésével próbálja meg saját magának a
nyereségét növelni. Minél nagyobb a tudatlanság mindkét oldalon a
termelő és fogyasztó közötti értékkülönbség felől, annál nagyobb
nyereséget célozhat meg a kereskedő, ezért egy kereskedő érdekelt
a tudatlanság kialakításában és növelésében.
A jóról és rosszról alkotott értékrendszerünk képviselő egyénenként,
csoportonként, szervezetenként más és más, ezért manipulatív
gondolkodást kizáró - működéséhez egyeztetésre van szüksége.
Kitaláljuk az általánosan jó ismérveit, a mindenkire nézve kötelező
elveket, a mindenkit szabályozni óhajtó rendszereket, törvényekbe
foglaljuk, aztán mindenkit alá akarunk vetni, és engedelmeskedésre
kötelezünk. Háborúságokba fogunk, a legyőzötteket aztán
kényszerítjük az általunk jónak, szentnek és értékesnek tartott
törvényeink betartására, a be nem tartókat pedig üldözni kezdjük.
Ám mivel mintáink és normáink eleve rögzült és állandósult
szempontokat tükröznek, hiányozni fog belőlük az élet folyamatos



változása, a szellem mozgása, a lélek érzékenysége, eredményül
pedig a mintákat fenntartó és megőrizni vágyó szabályaink és
törvényeink az élet, a lélek és a szellem korlátozását teremti meg. A
változás új összefüggéseket, új körülményeket teremt, nem
alkalmazhatóak rá a régi összefüggéseket, és régi feltételeket
szabályozó elveink és normáink. Ezt azonban csak akkor vagyunk
hajlandóak belátni, - ha egyáltalán erre a belátásig hajlandóak
vagyunk elmenni, - ha az élet és a törvényeink közötti konfliktus már
komoly szenvedést és gyötrelmeket teremt. Akkor aztán
módosítunk, reformálunk, amely valójában nem más, mint új
szabályokkal és törvényekkel merevítjük be az élet megújult
megnyilatkozásait, megszorítjuk annak változásait, és végül újból
egy holt, gondolkodás és érzés nélküli környezetet hozunk létre.
Fejlődésnek azt hívjuk, amikor értékeket halmozunk fel, azokat
rendszerekbe foglaljuk, és különféle szabályokat állítunk fel
értékeink kezelésére. A gyűjtögetésnek és válogatásnak ezt az
eredményét haladásnak, jobbulásnak, erősödésnek, növekedésnek
tekintjük, de hiába a felhalmozás sikerének, az élet változásai
mellett értékeink elavulnak, értéktelenné válnak, „régiek” lesznek.
Amikor a „régi” jónak tartott értékeket lecseréljük az „új” jónak
tartott értékekkel, szándékosan teszünk „rossznak” értékelhető
tetteket akkor, amikor a még fennmaradt jó értékekhez ragaszkodó
egyéneket, a „régi rendszer” védelmezőit megfosztjuk a trónjuktól,
hogy az új, jónak kikiáltott értékek rendszere uralkodhasson. Ebből
láthatjuk egyben azt, hogy a „szándékosan rosszat okozó” gonosz
lehet hasonló az új, forradalmi változást igénylő erőkhöz, és mivel
egy forradalmár is szándékosan „rossz” okozója, nagyon könnyen
mindkettő egy kalap alá hozható, és nem csak az egyik oldal, de az
ellenlábas is könnyen megtéved ettől a hasonlatosságtól. Nem
cselekszik indok nélkül egyik fél sem. Tegyük fel, hogy az erők harca
szükségszerű követelmény ebben a világban, mint ahogy a



természetnek a keletkezés és elmúlás, virágzás és hanyatlás,
születés és halál folyamata, a jót kifejlesztjük, virágba borítjuk, ám
amikor már virágjait elhervasztja, elhullana. Ám ha ragaszkodunk
hozzá, és amikor valamilyen „jónak” tartott érték megérett az
elmúlásra nem engedjük elmúlni, ami pedig el akarja mulasztani,
rossznak nevezzük, és támadást indítunk ellene. De mivel az eddig
uralkodó „jó” a régihez, a hanyatlóhoz ragaszkodik, pontosan ezzel
a ragaszkodással gonosszá válik, a gonosz pedig azzal, hogy az
újhoz, a fejlődéshez ragaszkodik, jóvá válik, és a megfordult
értékrendben végül a harcot még gonoszként indító erők
elpusztítják a jót, de végeredményben ez teszi jóvá a gonoszt. Ha
megfigyeljük az előbb leírtakat a jó vagy gonosz megítélése mindig
attól az oldaltól függött, amelyiknek a mérlegétől indultunk el, és
amelyiknek a szempontjai alapján vizsgáltuk. Maga a harc azonban
az általunk fejlődésnek hívott folyamat leírása, hasonlóan ahhoz,
mint amikor egy modern, kényelmes, új városrészt akarunk építeni, a
régi, ódon, elmaradott és megromlott városrészt le kell rombolni, el
kell pusztítani ahhoz, hogy megkezdődhessen az új felépítése. Akik
persze ragaszkodnak az ódonhoz, azok saját szempontjukból
gonosznak ítélik a modern építőket, és fordítva a modern építői
rossznak, a fejlődés visszahúzójának tartják a régihez
ragaszkodókat. Ám ahhoz, hogy az új megszülessen, a réginek
vesznie kell, és erőknek kell összecsapniuk ahhoz, hogy a kérdés
végül eldőljön. A körforgás tehát nem más, mint az új születése, egy
változás igényéből, a korábbi bemerevedik és megcsontosodik, és
egy védőfal kiépítését kezdeményezi a megőrzéséhez, a védőfal
támadását pedig a változás követelőitől, harc keletkezik az új és a
régi védői között. Normális menetben le kellene mondani a
bemerevedett, elavult, becsontosodott „még jónak tartott” dolgok
képviseletéről, de a ragaszkodás erőszakos lépéseket szülhet mind
két fél részéről. Az új győzelme után az elképzeléseinek
megmerevedéséhez tehát bebiztosító törvények, értékek,



szabályok, normák, korlátozások újraformálásával jut el, hatalmat
szerez, hogy minden esetben a változás megszületéséhez és
megőrzéséhez a hatalom megdöntése is szükséges legyen. Ha az
uralkodó „jó” hajlandó lemondani a régi további fenntartásáról,
elavult értékeinek megőrzéséről, a változás harc nélkül megoldható.
Ám ehhez meg kellene értenie a felemelkedő, tróndöntést
kérelmező új nem rossz voltát. Nem lezárt kérdés, hogy az új
elbukik-e azzal, ha a régihez ragaszkodó ellenáll a megújító
törekvéseknek, nem mond le a hagyomány fenntartásáról, és a
frissen megszületett értékekkel rendelkező nézetek térhódítása
esetén – amikor még erőszakos tevékenységek elindítása nélkül, de
mégis veszélyeztetni kezdi az uralkodó értékeket fenntartó
eszméknek a hatalmát – az uralkodó „jó” biztonságát, akkor a
fennmaradását őrző az erőszakos eszközeivel az „új értékek”
képviseletét kipusztítja. A kipusztítás azért nem zárja le a harcot,
mert az üldözés, pusztítás megindítása illegalitásba szorítja az újat,
és egy lappangó, háttérben érlelődő és fejlődő feszültség kezd el
növekedni, amely tevékenységével aláaknázza a hatalom működési
alapjait, míg az magától összedől, vagy annyira meggyengül, hogy a
háttérben meghúzódó újat követelő erők már könnyen győzelmet
vehetnek fölötte. A fejlődés tehát éppen azt mutatja, hogy nem csak
egyénenként lehet más és más a jóról és rosszról vallott nézetünk,
de a jó és rossz fogalmai is az idők múlásával folyamatosan
változnak.
Minden hatalom végül valamilyen uralkodó értékrendszer körül
alakul ki, amelynek forrása lehet egy személy, de lehet egy csoport,
szervezet, párt, egyház, papság, intézmény. Egy értékrendszer jól
meghatározott érdekeket tükröz, amelyek nagy részét már nem
csak a szerzés és felhalmozás, de a hatalom fenntartásának
szempontjából a biztonság megteremtése és a hatalom
fejlesztéséhez pedig a működési terület növelésének igénye is



megalapoz. A hatalom főként központi, azaz egyszemélyi vezetésre
törekszik, minél több ugyanakkora hatalommal bíró személy szól
bele a vezetésbe, a hatalom annál kisebb hatékonysággal működik,
ezért a döntési láncokat mindig alá- és fölé rendelt szintekre
választják szét. Az értékrendszer általánossá tett szabályokat,
törvényeket, tiltásokat és előírásokat tartalmaz annak
megkönnyítésére, hogy a „tudatlan” – azaz az indoklásokat nem
ismerő - ember egyszerűen és biztos módon határozza meg, mit
tekintsen jónak, követendőnek, amelyet betartani, amelynek
engedelmeskedni kell, mit tekintsen rossznak, gonosznak és
törvényellenesnek, amelyet elítélni és kivetni kell. Minél erősebb
hatalmat szeretnénk teremteni, annál több betartandó szabályt,
előírást és tiltást fogalmazunk meg, hogy annak ellenére, hogy a
„tudatlanok” eligazítására készült, csak szakértők lesznek képesek
eligazodni bennük. Ez persze újabb konfliktust teremt, újabb
terheket ró az egyénre, mivel ahhoz, hogy bármilyen tevékenységet
egyáltalán megkezdhessen, konzultációkat kell tartania a
tevékenységi területre írott szabályok szakértőivel, engedélyeket
kell kérnie a kezdéshez, később pedig ellenőrzési mechanizmusokat
kell kiépíteni, a szabályokba foglalt követelések, megfelelő feltételek
kialakítására, majd az előírások betartása körüli ellenőrzések
elvégzésére. A törvényhozás mellé tehát intézményeket teremtünk,
minisztériumokat, engedélyezési szervezeteket, ellenőrzési
hivatalokat, bíróságokat és végrehajtó szerveket, ezeknek egy
feladatuk van. A meghozott törvény, szabály érvényesítése és
betartatása, a törvény megszilárdítása.
Az első legfontosabb eszköze a jó és rossz tudása terjesztésének a
nevelés, vagy az oktatás. A jó és rossz tudása valójában egy
viselkedést, cselekvést szabályozó program-modul az egyén
gondolkodásában, tehát legelőször meg kellett tanítani rá az
embert. Meg kell tanítani a valóságot előírásszerűen értékelni,



bizonyos szempontok (szükségletek, érdekek) figyelembe vételével,
amelyek választása nem lehet tetszőleges, vagy önkényes. A
gonoszság tehát nem az ember természetének velejárója, hanem
ennek a kialakított program modulnak a megfordított működése. Ez
a modul összetett, az életről, világról, dolgokról alkotott elvek egy
bizonyos rendszere, amely mintát mutat fel egy cselekvés
eldöntéséhez. Egy gyilkos sem teszi a gyilkosságot ok nélkül,
értelmetlenül, megmagyarázhatatlanul, mindig valami elképzelt,
fordítottan, vagy hibásan értelmezett jó szolgálatába teszi, például
az élet valamilyen létfeltételének megmentése, vagy saját, közvetlen
hozzátartozói, szívbéli kapcsolatai életének fenntartása érdekében.
Miközben tehát oktatunk a jóra, azzal párhuzamosan oktatunk a
gonoszra, hogy a neveltnél melyik oldal vesz később erőt a
döntésben, az már sokszor nem a nevelésen múlik. A bűnöző, a
gonosztevő egy törvény előtt el nem ismert harcos, aki az uralkodó
rend szabályait annak hatalmas védelmi apparátusa, fenyegető
fellépése ellenére is hajlandó megszegni, áthágni, és ezzel egész
más értékeket akar érvényesíteni. A menekülés, a rejtőzködés, nem
a gyávaság egyértelmű bizonyítéka, mivel a szembenálló erők
túlereje ezt józan válaszlépésként követeli ki. A bűnöző elvei tehát a
gyorsaság, a könnyebb módszerek, a praktikus érvényesülés, a
vállalkozási kedv gyakorlati egyszerűségének tükrözői, megvannak a
maga pozitívumai, amelyeket a károsult felek nem ismernek el,
jóllehet maguk is azoknak az elveknek a hívei. Mindketten
ugyanabban az iskolába jártak, de a körülmények hatására a
szembenálló oldalak felé sodródtak. Könnyebb talán megérteni a
bűnöző és a törvénytisztelő között szembenálló feszültség
dilemmáját, ha két háborúban álló ország értékrendjében vizsgáljuk
meg a szembenálló fél minősítését, az ellenség fogalmai szerint
mindkettő végtelenül gonosznak, és elvetemültnek tartja a másik
oldalt, de sajátjukat jónak, még esetleg az Isten küldöttének. A két
oldal közötti ellentét meghatározásának módszere hajszálra



egyezhet két értékrend közötti különbség meghatározásánál is.
A nevelés és oktatás leghatékonyabb elfogadtatását az ember
tudatlanságának szintjén valósíthatják meg, mert akik nincsenek
tisztában az élettel, a valósággal, az emberi természettel, annak
fogalmai a jóról, és rosszról könnyen összezavarható,
félrevezethető, és így az egyén kihasználható. A jót rossznak, a
rosszat jónak állíthatjuk be, és a megfelelő át nem látható
szempontok megválasztásával kellőképpen meg is győzhetőek az
elfogadásra szánt értékrendszer meghatározásairól. Olyan
általánosításokat találunk ki, amelyek igazak lehetnének, ha minden
ember egyforma lenne, nem, bőrszín, magasság, testsúly, felfogás,
és kinézet különbségei nélkül. Ezzel szemben valójában csak a
megtévesztést szolgálhatják, mint például az ilyen kijelentések:
„minden embernek jó”, "minden ember egyforma", vagy "ami az
egyiknek jó, az mindegyiknek jó", "minden cselekedetet ugyanazzal
a mértékkel fizess vissza" és így tovább. Mivel az ilyen elvek
alkalmazásából származó hibás következményeknek a belátása
figyelmet, megkülönböztetést, megértést, így fáradozást igényel, a
távolságot a hozzáértők, szabályismerők, írástudók, törvénytudók
és a tudatlan ember között mindig igyekeznek szélesre nyitni, ezért
a rengeteg szabály, előírás és tiltás könnyítésére a szakértőknek
nincs alapvetően igényük, sőt érdekeik éppen ezzel ellentétesek.
Inkább elérhetetlenné, átláthatatlanná teszik az uralkodó
értékrendszer, a jó és rossz közötti különbség tételének ismérveit,
miértjeit, határait, feltételeit és jelentéseit, hogy alkalmazási
kérdésekben, különleges helyzetekben a döntést az egyén inkább
tőlük várja el, amit aztán igazságtételnek, jogerős ítéletnek,
szakértői véleménynek vagy isteni akaratnak hívunk. A
hazugságaink legnagyobb területe pontosan a jó és rossz
értékelése közben szándékosan módosított minősítésének tudatos
mérlegelési szintjére esik. A célja pontosan annak elérése, hogy a



másik, sokszor a saját meggyőződése ellenére mit tartson jónak
vagy rossznak, legjobbnak, legrosszabbnak. Az igazságnak tehát
függetlennek kell lennie a jó és rossz tudásától, függetlennek attól,
hogy a valóság eseményeit és dolgait ki hogyan értékeli. De ha az
igazságot elképzeléseinknek és gondolatainknak a valósággal való
megegyezésével határozzuk meg, a jóról és rosszról alkotott
fogalmaink akkor lehetnek igazak, ha értékelésünk eredménye
megfelel annak a szempontnak, amit meghatározásához
választottunk. Lehet igaz az állításunk, hogy jó nekünk a kávé a két
cukorral, ha az ízlésünknek pont az felel meg. Nem attól jó vagy
rossz valami, mert igaz, hanem mert megfelelt vagy nem felelt meg
annak a szempontnak, amit a mérlegeléskor választottunk. Egy szűk
ruha nem attól rossz, mert keskeny derékban, hanem azért, mert
nem keskeny derékra húzzák fel. Az egy igaz megállapítás, hogy a
ruha keskeny derékban, az pedig a jó vagy rossz minősítés
szempontjához tartozik, hogy aki használni akarja, mennyire széles
a dereka. Az igazság tehát az értelem területe, amely megpróbálja a
valóság összefüggéseit, össze nem függéseit, mélységét és
magasságát, tartalmát és folyamatait a maga létezésében
megismerni, de hogy ezeket a megismert dolgokat miként tesszük
mérlegre, hogyan értékeljük, az már bőven a jó és rossz tudásának
mechanizmusához tartozik, a jó és rossz között felállított, akár
szélesre húzható skála szerinti összevetés során. Ha a megértés
egyik feladata az igazság megismerése, a valóság kutatása,
mélységeinek felfedezése, akkor ennek hiányában még
mérlegeléseink is pontatlansággal, tévedésekkel lesznek terhelve.
Igazság ismerete nélkül a jó és rossz tudása megtéveszthető,
félrevezethető, és alkalmazása is könnyedén csúszik bele abba a
csapdába, amit a minták, előírások, tiltások, szabályok rendszerével
teremtünk.
A jó és rossz tudásának csapdája tehát igen veszélyes. Lehetséges



mindez azért, mert a tudatlanság idején hiányzik ennek a
veszélyességnek a felismerése, valamint hiányzik életünkben
hangsúly helyezése a környezet megértésére, az igazságainak
keresésére, azaz a gondolkodás és érzékenység működtetésére. A
csapda benne van abban a szerepcserében, amelyben a jó és rossz
tudása a gondolkodás helyére kíván ülni. Mindaddig, amíg a
gondolkodásunk a jó és rossz tudása által korlátozva van, addig az
előbb megismert folyamatnak rabjai vagyunk, és addig meg lesznek
annak a kihasználói is az erkölcsi, gazdasági, politikai és
életvezetési értékrendszereket szállító személyek, szakértők és
tekintélyek formájában, vagyis az áldozatok számát növeljük.
Lehet-e hasznos a jó és rossz tudása? Természetesen akkor igen,
ha az önkifejezés, önmagunk és környezetünk valóságának
megértése szolgálatában áll, és nem fordítva. Ha nem akadálya a
szellem és a lélek kifejeződésének, tevékenységének, nem legyőzni
és átalakítani kívánja a gondolkodást és az érzést. Ha előbb van
tevékenységünkben az élet, a valóság, az ember, az Isten
megértése, tehát mindannak megértése, amelyet környezetnek
hívunk, akkor a jó és rossz fogalmait ennek az átélésnek őszinte
kifejezésére felhasználva mások számára is könnyen teheti
érthetővé az egyén élményeinek, érzéseinek örömteli vagy
szenvedéssel teli pillanatait. Ha a jó és rossz tudását nem arra
használjuk, hogy rábírjuk a gondolkodást minták, szabályok,
törvények gyártására, és követésére, amelyek által aztán kalitkába
zárjuk a szellemet és a lelket. A bölcsesség, az értelem
hangsúlyossá válásakor, a megértés és a gondolkodás éberségével
csökken az esélye a jóról és rosszról alkotott fogalmak
összezavarhatóságának, így feleslegessé válik a hazugság, ami a
tényleges összefüggéseknek és össze nem függéseknek, a valóság
eltakarásának eszköze. Ha az őszinteséget annak mélységében
fogjuk fel, hogy szerepjátszás helyett, minták begyakorlott művelése



helyett, milyen szinten képes az egyén érzéseit, gondolatait,
vágyait, adottságait kifejezni, az élet folyamatán kialakuló öröm és
bánat, gyönyör és szenvedés felismerése kerül kifejezésre, akkor
megértjük Jézus mondását mikor az őszinteséget a világossághoz
vezető útnak nyilatkoztatta ki:
Lukács 11,34:
A testnek lámpása a szem: ha azért a te szemed őszinte (nyílt,
egyenes, tiszta), a te egész tested is világos lesz



Az édenkert tervezet, az Ismeretlen Intelligencia megjelenése.
Bevezetőnek néhány megjegyzést tennék a Biblia első könyvének
első fejezetéhez, Mózes teremtés történetéhez. Kifejezetten
gondolatébresztő vélekedéseknek szánom, amelyet a történet
olvasása során azért mindenképp érdemes megfontolnunk.
Meglátásom szerint nincs elegendő bizonyítékom annak
eldöntéséhez, hogy a teremtés vagy evolúció elvei között dúló vita
mérlegét nyilván való módon valamelyik oldalra billentsem.
Szerintem ennek bizonyítására képes lesz egy későbbi elfogulatlan
tudomány, amely nem veszi a Biblia teremtésének napjait 24 órás
szó szerinti leírásnak, mint ahogy a biblikus keresztények azt állítják,
ugyanakkor nem helyettesíti be minden Istentől eredő alkotási pont
helyére a környezet végtelen idejének véletlen működését kötelező
elvként, vagy a környezet „szinte tudatos” szelekcióját fejlődési
elvként.
A Biblia teremtésének napjait ugyanis a teremtés története nem
definiálja 24 órában. Mi a 24 órás időszakot annak a napnak
kelésével és nyugvásával határozzuk meg, amely a teremtés
időszakában csak a negyedik nap válik láthatóvá, működőképessé,
jelentőség telivé, egyáltalán onnantól lehetne beszélni 24 órás
időtartamokról, amely az ember számára jelenti a reggel és este
váltakozásának a tartamát.
1 Mózes 1,14-15:
És mondta Isten: Legyenek világítók az ég boltozatán, hogy
elválasszák a nappalt az éjjeltől és legyenek jelekül ünnepek, napok



és évek számára; 15. és legyenek világítókul az ég boltozatán, hogy
világítsanak a földre!
A részlet egyértelműen beszél arról, hogy a nap, a csillagok, a hold
az embernek lesz jelül a nap és az évek számolására, hibásan
használja egy keresztény tehát a teremtés napjait meghatározó
időtartam hosszának meghatározásához. A teremtés napjait
meghatározó világosság az első nap lett megteremtve.
1 Mózes 1,3-5:
3. És mondta Isten: Legyen világosság! És lett világosság. 4. És látta
Isten a világosságot, hogy jó és elválasztotta Isten a világosságot a
sötétségtől. 5. És elnevezte Isten a világosságot nappalnak, a
sötétséget pedig elnevezte éjjelnek. És lett este és lett reggel: egy
nap.
Az első nap teremtett világosság váltakozásától függ a teremtés
napjainak a hossza, ám ez a tartam a teremtés történetben nincsen
meghatározva. Annak eredete sincs meghatározva, hogy ennek a
világosságnak mi a forrása, pontszerű vagy szórt, energia vagy tűz,
szellemi vagy fizikai, ami csak akkora megkülönböztetést enged
meg első nekifutásra, hogy a világosság léte nem a nap, nem a
csillagok, és nem a hold világító testeinek szerepétől függ. Találunk
később a világosság jellegére mutató utalásokat a Biblia egyéb
helyein, amelyek már pontosíthatják ennek az értelmét, de hogy
beazonosítsuk az első nap teremtett világossággal, még az sem
elegendő.
János 1,4:
Õ benne van az élet, és az élet pedig az emberek világossága;
János 1,9-10:



Az igazi világosság eljött volt már a világba, a mely megvilágosít
minden embert. A világban volt és a világ általa lett, de a világ nem
ismerte meg őt.
János 5R35:
Ő az égő és fénylő szövétnek volt, ti pedig csak egy ideig akartatok
örvendezni az ő világosságában.
1. János 1R5:
És ez az üzenet, a melyet tőle hallottunk és hirdetünk néktek, hogy
az Isten világosság és nincsen ő benne semmi sötétség.
Azt mindenképpen észre kell vennünk, hogy több szöveg a
világosságot több helyen az élet forrásával, annak lényegével
kapcsolja össze, így nem lehetetlen, hogy az első nap teremtett
világosság nem volt élettelen fény, mint például a fizikai világban
ismert különféle energiák alakításából származó világító források
esetében.
Következő megjegyzésem, hogy a földi élet teremtésének sorrendje
gyakorlatilag megfelel a tudományos elméletek szerint állított és
hozzáfűzött Isten nélkül értelmezett sorrendjének: növények, halak,
madarak, szárazföldi állatok, ember. A teremtés leírása nem
törekszik pontosságra, hiszen néhány soros ismertetővel szolgál
csak, így az egysejtűek, bogarak, gombák, őslények kihagyása a
teremtés leírásának vonatkozásában csak kiegészítésnek
szolgálhatnak.
Itt ragadom meg az alkalmat arra, hogy a teremtés első fejezete már
az ember megteremtéséről beszél, és mivel hasonlóképpen említi
meg azt, mint a növények és állatok megteremtését, szükséges azt
a következtetést levonnunk, hogy nem egy emberpár



megteremtését, hanem az emberiség megteremtését jelenti
ezekben a sorokban. Hogy az Édenkert történetében szereplő
emberpár születését és sorsát külön kell választanunk az egész
emberiség teremtésétől tükrözi az a tény is az írásokban, hogy a
gyilkosság után Ádám közelében elüldözött Káin már máshol vesz
magának feleséget, történetesen Nód földjén (1 Mózes 4,16-17),
ahol elüldözése után megtelepszik. Az Édenkert emberpárja, és az
emberiség tehát két különböző vonal, és ennek alátámasztására
Nód földjén az Édenkert történetétől függetlenül élő emberek
sorsával találkozunk.
A teremtés egyik érdekes mozzanatának látom a nap, hold, csillagok
negyedik nap való megteremtését, amely úgy tűnik, mintha a földi
élet kialakulásának valamilyen külső szemlélője írná le a folyamatot,
a föld felszínén állva, és kamerával figyelve az eseményeket. Ha az
égbolt a föld feletti hatalmas vízpára miatt eleve láthatatlan volt,
akkor a vízpára kitisztulásának, az égbolt megjelenésének időszaka
lényegében a növények kialakulása utánra már, de az állatok
megjelenése ellőttre helyezhető. Ha a madarak és a szárazföldi
állatok életfeltétele a szabad légtér, oxigén és a fény, akkor az
időzítés kiváló.
A teremtés hogy úgymond nem a vízből eredezteti az életet, hanem
a szárazföldről, a növényekkel kezdve, és ez elgondolkodtatásra
késztet. Az evolúció állítása szerint, az egysejtűekből ugyan, de a
vízből eredezteti alapvetően az életet, de én megvizsgáltatnám a
szárazföldi, továbbá a növényi élet elsődlegességének kérdését is
az életnek nem a vízben való megszületésének lehetőségét. Ezt a
növényi elsőbbséget jelzi a teremtéstörténetben az a szemmel
leírható tény, hogy a halakat a szemlélő a növények utánra helyezi
az élet kialakulásában. Ehhez megint hozzáteszem a földön álló és
az eseményeket leíró személy szempontját, aki ezen a módon
természetesen csak a szemmel látható folyamatokat képes



megfogalmazni, de a szemmel nem láthatóakat (atomok,
baktériumok, vírusok, élősködők, energiák, erőterek, stb.) nem.
A víz például nem lett megteremtve, hiszen az már létezett a
teremtés előtt:
1 Mózes 1,1-2:
1. Kezdetben teremtette Isten az eget és a földet. 2. És a föld puszta
és kietlen volt és sötétség volt a mélység színe fölött; Isten szelleme
pedig lebegett a vizek színe fölött.
Láthatjuk, hogy a víz nem volt a teremtés folyamatának része, ami
azért igen érdekes következtetésekre enged lehetőséget. Például, a
teremtés csak a földet érintő folyamatokat írja le, mint egy külső
szemlélőként tekintve, a föld felszínéről állva, nem beszélve arról,
hogy az egysejtűek már régen benne élhettek a vízben, csak az
események tanúja azokat szemmel nem érzékelhette. Ha a földön
álló szemlélő oldaláról vizsgáljuk a teremtést, akkor az első napi
világosság lehet a vízpára fölött működő Nap hatása, de csak a
növények megteremtése után, a vízpára függöny eltávozásakor válik
szemmel is láthatóvá, a csillagokkal, és holddal együtt, ami
érzékletesen a teremtés negyedik fázisában jelenik meg.
A jelen tanulmány szempontjából inkább használatos észrevételünk
az első fejezet teremtés történetéből, hogy abban az ember
teremtése itt emberiség szintjén zajlik le, hasonlóan a növények,
halak, madarak, állatok nemeihez, fajtáihoz, és sokaságához, és
ahol a szaporodás parancsa erkölcsi korlátozások nélkül, kiemelt
módon van hangsúlyozva:
1 Mózes 1,25-28:
25. És alkotta Isten a föld vadját a maga neme szerint, a barmot a



maga neme szerint és a föld minden csúszó-mászóját a maga neme
szerint. És látta Isten, hogy jó. 26. És mondta Isten: Alkossunk
embert képmásunkra, hasonlatosságunk szerint, hogy uralkodjék a
tenger halán, az ég madarán és a barmon, meg az egész földön és
minden csúszó-mászón, mely mozog a földön. 27. És teremtette
Isten az embert az ő képmására, Isten képmására teremtette őt;
férfinak és nőnek teremtette őket. 28, És megáldotta őket Isten és
szólott hozzájuk Isten: „Szaporodjatok és sokasodjatok és töltsétek
be a földet és hódítsátok meg; és uralkodjatok a tenger halain és az
ég madarain és minden állaton, amely mozog a földön.”
Semmi nem indokolja, hogy a történet ebben a megfogalmazásban
a föld vadja esetében a föld vadaira általában, az ember esetében
pedig nem a föld emberiségére általában, hanem egyetlen
emberpárra gondol.
Az Édenkert történetét közlöm az alábbiakban, mivel részletes
vizsgálatnak fogom kitenni:
1 Mózes 2,4-3,24:
Éden kertje
4. Ez a keletkezése az égnek és a földnek, amidőn teremtettek,
amely napon alkotta az Úristen a földet és az eget. 5. De semmi
mezei növény sem volt a földön és semmi mezei fű sem sarjadt
még, mert nem bocsátott esőt az Úristen a földre és ember sem
volt, hogy megmunkálja a földek. 6. De köd szállt föl a földről és
megáztatta a termőföld egész színét. 7. Akkor megalkotta az Úristen
az embert a föld porából és lehelt az orrába éltető lelket, és az
ember lett élőlénnyé.
A kert



8. És ültetett az Úristen kertet Édenbe, kelet felől és odahelyezte az
embert, akit alkotott. 9. És növesztett az Úristen a földből
mindenféle fát, kívánatosat a tekintetre és jót az eledelre; az élet fája
pedig a kert közepén volt, meg a jó és rossz tudásának fája. 10. És
egy folyam jött ki Édenből; hogy áztassa a kertet; onnan pedig
elágazott és lett négy főfolyóvá. 11. Az egyiknek neve Pisón, az,
mely megkerüli Cháviló egész országát, ahol az arany van. 12. És
ezen országnak aranya jó; ott van az illatos gyanta és az ónixkő. 13.
A második folyó neve Gichón; az, mely megkerüli Kúsnak egész
országát. 14. És a harmadik folyó neve Chiddekel, az, mely Ássúr
keleti oldalán folyik; és a negyedik folyó az Eufrátesz.
15. És vette az Úristen az embert és belehelyezte Éden kertjébe,
hogy megmunkálja és őrizze azt. 16. És megparancsolta az Úristen
az embernek, mondván: A kertnek minden fájáról ehetsz; 17. de a jó
és rossz tudásának fájáról ne egyél arról, mert amely napon eszel
arról, meg kell halnod.
Az asszony teremtése
18. És mondta az Úristen: Nem jó, hogy az ember egyedül van,
alkotok számára hozzá illő segítőtársat. 19. Mert alkotta az Úristen a
földből a mező minden vadját és az ég minden madarát, elvitte az
emberhez, hogy lássa, minek nevezi azt el, és bárminek nevezi el az
ember az élőlényt, az legyen a neve. 20. És adott az ember neveket
minden baromnak, az ég madarának és a mező minden vadjának; de
az ember számára nem talált neki megfelelő segítőtársat. 21. Akkor
bocsátott az Úristen mély álmot az emberre, hogy elaludt; ekkor
kivett egyet annak bordáiból és húst zárt helyébe. 22. És alakította
az Úristen a bordát; melyet kivett az emberből, asszonnyá és elvitte
azt az emberhez. 23. Akkor mondta az ember: Ez immár
csontomból való csont és húsomból való hús; azért neveztessék
asszonyembernek, mert férfiemberből vétetett az. 24. Azért hagyja



el a férfi az ő atyját és anyját és ragaszkodjék feleségéhez, hogy
legyenek egy testté. 25. És mindketten meztelenek voltak, az ember
és az ő felesége, de nem szégyellették magukat.
3. fejezet
Az ember próbája
1. A kígyó pedig ravaszabb volt a mező minden vadjánál, melyet
alkotott az Úristen és mondta az asszonynak: Valóban azt mondta
Isten, hogy ne egyetek a kertnek egy fájáról sem? 2. És mondta az
asszony a kígyónak: A kert fáinak gyümölcséből ehetünk. 3. De azon
fának gyümölcséből, mely a kert közepén van, mondta Isten, ne
egyetek abból és ne nyúljatok hozzá, hogy meg ne haljatok. 4. És
mondta a kígyó az asszonynak: Nem kell majd meghalnotok. 5.
Hanem Isten tudja, hogy amely napon esztek abból, megnyílnak
szemeitek és olyan lesztek, mint Isten, jót és rosszat tudók. 6. És
látta az asszony, hogy jó a fa eledelre és hogy gyönyörűség az a
szemnek és kívánatos a bölcsességért, vett annak gyümölcséből,
evett és adott férjének is, ki vele volt és az is evett. 7. Akkor
megnyíltak mindkettőjüknek szemei és megtudták, hogy ők
meztelenek; összefűztek fügelevelet és készítettek maguknak
ágyékkötőket. 8. Mikor meghallották az Úristen hangját, amint jár a
kertben a nap alkonyatán; akkor elrejtőzött az ember és az ő
felesége az Úristen elől a kert fái között.
Az ítélet
9. És szólította az Úristen az embert és mondta neki: Hol vagy? 10.
És az mondta: Hangodat hallottam a kertben és féltem, mert
meztelen vagyok, azért elrejtőztem. 11. És (az Úristen) mondta: Ki
adta tudtodra, hogy te meztelen vagy? Talán azon fáról, melyre
nézve megparancsoltam neked, hogy ne egyél arról, ettél? 12. És
mondta az ember: Az asszony, kit mellém adtál, ő adott nekem a



fáról és én ettem. 13. És mondta az Úristen az asszonynak: Mit
tettél? És az asszony mondta: A kígyó szedett rá engem és én
ettem.
14. És mondta az Úristen a kígyónak: Mivelhogy ezt tetted, átkozott
légy minden barom és minden mezei vad közül, hasadon járj és port
egyél életed minden napján át! 15. És ellenségeskedést vetek közéd
és az asszony közé, a te magzatod és az ő magzata közé; ő fejen
sebez meg téged és te megsebzed őt a sarkán.
16. Az asszonynak pedig mondta: Szaporítani fogom terhességed
fájdalmát; fájdalommal fogsz szülni gyermekeket, de férjed után lesz
vágyakozásod és ő fog uralkodni rajtad.
17. Az embernek pedig mondta: Mivelhogy hallgattál feleséged
szavára és ettél a fáról melyre nézve megparancsoltam, mondván:
Ne egyél arról, átkozott legyen a föld miattad, fáradalommal egyél
belőle életed minden napján át. 18. Tövist és kórót növesszen neked
és edd a mező füvét. 19. Arcod verejtékével edd a kenyered, míg
visszatérsz a földbe, mert abból vétettél, mert por vagy és a porba
térsz vissza.
20. És elnevezte az ember az ő feleségét Chavvának (Éva), mert ő
volt anyja minden élőnek. 21. És készített az Úristen az embernek és
feleségének bőr köntösöket és felöltöztette őket.
A kiűzetés az Éden kertből
22. És mondta az Úristen: Íme, az ember olyan lett, mint bármelyik
közülünk, tudván jót és rosszat; most pedig, hogy ki ne nyújtsa kezét
és vegyen az élet fájáról is, hogy egyék és örökké éljen! 23. Ki
küldte tehát őt az Úristen Éden kertjéből, hogy megmunkálja a
földet, melyből vétetett. 24. És elűzte az embert és elhelyezte az
Éden kerttől keletre a kerubokat és a villogó kardot, mely körülforog,



hogy megőrizzék az utat az élet fájához.
Elsőként azt kell megfigyelnünk, hogy a történet valójában egy helyi
esemény leírása, korántsem szabad a világ teremtésének újbóli
előadásaként értelmezni. Nem csak azért, mert a létrehozás
sorrendje (ember, növény, mezei vadak, égi madarak) nem egyezik
meg a teremtés sorrendjével (növények, halak, madarak, mezei
vadak, ember), hanem azért, mert a történet maga is jól
meghatározott helyszínhez kötött, amelyet igyekszik az író pontosan
földrajzi nevekkel és folyókkal meghatározni. A teremtés már
lezajlott, az eseményeket vezérlő Úristen pedig már csupán formálja
az embert és az állatokat, a növényeket pedig csak ülteti. Már ennél
a pillanatnál meg kell jegyezni, hogy az Édenkertnél működő
Úristent meg kell különböztetnünk az első fejezetben említett
Teremtő Istentől. Az Úristen láthatóan bele szól a teremtésbe,
elfoglal belőle egy helyszínt és rátermett munkásságba kezd, a már
létező földből alakít, formál, úgymond minden szereplőt
mesterségesen hoz létre, magát a kertet is tervszerűen ülteti,
gyakorlatilag egy kísérleti környezetet alkot meg. Ha a világ a
teremtés pillanatában igen jó volt, akkor miért kellett külön egy
Édenkertet alakítani benne, a világ maga nem volt édenkert? Az
Úristennek tehát nem felelt meg, szükséges volt egy olyan
környezet kialakítása, amely az Úristen szempontjait tükrözi, és nem
a teremtés szempontjait. Ezek a szempontok, vagyis az Úristen
szándékai első pillantásra nem derülnek ki, tehát ennél a történetnél
még a választ nyitva hagyjuk. Ám néhány jellegzetes vonásával már
ennél a történetnél megismerkedhetünk, kiemeljük az
intelligenciáját, mivel nem egyszerű dolgokat képes megformálni,
nem csak szelektív kertet tud különleges fákkal a közepén
kialakítani, hanem állatokat, embert tud formálni a föld porából, azaz
„szervetlen anyagból”. Ma ezt a folyamatot természetesen
génmanipulációnak hívnánk, de ezt a korabeli ember hogyan tudta



volna felfogni, megérteni? Ha teremteni nem tud, de aktívan képes a
világba beleszólni, beavatkozni, legyen az élet keletkezésével vagy
az élet pusztításával kapcsolatos, de hasonlóan hajtva végre egy
tudományosan magas szinten képzett emberhez, azaz nem a
Teremtő módján, pusztán a magasabb rendű intelligenciája
segítségével. Mi több sőt, képes beszélni az emberrel, külső
alanyként, érthető beszéd formájában, szemmel látható alakja van,
amely megjelenése elől az emberpár elrejtőzni is képes, a
bőrruhákat sem teremti, hanem készíti az emberpárnak a
kiűzetésekor, tehát technikai felkészültséggel, aktivitással
rendelkezik. Az Isten, a Teremtő, az Örökkévaló neveket itt helyből
megvonom tőle, tekintve az első fejezetben még meg lévő teremtési
képesség ebben a fejezetben már hiányzik. A Teremtő Isten
képességeivel szemben a teremtett lény megnyilatkozásait
támasztja alá a hallható beszéd, és a szemmel láthatóság
képessége, a fizikai vagy technikai aktivitás, amely inkább egy
intelligens teremtett lényre, mint a teremtőjére utal. Így aztán a
későbbiekben Ismeretlen Intelligenciának hívom, aki azért rendkívüli
képességekkel bír, hiszen az akkori ember számára még ismeretlen
fejlettséget mutató, konkrét, fizikai-technikai beavatkozásokat
látunk tőle a teremtett világba, ahol az ember még tudományosan
fejletlen, technikailag elmaradott. A Mózesnél leírt csodákról éppen
azt kell észrevennünk, hogy azok valójában a mai kor tudományos
fejlettségével rendelkező embere előtt nagyon jól elképzelhető
technikai eszközök segítségével könnyedén megvalósíthatóak, tehát
nem kezelem a csodákat másképp, mint a korabeli ember technikai
szintjét meghaladó beavatkozás. Az Édenkertbe helyezett ember
elnevezésére is találóbb lesz az Ádám szó, mivel a történet nem az
ember teremtéséről, hanem kifejezetten csak Ádám és Éva sorsáról
szól.
Az Édenkert helyi jellegű története nem csak azt engedi feltételezni,



hogy a világ nem édenkertszerűre teremtve volt igen jónak
tekinthető, hanem azt, hogy a szenvedés, és a halál része volt a
teremtésnek. A teremtés körforgásának, az élet fenntartásának, az
egyensúly megőrzésének, és az egyes élőlények sorsának
elengedhetetlen kelléke volt nem csak a gyönyör és a szenvedés, de
a születés és a halál is. Mivel az egyesülés és bomlás, keletkezés és
elmúlás szükségszerű része a teremtett világnak, valamiféle
egyensúly és körforgás az ember léte és beavatkozása nélkül is
jellemző vonása a természetnek, azt a következtetést kell
levonnunk, hogy a teremtés maga az élet és a halál, a születés és
megszűnés vonásával együtt lett igen jónak teremtve. Keresztény
írásmagyarázók szeretik a világban levő szenvedést, pusztulást és
halált kifejezetten Ádám botlásának eredményeképp betudni, ám az
Édenkert története ehhez a szemlélethez nem nyújt elégséges
alapot. Ellenkezőleg. A történet logikája azt támasztja alá, hogy a
halál már létezett a világban, Ádámnak tudnia kellett a jelentését,
amikor a tiltás következményeképp megemlítik neki, az átok csak
válogatott szenvedéseket tesz hozzá, amiért a világban levő össze
szenvedést és halált az Édenkert történetének rovására írni igen
megalapozatlan állítás. Az örök élet fáját felesleges volt ültetni, ha
minden élőlény halhatatlannak volt teremtve. Az Ismeretlen
Intelligencia csak aznapi halál fenyegetését ígérte csak az emberpár
vonatkozásában, tehát nem minden emberre, minden utódra, és az
egész világra értve a kijelentését, és valójában csak a halál idejére
helyezte a hangsúlyt az „aznap” gondolatával, nem pedig egyáltalán
a halálra magára. Ádám is és Éva is tudta mit jelent meghalni, ezért a
tiltásnak volt értelme előttük, ha a világban teljesen ismeretlen
jelenség lett volna a halál, akkor az emberpár számára érthetetlen
parancs lett volna a tiltás.
2, 17. de a jó és rossz tudásának fájáról ne egyél arról, mert
amely napon eszel arról, meg kell halnod.



A halál ígérete tehát csak a szakítás napjára vonatkozott, csak a
szakító emberre, nem a halál bevonulására a világba, sem arra, hogy
majd valamikor meg fog halni az utóda is, sőt minden ember Ádám
engedetlensége következtében. Ha a fenyegetettség minden
emberre, a természetre, és az egész világra vonatkozott volna,
akkor a megfogalmazás másképp hangzott volna, az aznapi időbeli
korlátozás kimaradt volna, és többes számú vonatkoztatást
alkalmazott volna az író: „mert ha eszel a fáról, neked is és minden
magzatodnak, az egész világnak, és minden teremtett lénynek halál
lesz a méltó sorsa”
Az sincs megindokolva a történetben, hogy miért kellene meghalnia
a jó és rossz tudásának fájáról szakító embernek. Mert mérgező a fa
gyümölcse? Vagy, mert a fa másnak birtokában, például a kígyó
hatalmában van, aki megöli azonnal, ha valaki a fáról szakít? Vagy,
mert az Ismeretlen Intelligencia valamiféle büntetésképpen fogja
megölni a parancsának engedetlen fáról szakító embert? Ahogy
biblikus keresztény írástudók szeretik állítani, alátámasztandó az
engedelmesség egyébként általuk létfontosságúnak ítélt elvét. Nem
is lehet megfejteni a halálos indoklás értelmét a jó és rossz
tudásának jelentőségének megértése nélkül. Ami azonban a
történetben alá van támasztva, az mindenképp csak az aznapi
halálra vonatkozó ígéret, csak a szakító emberre hárított
felelősséggel, és azonnal látható is a történetből, hogy az ígéret
nem következett be. Hogy Ádám és Éva nem halt meg a szakítás
napján, sőt a Mózes történet későbbi állítása szerint igen hosszú
életet élt:
1 Mózes 5,5:
Voltak pedig Ádám összes napjai, melyeket élt kilencszázharminc
év, azután meghalt.



Azt a következtetést kell levonnunk, hogy az aznapi halál ígéretének
teljesületlensége valami változást kellett jelentsen a kezdeti
elvárásokhoz képest. Nem az a helyes magyarázat, ahogy
keresztény írástudóknál szoktak érvelni, hogy ha nem haltak volna
meg aznap, akkor az Úristen hazudott volna, hanem azt kell
megérteni, hogy a körülmények változtak meg oly módon, hogy a
halálos következmény beálltához nem volt elégséges indok a
szakítás puszta ténye. Ádám és Éva mentegetőzései úgy látszanak
hatottak, mivel egyik sem saját szándékból, hanem végső indokként
a félrevezetésükre hivatkozva állították, hogy ettek a fáról, az aznapi
halálos vég kiűzetésre és különféle átkokra változott. Ha jól
megfigyeljük, az átkok között nem szerepel a halál, tehát megint
csak arra kell gondolnunk, hogy a halál a teremtés részeként már
korábban is meg kellett lennie, a kiűzetéssel valójában Ádám és Éva
örökéletűvé válásának esélyei szűntek meg.
1 Mózes 3,22-24:
22. És mondta az Örökkévaló Isten: Íme, az ember olyan lett, mint
bármelyik közülünk, tudván jót és rosszat; most pedig, hogy ki ne
nyújtsa kezét és vegyen az élet fájáról is, hogy egyék és örökké
éljen! 23. Aki küldte tehát őt az Örökkévaló Isten Éden kertjéből,
hogy megmunkálja a földet, melyből vétetett. 24. És elűzte az
embert...
Nem halt meg aznap sem Ádám, sem Éva, ellenben megszűntek az
esélyeik az örök élethez a kertből való kényszerű távozásukkal. A
keresztény írástudók szoktak érvelni a halál különféle fokozatainak
beállításával, tehát, hogy nem fizikai halálról, hanem lelki vagy
szellemi halálról kell beszélnünk, csakhogy ezt a nézetet a történet
nem támasztja alá, hiszen akár szellem, akár lélek nélkül egy élőlény
teste nem maradhatna fenn. Nem beszélve arról, hogy ebben az
esetben a történet meghatározná a fizikai halál és a szellemi halál



különbségét, és az utóbbit az eltérés hangsúlyozásával támasztaná
alá.
Szoktak érvelni az Istentől való elszakadtság állapotával, ám ez
szintén nem történet-hű szemlélet, mivel a történet főszereplőjének
beállított Úristen, az Ismeretlen Intelligencia a fa gyümölcsének
megevése után ugyanúgy beszélt Ádámmal és Évával, mint a
szakítás előtt, sőt ugyanúgy látható és hallható módon jelentkezett
előttük, és kezeivel még bőrruhákat is készített a felöltöztetésükre.
Nem szakadt el sem Ádám, sem Éva az Ismeretlen Intelligenciától,
sőt még fiaik is láthatták, beszélhettek vele hasonlóképpen füllel
hallhatóan és szemmel láthatóan, mint a szüleik, a történet tehát
éppen úgy nem beszél elszakadásról, mint ahogyan bekövetkezett
halálról sem.
De állíthatná valaki, hogy a halál meg van fogalmazva az átok
következő szövegrészletében:
1 Mózes 3,19:
19. Arcod verejtékével edd a kenyeret, míg visszatérsz a földbe,
mert abból vétettél, mert por vagy és a porba térsz vissza.
Csakhogy itt a porba való visszatérés nem külön átokként, hanem a
verejtékes munka határidejeként van feltüntetve, mintegy annak
jelzéseként, hogy a verejtékes kenyérszerzés nem ideig való, nem
egy évre szól, vagy az első gyerek megszüléséig, hanem az ember
egészen a haláláig tartó idejére vonatkozik, mert a halál a test
porból valósága miatt, amúgy is a földi élet része, hiszen így van
megteremtve.
Hangsúlyozom, hogy az átkok nincsenek kellő általánosságban
megfogalmazva, hogy ne csak az emberpárra vonatkozóaknak
tekintsük, hanem mondjuk egy világméretű beavatkozásnak a



teremtésbe. A történet beszél a kígyó sorsáról, Éva nehézségeiről,
Ádám verejtékes munkájáról, de korántsem beszél az Édenkerten
kívül élő egyéb természetes népek elátkozásáról, a világ
átalakításáról, vagy az átkok világméretű kiszélesítéséről. Utódok
vonatkozásában is csak a kígyó magva és az asszony magva, nem
pedig magvaik közötti ellenségeskedésről tesz említést, de arról már
nem, hogy például a verejtékes munka az utódok számára is az
Ismeretlen Intelligencia átkaként fog működni. De nem is vehetnénk
az átkokat túlságosan nagy, mindenre kiterjedő mértékűeknek, mivel
azzal a jó és rossz tudásának megszerzése igen súlyos büntetéssel
járt volna, tehát talán jobb lett volna, ha Ádám és Éva mégis aznap
inkább meghal, életben hagyásuk mellett az ítélet igazságtalansága
pedig a következmények súlyossága miatt az emberpár
felelőtlensége miatt erősen kifogásolható lehetne. Szükséges
megjegyeznem, hogy a történet alapján ilyen szemlélet nem
támasztható alá, mégpedig az áteredő bűn Pál apostolnál
megfogalmazott elmélete miatt, amelyet a saját szerkesztésű
megváltás elméletének alapvető fontosságú alaptételévé tett, mégis
inkább Pál apostol szemlélete terjed biblikus keresztény körökben. A
szemlélet hibája nem is egy alapgondolat eltévesztésén, hanem az
Édenkert történet eseményeinek sorozatos félreértésein épül fel, de
amelyek mindegyike a jó és rossz tudásának jelentőségének,
szerepének megértésének, jellegzetességeinek figyelmen kívül
hagyásával tud küzdeni csak a fennmaradásáért. A biblikus
keresztény írástudás szemlélete szerint az eredendő bűn Ádám
engedetlensége, amely miatt vált minden ember halandóvá, Isten
büntetéseként.
Róma 5,12:
Annak okáért, miképpen egy ember által jött be a világra a bűn és a
bűn által a halál, és akképpen a halál minden emberre elhatott,
mivelhogy mindenek vétkeztek.



A bűn áteredésének elvi feltételezése mellett az elmélet maga
határozottan megtévesztő, mert a bűn áteredéséről csak
egyoldalúan beszél, nem említve meg a szemben álló oldalnak, az
erény áteredésének ugyanakkora lehetőségét. Ha a jó és rossz
tudásával a bűn minden emberre elhatására gondolunk, ugyanúgy
az erény minden emberre elhatására is gondolni kellene, mert az
emberpár nem csak a „rossz tudásának fájáról” evett. Ádám és Éva
a jó és rossz tudásának fájáról evett, amely tudás képessé tehette
őket nem csak a bűnös cselekvésre, de az erényes cselekvésre
hasonlóképpen, tehát csak a bűnös cselekvésre való hajlam
hangsúlyozásával mindenképp eltorzítjuk a történet értelmezését. A
jó és rossz tudása önmagában se nem bűnös, se nem erényes,
ugyanis e tudás mellett az ember éppen még nem döntött a
cselekvés bűnös vagy erényes volta mellett. Éppen olyan
hangsúllyal lehetne beszélni az erényes út választása mellett, mint a
bűnös út választása mellett, a tudás pusztán a pontosabb, jobb,
helyesebb döntést teszi lehetővé bármelyik eset választása során,
nem pedig eleve kényszeríti az egyént a bűnös cselekvésre.
Az áteredés a keresztény szemlélet szerint azért működik, mert az
ember természete az engedetlenség eredményeképp megromlott,
ami az utódok számára is lehetetlenné tette az engedelmességet, a
törvény ideje alatt akadályozta a törvény szerinti életet, vagyis
hiányzik minden testtől született embernél az a feltétel az
engedelmeskedésre, ami az örök élet megszerzéséhez a
kereszténység tanításában egyedül szóba jöhet. Az ember, a
keresztény személet szerint, az Édenkert története során „testivé”
lett, a bűn a testben kárhoztatható, és ott találta meg lakhelyét:
Róma 7,17-18:
Most azért már nem én cselekszem azt, hanem a bennem lakozó
bűn.



Mert tudom, hogy nem lakik én bennem, azaz a testemben jó; mert
az akarás megvan bennem, de a jó véghezvitelét nem találom.
Csakhogy az Édenkert története nem erről szól, hanem az ember
szemeinek megnyílásáról beszél (3,17), nem pedig becsukásáról,
megromlásról, vagy valamilyen részének halottá válásáról. Nem
beszél az emberi természet torzulásáról, nem beszél bűnről, nem
beszél a bűn örökölhetőségéről, ellenkezőleg, az embert a jó és
rossz tudásának megszerzésével többre tartja, mint annak előtte
volt, és még az Ismeretlen Intelligencia is azt fejezi ki az esetre
megjegyzésként, hogy hasonlatos lett az ember őhozzá:
1 Mózes 3,22:
22. És mondta az Úristen: Íme, az ember olyan lett, mint bármelyik
közülünk, tudván jót és rosszat
Hogy Pál apostol színre lépése előtt sem volt meghatározva a bűn
áteredése vagy öröklődése apáról fiúra, bizonyítja, hogy Mózes és a
próféták gondolkodásában többször is ennek ellenkezője, a
tagadása fogalmazódik meg.
Az 1 Mózes 4,7-ben a bűn emberen kívüli eredetét maga az
Ismeretlen Intelligencia állítja, és azt is kijelenti, hogy nincs az ember
determinálva az Édenkert története után a bűn szolgálatára:
„Hiszen, ha jól cselekszel, emelt fővel járhatsz; ha pedig nem jól
cselekszel, a bűn az ajtó előtt leselkedik, és reád van vágyódása; de
te uralkodjál rajta.”
Az írás szerint tehát nem csak az derül ki, hogy a bűn nem az
emberből belülről, nem a hústestből, vagy valamilyen ó-emberi
természetéből fakad, hanem az emberen kívülről származik, az ajtó
előtt leselkedik és az emberre tart igényt, hanem az is világossá



válik, hogy az ember képes fölötte uralmat szerezni, azaz az
Édenkert története nem buktatta el örökre az embert, nem tette
örökletessé a bűnt. Vagyis Pál apostol tanítása az áteredő bűn
Ádámtól való eredeztetésével ellentmondást állít fel Mózes írásaival.
Az 5 Mózes 1,39 alatt szintén maga az Ismeretlen Intelligencia nem
tartja öröklődőnek a jó és rossz tudását,:
„Gyermekeitek pedig, akikről mondtátok, hogy martalékká lesznek
és fiaitok, akik ma még nem ismerik a jót és a rosszat, ők mennek
oda be, nekik adom, és majd ők veszik birtokukba.”
Éppen az örökletesség hiánya teszi majd feladattá a jó és rossz
tudásának átadását nevelés és oktatás formájában minden
nemzedék számára.
Ezékiel próféta szintén nem tartja örökletesnek a bűnt, ezért tartja
szükségesnek annak kinyilatkoztatását, hogy mindenki saját
vétkéért feleljen:
Ezékiel 18,2-4:
Mi dolog, hogy ezt a közbeszédet szoktátok mondani Izráel földjén,
mondván: Az atyák ettek egrest, és a fiak foga vásott meg bele?
Élek én, ezt mondja az Úr Isten, nem lesz többé helye köztetek
ennek a közbeszédnek Izráelben.
Íme, minden lélek enyém, úgy az atyának lelke, mint a fiúnak lelke
enyém; a mely lélek vétkezik, annak kell meghalni!
Pál apostol azon állítása tehát mely a későbbi nemzedékek halálát
ítélet eredményének és Ádám bűnének büntetéseként tünteti fel,
amely ellen képtelen tenni az ember, csak örökölni képes, ellene
mond a korábbi próféták elképzeléseinek is. Ezékiel ellenben a bűn



büntetéseként kiszabott halálos ítéletet nem a fiakra terheli, hanem
csak arra a bűnösre, aki a törvény ellen halálosan vétkezik, tehát
nem minden egyes törvényszegőre.
Pál apostol nem gondolt bele, hogy az ember bűnössé válásával az
alkotója bűnösnek minősítését is kijelenti, mivel az Édenkert
története szerint Ádám a jó és rossz tudásának megszerzésével az
Ismeretlen Intelligenciához lett hasonlatos. Ha a történet Ádámot és
Évát bűnös természetűnek kezelte volna, ahogyan Pál apostol
szerette volna, akkor egyértelműen elhatárolja az Ismeretlen
Intelligenciához való hasonlítgatáshoz, ellenkezőleg, éppen az attól
való bűnös eltérés, a romlottságának megfogalmazásában
szorgoskodott volna. A történet szerint tehát Ádám és Éva
természete, állapota nem romlott meg, egyedül alátámasztott
változás a történetben az ember állapotát érintően az, hogy több
lett a jó és rossz tudásával, nem kevesebb, vagy romlottabb, nem
lett félholt sem, sőt ezzel a tudással az Ismeretlen Intelligenciához
vált hasonlatossá. Sajnos az Ismeretlen Intelligencia
sértődékenysége, hogy mit talált ebben kifogásolni valót, magából a
történetből nem derül ki:
1 Mózes 3,17:
Mivelhogy hallgattál feleséged szavára és ettél a fáról melyre nézve
megparancsoltam, mondván: Ne egyél arról...
A szöveg itt ugyanis nem tartalmaz indoklást, hanem az
engedetlenség tényének a megállapítását, amely a tiltás okának
indoklása nélkül az értelmetlen, így vak engedelmesség látszatát
támasztaná alá. A biblikus keresztény írástudók ki is használják ezt a
rövid tömörséggel közölt szövegrészt, szívesen elhanyagolva azt a
levegőben lebegő magyarázatot, hogy alátámasztás nélkül az
Ismeretlen Intelligencia önkényuralmi rendelkezését fogalmazzák



meg, amely mint minden önkényuralmi parancs jellemzőjeként
szintén nem szorul indoklásra. Az ilyen vak (indoklás, alátámasztás,
értelem nélküli) engedelmesség elvek formálják meg azokat a bűn
magyarázatokat, amelyben a bűn egyszerűen az Istennek való
engedetlenség fogalma lesz, ahol már nem az a fontos, hogy miben
kell engedelmeskedni, hanem az hogy a parancs felülről érkezik. Ám
itt nem erről van szó, az indoklás ugyanis benne rejlik a legelőször
elhangzott tiltásban, vagyis annak megfogalmazásában, hogy az
Ismeretlen Intelligencia nem kívánja az általa formált ember halálát
(1 Mózes 2,17), azért tiltja a fáról való gyümölcs megevését, a
kialakult helyzetben vélhetően szívesen cserélte le az aznapi halált a
különféle személyes átkok megszabásával.
Csak a jó és rossz tudása jelentőségének megértése után sejlik fel,
mik lehettek az indítékai és a Mózessel kötött szövetség taglalásával
pedig a hátsó szándékai.
Nem állíthatjuk, hogy az Ismeretlen Intelligenciának nem volt
szándékában az ember jó és rossz tudásához való hozzáférésének a
későbbi megengedése, odáig ugyanis a történet nem jutott el. A
történetben előbb jutott az ember a jó és rossz tudásához, mint
megszületett volna az Ismeretlen Intelligencia részéről a feloldást
meghozó döntés. A hozzáférés tiltásának nem végleges voltát
tükrözheti az a tény, hogy a jó és rossz tudásának fáját eleve
elültette az Édenkertben az egész tervezetet megszülő és a
környezetet kialakító Ismeretlen Intelligencia, nyílván nem azzal az
értelmetlen szándékkal, hogy örök kísértésként lebegjen az ember
szemei előtt, és mindennap azon aggódjon az Ismeretlen
Intelligencia, hogy vajon megszegi a parancsát az ember, vagy nem.
Mivel a jó és rossz tudásával való rendelkezés egy bizonyos módon
nem lehet bűn, mivel az Ismeretlen Intelligencia maga is rendelkezik
azzal, nyílván valamiféle állapottól, vagy viszonytól való függésében
lehet csak ártalmas, veszélyes a tudása. Ezt a viszonyt feszegettem



az előző részekben, ahol a szellem és a lélek világosságától vagy
sötétségétől függően másképpen és másképpen működik ez a
sajátos tudás, lényegében könnyedén állítható a hamisság és
hatalmas hazugságok szolgálatába, az egész szolgálatot jónak,
pozitívnak, erkölcsösnek tüntetve fel, és szentségesnek állítva be az
ember szemei előtt. Ha az ember előbb jutott volna a
megvilágosodás szintjére, mint a jó és rossz tudásának szintjére, a
történelmünk másról szólott volna.
A kígyó szerepét elemezve azt kell látnunk, hogy csupán annyit
kellett elérnie, hogy az ember birtokba vegye a jó és rossz tudását.
Mi a jó és rossz tudásában a különlegesen fontos probléma, ha a jó
és rossz tudása önmagában még nem kötelezi az egyént a gonosz
cselekvésére? Talán egy fajta lázadást kell mögötte gondolnunk,
melyben az ember az Istentől függetlenül akarja a jó és rossz
szabályait meghatározni, ezzel Istent fosztani meg a fölötte való
uralomtól? Ha megértettük a jó és rossz tudásának helyes
működtetésének útját, amely nem minták, szabályok, előírások,
törvények betartásán vagy be nem tartásán keresztül választja szét
a jót a rossztól, hanem az egyén átéléséinek, szükségének és
örömeinek tükrözésére, kifejezésére és így az egyén megértésének
eszközeként igen hatásos eszköznek bizonyulhat, akkor a
problémát éppen a szabályokhoz, törvényekhez való igazodásban,
azaz végső fokon engedelmeskedésben, a hatalom elismerésében
kell megállapítanunk. Ádám és Éva az Édenkertben szabadok voltak,
az Ismeretlen Intelligencia nem uralkodott felettük, a kertet önálló
tevékenységük céljából az emberpár rendelkezésére bocsátotta, a
kert őrzésében és művelésében saját hatáskörben
tevékenykedhettek. Az egyetlen viszony az emberpár és az
Ismeretlen Intelligencia között kimerült a társalgásban, a jó és rossz
tudásának fájáról való szakítás tiltása pedig nem engedelmességi
próbának, hanem életvédelmi feltételnek van elővezetve. Ha pedig



az ember a jó és rossz tudásával rendelkezve, de az igazság
ismeretét sem nem birtokolva, sem nem értve próbálja alkalmazni,
akkor a jót és rosszat külső szempontokból levezetve, azaz
cselekvését mintáktól, szabályoktól, parancsoktól függővé téve
saját magát helyezi olyan helyzetbe, mellyel feladja a
függetlenségét. A jó és rossz tudásán keresztül az értetlen, tudatlan
ember könnyedén függő helyzetbe hozható. Nem az volt tehát a
probléma az Édenkertben, hogy fellázadt az ember az isteni
hatalom ellen, hanem az, hogy elveszítette a természetes
szabadságát, és a jó és rossz tudásán keresztül manipulálható
értékekkel, szabályokkal és mintákkal függő helyzetbe, végső soron
egy újonnan született eszközön keresztül szolgasorba taszítható
lett. Ezt hívjuk majd később nevelésnek, engedelmeskedésnek,
alkalmazkodásnak, tehát meghatározott szabályokkal kialakított
erkölcsi, gazdasági, politikai, jogi, vallási értékrendek
alkalmazásának. Az olló az között, hogy az egyén egyik oldalon nem
ismeri az igazságot és rendelkezik a jó és rossz tudásának
képességével másik oldalon pedig rendelkezik az igazság
ismeretével és ettől függően tesz különbséget jó és rossz között,
olyan szélesre nyílhat, hogy az egyén kihasználására,
kiszolgáltatottságára igen komoly lehetőségek nyílnak. Ezt a
folyamatot fogja kiválóan ábrázolni Mózes írásai az Édenkerttől
elindulva az Ígéret Földjének megszerzéséig, melynek
eredményeképp nem egy ember, de egy egész nép lesz
szolgasorba taszítva az Ismeretlen Intelligencia törvényeinek való
engedelmeskedésen keresztül.
Az átkok értelmezésében nem a világ megrontását, a teremtés átok
alá vetését kell látnunk, ahogyan ezt keresztény írástudók szeretik
feltüntetni. Az átkok az ember terheinek olyan forrását próbálják
meghatározni, amelyek kapcsolatba hozhatóak a jó és rossz
tudásával, gyakorlatilag annak alkalmazásával előidézhetőek, vagy



amelyek segítségével az ember a jó és rossz tudásával alkotott
szabályok alá vethető lesz. Ha a magántulajdon nem más, mint a jó
és rossz tudásával szabályozott egyéni cselekvés hatókörének
területe, akkor a verejtékes munka a birtoklásra kerülő javak
felhalmozásának a kényszere, valamint a terhe. A női epekedés
ami kiszolgáltatottságának az eredménye - és az asszonyon való
uralkodás szintén tulajdon kérdés, amelyben a férfi a nőt – a hozzá
tartozó, hozzá kapcsolható birtokkal vagy hozománnyal – saját
tulajdonba veszi, a birtokos a férj, és a két félnek összevont birtokán
való egyedüli döntéshozó a férfi. A monogámia így nem
természetes, nem szerelemből, nem Istentől eredő viszony, hanem a
birtokláson alapuló jogi viszony a férfi és a nő között, amelyben a
hierarchia lépcsőjének első foka biztosított, és a birtokolt vagyon
valamint a jó és rossz tudásával kialakított értékrend és az abban
való eligazodás szabályai öröklésének apáról fiúra szálló rendszere
megalapozódott. A monogám család az a sejt, amelyre később egy
hierarchiai berendezés épülhet, és a hatalom intézményei
kialakulhatnak. A kígyó magva és az asszony magva közötti
ellenségeskedés a családi önvédelem – ahol a szülők által képviselt
jó és rossz tudásának, általában hierarchikus értékrendszerek
nézetei uralkodnak - és a világ – ahol nem a szülők nézetei az urak
közötti harc szimbólumát vetíti előre. A viselősség fájdalmainak
növekedése, az emberi fej nagyságának megnövekedése miatt
kézenfekvő. A nagyobb fájdalmat ugyanis csak a születendő
gyermek feje okozza, ez átvitt értelemben a nevelési problémákat is
tükrözheti, melyben a gyermeknek a szülők szerinti „önfejűsége”
mindig a gyermek problémáinak fájdalmasabb viselését jelentheti.
Más nyelven a gyerek jó és rossz közötti különbségtételre való
nevelése a gyerekkel való konfliktus közben az anya terhének,
annak elviselésének a gyötrelmeit növelheti. A föld terméketlenné
változtatása igazi beavatkozásnak tűnik, de itt nem másról van szó,
mint pusztításról, tehát az olyan jellegű beavatkozásról látunk



bizonyságot, amely ennek az Ismeretlen Intelligenciának jellemzően
a képességében rejlik, ezt mai tudományos eredményeken keresztül
bármilyen mesterséges, technikai eszközzel mi is előidézhetjük,
mégsem hívjuk magunkat Úristennek tőle. A föld
terméketlenségének előidézési szándéka mögött meghúzódó érdek
az ember létfeltételeinek különleges megszorítása, amellyel a
biztonságra való törekvéssel párhuzamosan a felhalmozásra, a javak
bőségesebb előállítására, tehát a munkaeszközök és munkavégzés
fejlesztésére kényszeríthető.
Ne menjünk el szó nélkül az örök élet fája előtt. Mivel az Édenkert
tervezete kifejezetten az Ismeretlen Intelligencia műve, az örök élet
fája mögött sem egy valódi örök élet gondolata sejlik. Ma már
képesek vagyunk elképzelni olyan technológiát, amellyel az ember
testi mivoltában eltöltött ideje hosszabb – esetleg tetszőleges
tartamra nyújtható, az örök élet fája is egy olyan technológiát
képviselhet, amellyel az egyén testi élete korlátozás nélküli időre
húzható. Az első fejezet és természet rendjének vizsgálata szerint a
Teremtő Isten általában a teremtett lényeket nem örök életre
tervezte ebben a világban, hanem záros időtartamra, a természettel
és a környezettel való szoros kölcsönhatásban. Az ember esetében
a lelki és szellemi fejlődése mellett a testi élet pusztán egy szakasz
kellene, hogy legyen, amelyből a továbblépést éppen a test
levetése, az evilági működés test által megszabott módjának
befejezése, más szóval a halál jelentheti. Jézus ezt úgy fogalmazta
meg, hogy az örök élet szempontjából a test nem használ semmit, a
test ugyan elveszhet, de az egyén az örök életre megmaradhat:
Máté 10,28:
És ne féljetek azoktól, a kik a testet ölik meg, a lelket pedig meg nem
ölhetik



János 5,24:
Bizony, bizony mondom néktek, hogy a ki az én beszédemet hallja
és hisz annak, a ki engem elbocsátott, örök élete van; és nem megy
a kárhozatra, hanem általment a halálból az életre.
János 4,14:
Valaki pedig abból a vízből iszik, a melyet én adok néki, soha örökké
meg nem szomjúhozik; hanem az a víz, a melyet én adok néki, örök
életre buzgó víznek kútfeje lesz õ benne.
János 6,27:
Munkálkodjatok ne az eledelért, a mely elvész, hanem az eledelért,
a mely megmarad az örök életre
János 6,51:
Én vagyok amaz élő kenyér, a mely a mennyből szállott alá; ha valaki
eszik e kenyérből, él örökké.
Jézus alapján immár tehetünk különbséget lelki és szellemi örök
élet, valamint testben folytatott korlátozás nélküli élettartam között.
A kenyér és a víz olyan mennyei eredetű dolgok szimbólumai,
amelyek az örök élet Jézus által vélt folytatásának a feltételei, nem
pedig a testi élet folytatásának a kinyújtása a végtelenbe, amelyet
Jézus elképzelésével szemben, a fizikailag ültethető, földből
táplálkozó, földi eredetű, örök életet adó fa esetében, az Ismeretlen
Intelligencia tervezetében különleges szerepét jelenthette volna. A
szellem és a lélek az ember olyan területének megjelölése, amely
Jézus szerint átmehet a halállal záródó életből az örök életbe, ezek
a területek a mennyei Atyától erednek, nem a földből táplálkoznak,
jellemző vonásuk hogy megelevenítőek és élőek. A test Jézus



elképzelésében csupán az ember ezen a világon való működésének,
cselekvésének feltételét, lehetőségét biztosítja, az örök élet
szempontjából inkább a mennyei eredetű víznek és kenyérnek van
jelentősége, mint az elveszendő eledellel fenntartható testnek. Ha
az örök élet fája az Édenkertben inkább a test biológiai
működésének korlátozás nélküli meghosszabbításának egy általunk
– még – ismeretlen technológiai lehetősége, akkor valójában a
szellem és lélek test általi megkötésének korlátozás nélküli
meghosszabbításának lehet az eszköze. A fa jellege, földi
kötöttsége, és birtokosának képességei, szándékai alapján az
Édenkert tervezet inkább a technológiai megoldással
hosszabbítható élet mellett állhatott, ezért kellett fizikailag helyhez
kötött fát elültetni. A lélek és szellem szerinti örök élet elevensége
vélhetően sokkal nehezebben érthető egy olyan korlátozások
alapján gondolkodó embernek, aki előtt a lélek és szellem dolgai és
tevékenysége alapjaiban ismeretlenek.
Összefoglalva, az Édenkert-tervezet az emberiség történetében egy
olyan pont, amelyben manipulatív módon használódik ki a jó és
rossz tudásának eszközzé válása és az emberi tudatlanság között
húzódó szakadék az emberek feletti hatalom megszerzésének
irányában. A háttérben tevékenykedő Ismeretlen Intelligencia nem
azonosítható azzal az élő Istennel, akiről Jézus, mint mennyei Atya
beszél, és akit Lélekként és Szellemként mutat be, aki szeretettel
van az ember felé, nem törekszik a szabadságának megfosztására,
az ember életének fennmaradásáért, egészségéért,
felvilágosodásáért küzd. Az Ismeretlen Intelligencia szándékai
hatalom irányultságú, megfélemlítéssel és pusztítással hat, inkább
technikai beavatkozásokkal ér el hatást, és különleges módszere
pedig a jó és rossz tudásának manipulálása. Az Ismeretlen
Intelligencia jól meghatározható technikai fölénye helyezi a korabeli
ember előtt olyan szintre, hogy az istenként tekint fel rá, és mint



istenség, a mindenhatóság, az emberfeletti hatalom kizárólagos
letéteményesének tüntetheti fel magát.
Mondok egy hasonlatot Jézus beszédeiből kölcsönözve: Hasonlatos
a teremtés a szántóföldhöz, amelybe a szántóvető jó búzát vetett,
de mikor pihenni tért, eljött az ellensége és konkolyt vetett a búza
közé, azután pedig elment. A szántóföld a világ, a szántóvető az
Isten, a búza az Isten teremtett emberisége, az ellenség az
Ismeretlen Intelligencia, a konkoly pedig az ellenség által manipulált
ember.
Máté 13,24-29:
Más példázatot is adott eléjük, mondván: Hasonlatos a mennyeknek
országa az emberhez, a ki az ő földébe jó magot vetett;
De mikor az emberek elaludtak, eljött az ő ellensége és konkolyt
vetett a búza közé, azután pedig elment.
Mikor pedig felnövekedett a vetés, és gyümölcsöt terme, akkor
meglátszott a konkoly is.
A gazda szolgái pedig előállván, azt mondták néki: Uram, avagy nem
tiszta magot vetettél-e a te földedbe? Honnan van azért benne a
konkoly?
Ő pedig azt mondta nékik: Valamely ellenség cselekedte azt. A
szolgák pedig megkérdezték: Akarod-e tehát, hogy elmenvén,
összeszedjük azokat?
Ő pedig monda: Nem. Mert a mikor összeszeditek a konkolyt, azzal
együtt netalán a búzát is kiszaggatjátok.



A törvény fogalma
A valóság megismerése folyamán az emberi gondolkodás képeket,
nézeteket és fogalmakat alkot annak ábrázolására, amit a tapasztalt
dolgok, folyamatok összefüggéseiből és össze nem függéseiből
felismert, és az első csapda abban a műveletben rejlik, amikor
ezeket a képeket, nézeteket számára fontosnak ítélt rendszerbe
próbálja illeszteni. Amikor gondolati rendszereket alkotunk
változatlan, állandónak látott összefüggéseket állapítunk meg, azt
remélve, hogy annál hosszabb életű rendszert találtunk, minél
stabilabb, minél szilárdabb alapokra építünk. Ám ezzel konfliktust
teremtünk a folyamatosan változó valóság, és az általunk
kimerevített ábrázolása, leírása között, a konfliktus annál erősebb,
minél merevebb rendszert alkottunk. Rengeteg féle rendszert
kovácsolunk a valóság ábrázolásának igényével, az Istenről, a
természetről, az életről, az emberi kapcsolatokról, a gazdasági
helyzetről, de míg rendszerünk felállításának időpontjában még
közel helyesen – látszólag - tükrözhetik a valóságot, a következő
pillanatok változásai már borogatják nézeteink és tételeink
érvényességét. A konfliktus eszmerendszerünk, értékrendszerünk,
vallási rendszerünk és a valóság között annál erősebb, minél
kevésbé figyelünk oda a valóságra, és minél erőteljesebben
ragaszkodunk rendszerünk által nyújtott valóságábrázolásához.
Rendszereink alkotásának egyik legfontosabb vonása, hogy a
valóságból azokat a folyamatokat ragadjuk meg, amelyek a
legkevésbé változnak, stabilak, állandóak, könnyen előidézhetőek,
ismételhetőek, így termékül egy olyan valóságot rajzolunk meg, és
írunk le, amelyből hiányzik a változás, nincsen benne élet, holt és
merev szerkezetű alakot vesz fel. Előszeretettel hagyjuk ki a valóság
értelmezéséből azokat a folyamatokat, amelyek rendszerbe nem
illeszthetőek, egyediek, sosem ismételhetőek, pillanatnyiak, ezzel



csak annak a területnek a megismerését szolgálva, amely az
általunk kialakított rendszerbe beilleszthető. Az állandó, ismételhető,
rendszerbe illeszthető és szilárd nézeteket és képzeteket a valóság
szabályainak hívjuk, amelyek ugyanolyan körülmény között,
ugyanazon feltétel mellett ugyanazt az eredményt hozzák létre, és
ezt a folyamatot a valóság megismerésének, összefüggéseinek
feltárásának hívjuk. Pedig fordítva történik. Minél szilárdabb,
változtathatatlanabb, felülbírálhatatlanabb, állandósult
eszmerendszert alkotunk, a valóság annál holtabb, merevebb
részélt fogalmazzuk meg, és az élettől, a természet dinamikájától,
az ember megértésétől egyre távolabb kerülünk. A változó
valóságot ugyanis nem lehet rendszerekbe foglalva leírni, de
rendszereinkkel lehet addig korlátozni és megkötözni, amíg a
változás megszűnik benne, és az élőből valami holt, merev dolog
lesz, a változásból pedig szabályozott műveletek sorozata.
Egy rendszer elemekből, azaz valóság olyan egymástól különálló
dolgaiból, eseményeiből, folyamataiból, jelenségeiből áll, amelyek
között meghatározható kapcsolat van, működésükben pedig
összefüggés mutatható ki. Társadalmi rendszerekben ez a kapcsolat
hatalmi, azaz alá és fölérendelt kapcsolatok szervezett egysége.
Míg fizikai rendszerek esetében a rendszer elemeinek műveletét és
elemei közötti kapcsolatot szabályokkal írjuk le, társadalmi
rendszereink esetében a társadalmat alakító emberek kapcsolatát
és tevékenységét meghatározó törvényekkel. Nincs olyan nagy
különbség fizikai szabályok és társadalmi törvények között, az
ember hasonlóan közelíti meg gondolkodásával mindkét rendszer
működtetését, ugyanolyan körülmények között, ugyanolyan
feltételek mellett mindegyik résztvevő elem esetében a rá
vonatkoztatott elvárt eredményre vezessen.
A módszer számára azonban továbbra is idegen marad a valóság
folyamatos változása, az új születése, a szabálytalan, a kivételes, a



különleges, az egyedi esetek és jelenségek keletkezése, a meg nem
ismételhető dolgok kezelése, és a rendszerbe nem illeszthető,
valamint a rendszerből kihulló esetekkel való viszony kérdése.
Összefoglalóan idegen marad: az élet.
A törvények tehát azok a meghatározó elvek a rendszeren belül,
amely az elemek viselkedését, tevékenységét és az elemek közötti
kapcsolatok természetét megszabja. De míg a fizikai rendszerek
esetében is a valóságban lezajló folyamatok csak annyiban tudják
igazolni a laboratóriumi környezetben megállapított törvényeket,
amennyiben a valóságot maximálisan a kísérleti körülményeknek
megfelelően igazítjuk, a társadalmi törvényekkel is ez a helyzet, az
embereket, a kialakítani kívánt társadalmi rendszerbe mindig
illesztgetni kell, azokat a feltételeket, körülményeket pedig, amelyek
között a törvény képes megszabni az emberi kapcsolatokat és
viselkedéseket igyekszünk tartósan fenntartani. Ezzel a
törekvésünkkel merevítjük be rendszerünket és tesszük akadályává
a valóság, az élet szükségszerű változásainak.
A törvények, a szabályok a gondolkodás egy speciális működésének
a termékei, amelyben állandóan megismételhető mintákat
igyekszünk meghatározni. A csapda abban a gondolatban rejlik,
hogy míg törvényekkel, szabályokkal kiépített rendszerünk felett
nem képzelünk el egy nem törvények és szabályok alapján működő
részletét a valóságnak, a valóság elképzelésünkkel szemben mindig
meghaladja, és bizonyít egy törvényekkel és szabályokkal nem
leírható területet. Ezt a csapdát annak ellenére, hogy a gondolkodás
képes lenne kikerülni, mégis folyamatosan fenntartjuk, ápoljuk
érdekeket fűzünk hozzá, és biztosítani próbáljuk minél hosszabb
megőrzését, fennmaradását. A gondolkodás, amikor megérti a
környezetet, igazságokban fogalmazza meg, ezek az igazságok
képesek leírni a valóságot összefüggéseivel és össze nem
függéseivel egyben, törvényeivel és törvénytől független részével



egyben, ismételhető és többé meg nem ismételhető eseményeivel
egyben. A tudomány mai szintje azonban ragaszkodik az olyan
valóság ismerethez, csak azt igyekszik leírni lés megfogalmazni,
amelyek ismételhetőek, körülményei mesterségesen előállíthatóak,
és ezen a folyamaton keresztül bizonyíthatónak ítéli, azaz
törvényszerűségekben megfogalmazhatóak, és míg a feltárt
ismereteink egy úgynevezett „függési” viszonyokkal írhatóak le, a
valóság másik területe megértés nélkül marad. Pedig az élet minél
dinamikusabb, változékonyabb és rugalmasabb dolgaival
találkozunk, annál kevésbé fogalmazhatjuk meg törvények és
szabályok segítségével. Ezen a területen sokkal inkább
érvényesíthetjük az egyediről, a különlegesről, az egységről, a
harmóniáról, a halmazokról és az eredetiségről alkotott
fogalmainkat, amelyek olyan viszonyokat írnak le az elemek között,
amelyeket nem a rendszer törvényei és szabályai szabnak meg,
hanem az elemek sajátosságai és viselkedési normái. Ez az egység
más, mint a rend egysége, mivel ott az elemek viselkedését
törvények határozzák meg, ebben az egységben az elemek
viselkedését a képességeik határozzák meg. Azt hívom tehát
harmóniának, ahol az elemek képességeiből fakadó viselkedés olyan
viszonyok között megy végbe az egység többi elemével, ahol nem
megy a többi elem viselkedésének a kárára, az elemek nem függő
vagy alá-fölérendelt viszonyban vannak egy szabályozó rendszer
törvényeitől, hanem egymás mellett létező, azaz kapcsolatuk a
„szabadság” viszonyaival írható le. Lehet az elem óriási, vagy törpe,
erőteljes vagy gyenge, mozgékony vagy tétlenebb, a lényeg hogy
viselkedését képességei határozzák meg, és nem egy rendszerhez
való igazodás szabályai és törvényei. Anarchia akkor keletkezik, ha
ezek az elemek képességeik segítségével a többi elem kárára,
elfojtására működnének, ilyenkor nincs harmónia, nincs egység,
ahol egymással összhangban működnek az elemek a képességeik
szerint, sem rend, ahol a törvények szabják meg az elemek



tevékenységét és kapcsolatát, és fellép a káosz, az összevisszaság
és a zűrzavar.
A valóság megismerése tehát akkor válik mélyebbé, ha a
gondolkodás képes meghaladni a törvényszerűségekkel,
szabályokkal írható világokhoz való ragaszkodását, és el mer
rugaszkodni a törvényszerűségekkel, szabályokkal le nem írható
részletek felé is.
Ha jól megfigyeljük, a törvények és szabályok rendszerével
pontosan ugyanahhoz a csapdához érkeztünk, mint amit a jó és
rossz tudásának elemzésekor már feltárni próbáltam. Ha
értéktelennek tekintjük az elemek önálló viselkedését és számításon
kívül próbáljuk hagyni a kapcsolataikban a képességeiket
meghatározó szerepüket – őszinteségük kerül támadás alá -, akkor
értékesnek az elemek kívülről meghatározó módszereit, a
törvényeket fogjuk értékelni. Ezzel párhuzamosan az elemek
viselkedését és képességeit pedig egy illesztési folyamat részévé
igyekszünk tenni – szerepek eljátszása lesz védett és lényeges -,
jónak tekintve azt a folyamatot és azt az eredményt, amikor ez
sikerül, rossznak ítélve azt, amikor és amitől ez kudarcba fullad. A
törvényekkel megfogalmazzuk azokat a mintákat, normákat,
amelyeknek az elemek viselkedésének, az egyén magatartásának,
cselekvésének megfelelnie kell, ezeket parancsokban, előírásokban,
tiltásokban fogalmazzuk meg, és az alapvető követelmény az
engedelmesség lesz. Az engedelmes, törvénytisztelő egyén lesz a
„jó ember”, az „erkölcsös ember”, az engedetlen, törvényszegő
egyén lesz a „gonosz ember”, a „bűnös ember”, a kettő közötti
határvonalat a törvény mintái és szabályai húzzák meg. A törvény
legkisebb formájában sem jelent mást, mint hatalmat, amelyben az
egyik elem függővé kényszerül válni a másiktól, és a kettő közötti
viszonyt szabályok segítségével állapítják meg. A hatalom a jó és
rossz tudásának specifikusan használt változatának a gyümölcse,



amelyből hiányzik a megértés, az igazság és az élet. A hatalom
mintákat szab, normákat szab annak definiálására, mit tekint jónak
(előírtnak) vagy rossznak (tiltottnak), forrását pedig a hatalom
biztosításának érdekei szolgáltatják. Ezeket törvényekkel és
szabályokkal írja le, és konfliktushelyzetet teremt az egyén
létfeltételeinek valamint a függési rendszer elvárt feltételeinek
megteremtésért küzdő hatalom között. Ennek a harcnak
leghatékonyabb eszköze az áldás és átok alkalmazásának
technikája, amelyek az egyén befolyásolásának szándékából találtak
ki. Mivel a hatalom képes feltérképezni az egyén jólétére és
gyötrelmére való dolgokat, az áldások és átkok semmi egyebet nem
jelentenek, mint az egyén engedelmességre bírásához szükséges
olyan ráhatások gyűjteményét, amelyek ezen a jóléten vagy
gyötrelmen alakítani tudnak. Az áldások, vagy átkok mögött nem
kereshetünk szeretetet, vagy megértést, vagy az indokok
kutatásának vágyát, amikor érdekek húzódnak meg mögöttük,
különösen akkor, ha mindkettő célja együttesen az egyén
engedelmességének elérése, annak a parancsainak, akinek az ígért
alakításoknak a lehetőségei az egyén jólétével vagy gyötrelmeinek
előidézésében a hatalmába kerültek. A bőség, a biztonság, az
egészség, a hosszú élet alakítása feletti hatalom megszerzésével
azoknak az életét tudják áldásokkal és átkokkal engedelmességre
késztetni, akiknek élete ezeknek a lététől vagy megfosztásától függ.
A föld, a természet, az energiaforrások felett megszerzett hatalom
szolgáltatja azt a lehetőséget, hogy áldásokkal és átkokkal,
jutalmakkal és büntetésekkel a hatalom által kibocsátott törvények
alá vethessék azokat, akiknek élete attól a földtől, természettől,
energiaforrástól függ. Mózes történetében nem csak a „tejjel és
mézzel folyó föld” megszerzése a cél, hanem pontosan az, hogy
ennek birtokában állítsák a rajta letelepedő nép életét a törvény
szolgálatába.



A törvény és a hatalom
A túlélésért küzdő egyén alapvetően két jelzés alapján dönt
környezetével való viszonyának alakításában, egyik a félelem, a
másik pedig a szükségletei. A félelem annak a realitásnak a tényét
jelzi, melyben a környezet túlereje veszélybe sodorja az egyén létét,
a szükségletei pedig annak igényét jelzik, mely az egyén
létfennmaradásához feltétlenül kellenek. A hatalom pontosan
ezeken az utakon keresztül próbálja befolyásolni az egyén
viselkedését, azaz megfélemlít, és büntet, avagy ígérget és
jutalmaz. A befolyásolás tehát nem más, mint a törvényeknek való
engedelmeskedés biztosításának a módszere, ezeket biztosítékokat
fogalmazza meg a törvény ítéletekben. Az ítélet annak a mértéke,
amelyet a normaként megszabott törvény betartójának a hatalom
jutalomban, valamint a törvény megszegőjének büntetésben fizet, a
jutalom az egyént „áldásként”, a büntetés pedig „átokként” éri. A
törvény és az ítélet egymástól elválaszthatatlan fogalom, mert míg a
törvény megszabja azokat az előírásokat és tiltásokat, amelyeket a
normaként támasztott magatartáshoz az egyénnek be kell tartani,
az ítélet az olyan ösztönző eszköz, amellyel ezt az
engedelmeskedést a legnagyobb valószínűséggel elérni tudják.
Persze az ítélet mértéke függ a befolyásolás mértékétől, minél
kevésbé hajlandó tisztelni a hatalom az egyén szabadságát, annál
komolyabb mértékben fizet a törvény felé mutatott tiszteletéért
vagy tiszteletlenségéért. A törvény, mivel a hatalom eszköze, a
legteljesebb megvalósulása csakis az egyén szolgai megadásában
érhető el. A szolgává vált ember függetlenül képességeitől és
adottságaitól, igényeitől és szükségleteitől, annak megfelelően
viselkedik és cselekszik, ahogy a törvények előírják,
konfliktushelyzet esetén pedig a törvény előírása vagy tiltása mellett
dönt többnyire a saját ártalmára, különben bűnösök és gonosztevők



közé számlálják, a nekik kijáró fizetség fenyegetésével.
A törvény tökéletes eszköze annak, hogy a törvény alá vetett
személy ne a saját és környezete szükségleteinek és képességeinek
felismerésével, összevetésével, és megértésével döntse el
alapvetően cselekedeteinek irányát és tartalmát, hanem a
hatalomtól való félelem függésében és a hatalom biztosította
ígéretek reményében tervezze el és alakítsa ki. A feladatok jellege,
az elvégzendő munka, így erősen eltorzul, és jobban tudja tükrözni a
hatalom érdekeit, mint az alá vetett emberek szükségleteit és
igényeit. A törvény tehát félrevezeti annak ellenére a törvény alá
vetett emberek tevékenységének irányát, hogy esetleg saját állítása
szerint azoknak az érdekeit próbálná képviselni, de mivel az
emberek döntése nem az általuk felismert szükségszerűségből
fakad, hanem a törvények által szabályozott keretek mozgásteréből,
így valójában egy összeütközés keletkezik a törvény által képviselt
érdekek és a törvény alá vetett emberek érdekei között.
A jó és rossz tudása itt már régen elvesztette eredeti feladatát, az
önkifejezés szükségességét, az őszinte megnyilatkozást, a nyílt
viselkedés ártatlanságát, eszközzé válik a hazugságok kezében,
melyben a „jó” és a „rossz” fogalmai teljes átminősítést szenvednek
azoknak az érdekeknek megfelelően, amelyek a „jót” és a „rosszat”
törvények és szabályok formájában megállapítják, lényegében a
hatalom elsődleges eszközévé válik. Az tévedés, hogy azt hisszük,
hogy a hatalom legfontosabb eszköze az erőszak vagy a pénz, szó
nincs róla. Ezt a feladatot valójában a „jó és rossz tudása” látja el,
amely akármilyen eszközt, fegyvert, pénzt, ideológiát, vallást annak
érdekében fordít egyik vagy akár vele ellentétes irányba, amelyet a
„jó és rossz tudásán” keresztül célul, normaként, feladatként,
tervként kitűzött, áldást vagy átkot, bőséget vagy félelmet ígérve a
célba vett terület érdekeinek megfelelően. Mindenképp azt próbálva
elhitetni, hogy értékrendszere megvalósításával, teljesítésével



biztonságot, bőséget, boldogságot érünk el. Hogy megvalósulása
közben egyes tételei sorra vereséget szenvednek az élet próbáin,
természetesen hitelességét rontja az uralkodó értékrendszerbe
vetett bizalomnak, míg bizalmi válságba kerül, módosításokba
fogunk, lázas tevékenységbe, akár újabb értékrendszer
teremtésébe, amelyekből ugyanúgy hiányzik az élet, a megértés, és
az igazság, mint a bizalmát vesztett értékrendszernek, és csak az
összeütközéséket növeljük. Mind addig, amíg a „jó és rossz
tudásának” mechanizmusát nem értjük meg, annak hatalommal,
törvényekkel, félelemmel való kapcsolatát nem tárjuk fel, csak
kalitkáink módosítását, csinosítgatását, vagy új kalitkák készítését
teremtjük meg, mely csak az ember szabadságának megfosztásán
keresztül képes valamiféle célt elérni.



Mózes szellemisége
Mózes példájában, a Tórában, az Ószövetség első öt könyvében, az
egyik legtisztább hatalmi megvalósulását, mintegy érett gyümölcsét
látjuk a „jó és rossz tudásának”. Parancsokban megfogalmazott
előírások és tiltások, áldások és átkok, megfélemlítő ítéletek, halálos
büntetések osztása mintaként szolgál az emberiségnek egy totális
hatalom kialakításához bármilyen korban, nem beszélve annak
igényéről, hogy Mózes maga is örökkévaló rendszernek gondolta
azt, amit az Úristen, Jahve, azaz az Ismeretlen Intelligencia hatalma
alatt meghirdetett. Fontos mindig szem előtt tartanunk, hogy Mózes
istene egy külső hatalom, amely az ember szolgai
engedelmességében látja a rendszer fennmaradásának biztosítékát,
szemben Jézus mennyei Atyjával, aki az emberrel való összhangot,
az ember szívéből fakadó egységben, belülről, az emberi szabadság
tiszteletben tartása mellett szeretetben próbálja megteremteni.
Mózes azonban következetes. Nem hirdet szabadságot, mivel
hatalmat hirdet, és jól tudja, hogy rendszerét képtelen megvalósítani
úgy, hogy szabadság látszatát ígérve dönti valóságos szolgaságba
Izraelt. Az Egyiptomból való szabadítást ugyan a nép
szabadulásának tünteti fel, de cserébe megköveteli istenének
szolgálatát:
2. Mózes 19,5:
Most tehát, ha hallgatva hallgattok szavamra és megtartjátok
szövetségemet, akkor értékes kincs lesztek számomra az összes
népek közül, mert enyém az egész föld.
2. Mózes 23E25:
És szolgáljátok az Urat, a ti Isteneteket, akkor megáldja a te
kenyeredet és vizedet; és eltávolítom ti közületek a nyavalyát.



5. Mózes 6E13:
Féljed az Urat, a te Istenedet, õ néki szolgálj, és az õ nevére
esküdjél.
5 Mózes 28,45-47:
És ez átkok mind reád szállnak, és üldöznek téged és
megteljesednek rajtad, míglen elpusztulsz; mert nem hallgattál az
Úrnak, a te Istenednek szavára, hogy megtartottad volna az ő
parancsolatait és rendeléseit, a melyeket parancsolt néked;
És rajtad lesznek jelül és csudául, és a te magodon mind örökké.
A miatt, hogy nem szolgáltad az Urat, a te Istenedet örömmel és jó
szívvel, mindennel bővölködvén:
5. Mózes 32E39:
Most lássátok meg, hogy én vagyok, és nincs Isten kívülem! Én ölök
és elevenítek, én sebesítek és én gyógyítok, és nincs, a ki kezemből
megszabadítson.
Mózes hatalma külső, az embertől idegen uralom, amely rátelepszik
és engedelmességet követel. Nem foglalkozik az ember
természetével, sem annak megértésével, hogy cselekedeteit milyen
indokkal, milyen körülmények között és miért teszi, mintákat szab,
és az emberi viselkedést, magát az embernek az értékelését ennek
a mintának való megfeleltetéstől teszi függővé, és indoklásra való
tekintet nélkül, irtja ki azt, aki nem engedelmeskedik az előírásainak
és tiltásainak. Mivel az a hatalom külső, Izrael számára egy olyan
önmagát istenként feltüntető Ismeretlen Intelligencia, akinek léte hol
fenyegetés, hol áldás, de mindenképpen egy nem kívánt kívülről
jelentkező kötelezettség a szolgálatra, Mózes számára Örökkévaló



Isten, akinek hatalmát minden eszközzel meg akarja teremteni Izrael
fiai felett. Mózes az Egyiptomból való szabadítás után két döntő
ponton teszi szolgává a népet, az egyik csalárdsággal történik, a
másik pedig erőszakkal.
A szövetséget a néppel a pusztában köti Mózes, kiszolgáltatott
helyzetében, amelyből egyedüli kivezető utat az Ismeretlen
Intelligencia szolgálatára létrehozott szövetség megkötésében
mutatja meg. Erről a szövetségkötésről szól a 2 Mózes 19-24
fejezete, mely ezzel a helyzetismertetéssel kezdődik:
2 Mózes 19,1:
A harmadik hónapban Izráel fiainak kivonulása után Egyiptom
országából, ezen a napon elérkeztek Sinai sivatagába.
Tudnunk kell, hogy az eddig eltelt három hónap nem volt sima
vándorlás, tele volt elégedetlenséggel és zúgolódással, Mózesnek
nem volt könnyű dolga a népet ebbe a pusztába elhozni. A szöveg
szerint a harmadik napon már zúgolódott a nép Mózes ellen, mert
nem volt vize:
2 Mózes 15,23-24:
Majd elérkeztek Márába, de nem ihattak vizet Márában, mert keserű
volt, ezért is nevezték a helyet Márának [Keserű].
És zúgolódott a nép Mózes ellen, mondván: mit igyunk?
Továbbmentek és a második hónapban komolyabb
elégedetlenséggel találkozunk:
2 Mózes 06,1-3:
És tovább vonultak Élimből és elérkezett egész Izráel gyülekezete



Szin sivatagához, amely Élim és Szinaj között van, a második hónap
tizenötödik napján Egyiptomból való kivonulásuk után.
És zúgolódott Izráel egész gyülekezete Mózes és Áron ellen a
sivatagban.
És szólottak hozzájuk Izráel fiai: Bár meghaltunk volna az Úristen
keze által Egyiptom országában, mikor ültünk a húsosfazék mellett,
mikor kenyeret ehettünk jóllakásig, mert kihoztatok bennünket ebbe
a sivatagba, hogy megöljétek ezt a nagy gyülekezetet éhhalállal.
Utána Refidimben zúgolódik a nép, és Mózes élete is már veszélybe
kerül:
2 Mózes 07,3-4:
És szomjúságot szenvedett ott a nép vízre és zúgolódott ott a nép
Mózes ellen és szólott: Miért hoztál fel bennünket Egyiptomból,
hogy megöljetek engem és fiaimat és jószágaimat szomjúságban?
És felkiáltott Mózes az Úrhoz, mondván: Mit tegyek ezzel a néppel?
Még kevés híja és megköveznek!
Mózes leírásában mindegyik zúgolódás valamilyen csodatétellel van
kezelve, amely gyakorlatilag egy ma már elképzelhető technikai
eszközzel előállítható lett volna. A víz keserűségét Márában egy
„fadarab” vízbe vetése szünteti meg, a fürjek „terelése”, a könnyen
megrothadó daraszerű kenyér, a manna „széthintése” a táborban,
sziklából vízfakasztás „pálca” segítségével oldódik meg.
Érdekessége mindegyiknek az, hogy nem valódi, teremtő, hanem
valamilyen segédeszközhöz kötött csodákkal állunk szemben, egy
technikai eszközhöz, amely inkább egy tudományos fantasztikus
történetbe illik, mint a mindenhatóhoz. A furcsa az, hogy Izrael fiai,
akik látják a csodákat, akiket állítólag hatalmas csapásokkal hozott



ki Mózesen keresztül parancsolgató Ismeretlen Intelligencia
Egyiptomból, mégis képtelen hinni abban, hogy ez valóban az Isten.
Annak ellenére, hogy Mózes saját állítása szerint látja az Ismeretlen
Intelligenciát, beszél vele, a nép és az Ismeretlen Intelligencia között
nincs semmilyen láthatási és beszélhetőségi kapcsolat, pusztán
jelek által érezteti létét velük, és Mózes küldöttként való használatán
keresztül. Ezen a ponton húzódik az az ellentmondás, amely Jézus
mennyei Atyja és az Ismeretlen Intelligencia között feszül, tudniillik
Jézus szerint a mennyei Atya nem közvetítőkön keresztül, hanem az
ember belső szobájában megtalálható, a kapcsolat nem közvetítő
személyhez, hanem az egyén szívének tisztaságához kötött:
Máté 5,8:
Boldogok, a kiknek szívük tiszta: mert ők az Istent meglátják.
Izrael fiai az Úristenét, azaz Mózes Örökkévalónak hitt Ismeretlen
Intelligenciáját nem láthatták meg, nem beszélhettek vele, azokon a
technikai eszközökön kívül nem lehetett közvetlen tapasztalatuk
felőle, amiknek Mózes isteni eredetet tulajdonított. Kivéve a
szerződéskötés pillanatát, amelynek leírása hemzseg a mai korban
már jól értelmezhető technikai részletektől:
2 Mózes 19,16-20:
És történt harmadnapon virradatkor, mennydörgések, villámlások és
sűrű felhő volt a hegyen és igen erős kürtzengés; és megrémült
mind az egész táborbeli nép.
És kivezette Mózes a népet a táborból az Isten eleibe és megálltak a
hegy alatt.
Az egész Sinai hegy pedig füstölgött, mivelhogy leszállott arra az Úr
tűzben és felment annak a füstje, mint a kemencének füstje; és az



egész hegy nagyon rengett.
És a kürt szava mindinkább erősödött; Mózes beszélt és az Isten
felelt neki hangosan.
Leszállt tehát az Úr a Sinai hegyre, a hegy tetejére, és felhívta az Úr
Mózest a hegy tetejére.
A következtetés rendkívül egyszerű. A nép a sivatagban
elégedetlen, már túl van egy véres küzdelmen az Amálekitákkal, és
ezek a technikai mutatványok sem megnyugtatóak, hanem
megfélemlítőek: „16 - megrémült mind az egész táborbeli nép”. A
nép puhítása úgy látszik sikeres, mert ezen a helyen azonnal
belemennek a szövetségbe, mindenki hiszi az Úristen hatalmát és
erejét, azt a képességét, hogy kivezeti őket a pusztából, tejjel és
mézzel folyó földre vezeti őket. Mózes, és a mögötte húzódó
Ismeretlen Intelligencia, kihasználva a helyzetet azonnal
parancsokba foglalja a nép kötelességeit, és a hatalom biztosítására
intézkedéseket foganatosít. A nép nem csak a tíz parancsolatba
foglaltakat kapja meg, hanem egy kezdetleges törvényrendszert,
előírásokat, tiltásokat, a hozzá tartozó ítéletekkel, a nép szolgai
szerepének megerősítésével. A szövetséget vérrel pecsételik meg,
tulkokat vágnak le, és halálos fenyegetések terhével vállalják a
Mózes által közvetített hatalom irányítását.
Az Ismeretlen Intelligencia tehát egy diktátor, uralkodási helyzetet
teremt, és törvényeket ad a szabadságától megfosztott nép
engedelmeskedésére. Legalábbis Mózes a parancsolatok eredetét
nem saját magának, hanem ennek az istennek hitt szellemiségnek
tulajdonítja. Mózes csalárdsága pontosan az a manipuláció, amellyel
egy teljes népet foszt meg leírása szerint a szabadságától, közben
nagy hangon ecseteli mekkora szabadítást cselekedett a Fáraó
rabságának megszüntetésére:



2. Mózes 6E6:
Annak okáért mondd meg az Izráel fiainak: Én vagyok az Úr és
kiviszlek titeket Egyiptom nehéz munkái alól és megszabadítalak
titeket az ő szolgálatuktól és megmentlek titeket kinyújtott karral és
nagy büntető ítéletek által.
2 Mózes 20,2:
Én, az Úr, vagyok a te Istened, a ki kihoztalak téged Egyiptomnak
földéről, a szolgálat házából.
Amelynek elnyomása a nép szerint nem is volt olyan rettenetes,
16,3: „Bár meghaltunk volna az Úristen keze által Egyiptom
országában, mikor ültünk a húsosfazék mellett, mikor kenyeret
ehettünk jóllakásig”. És amelynek vége újabb szolgaság háza, csak
annak fejedelme – az Ismeretlen Intelligencia - a nép szemei előtt
rejtve marad, titokzatos, inkább félelmetes, és közvetítőkön
keresztül határozza meg, hogy milyen parancsokat kell teljesíteniük.
Nem is tartott sokáig a szövetség betartásának ígérete, amit a hegy
lábánál fogadott meg a nép, Mózes hosszabb távolléténél már el is
vetette a szövetséget ezzel az istennel, és állítólagos bálványt, egy
aranyborjút készített, annak szimbólumaként, hogy ki szabadította
meg őket Egyiptomból. Az újdonsült hatalom a nép felett megingott,
a bizalom elveszett, Mózes, amikor lejött a hegyről a népnek az
engedelmeskedésre bírására már kardot fogatott:
2 Mózes 32,26-28:
Megállt Mózes a tábor kapujában, és azt mondta: A ki az Úré, ide
hozzám! És odagyűltek ő hozzá mind a Lévi fiai.
És szólt hozzájuk: Ezt mondja az Úr, Izráel Istene: Kössön



mindegyiktek kardot az oldalára, menjetek által és vissza a táboron,
egyik kaputól a másik kapuig, és ki-ki ölje meg az õ atyjafiát, barátját
és rokonságát.
A Lévi fiai pedig a Mózes beszéde szerint cselekedtek, és elhullott
azon a napon a népből úgymint háromezer férfiú.
A csalárdság után Mózes tehát nem rettent vissza az erőszaktól, a
nép szolgaságba taszításához minden eszközt megragadott. Az
egész folyamatnak köze nincs ahhoz a magatartáshoz, amelyet
Jézus a mennyei Atya ábrázolásában mutat meg, aki a tévedést nem
erőszakkal, hanem tanítással orvosolja, és így nem alkalmaz
kényszert az ember szabadságának korlátozására. Mert az
aranyborjú Mózes történetét alapul véve közönséges tévedés.
Semmibe nem került volna az Ismeretlen Intelligencia részéről annak
felismerése, hogy a nép, tévedésből hiszi az aranyborjú szabadító
szerepét, és ha valóban hatalmas kézzel szabadította volna ki a
népet Egyiptomból, a bizonyítás egyszerűbb formájával könnyen
visszaszerezhette volna a bizalmat egy szabadítani, mozogni, és
gyógyítani képtelen aranyborjútól. Békés megoldásként a tévelygők
száműzését is választhatta volna, megadva annak esélyét, hogy a
pusztában az imádott aranyborjúról könnyedén beláthatták volna,
hogy sem vizet nem tud adni neki, sem enni nem ad semmit, és még
szabadítani sem lesz képes őket semmilyen ellenségtől. A megtérő
száműzött ezek után nem hűségesebb szolgája lehetett volna
Mózesnek, mint a megfélemlített maradék? De nem, a megoldás
véres módszere általánosan jellemző lesz Mózes lépéseire, ebből
világosan megrajzolható egy távolról sem egy bölcs Istenre jellemző
szellemiség: az Ismeretlen Intelligencia diktatúrája mindennél
fontosabb, az egyes ember élete semmit nem jelent, ha az a
hatalom számára nem használható fel, szigorú engedelmességben
látja a megoldást, és egyszerűen kiírtja képességeire, indokaira,
körülményeire való tekintet nélkül azokat, akik rendelkezéseinek és



parancsainak nem hajlandóak engedelmeskedni. A megfélemlítés
törvényes eszközzé válik, a halálos ítéletek kövezés és égetés
formájában jelentéktelen engedetlenségek esetében is
végrehajtandó ítélet formájában lesz törvényerőre emelve:
2 Mózes 21,15-17:
A ki megveri az ő atyját vagy anyját, halállal lakoljon.
A ki embert lop, és eladja azt, vagy kezében kapják, halállal lakoljon.
A ki szidalmazza az ő atyját vagy anyját halállal lakoljon.
2 Mózes 22,18-20:
Varázsló asszonyt ne hagyj életben.
A ki barommal közösül, halállal lakoljon.
A ki isteneknek áldozik, nem csupán az Úrnak, megölettessék.
5. Mózes 13E5:
Az a jövendőmondó pedig vagy álomlátó ölettessék meg; mert
pártütést hirdetett az Úr ellen, a ti Istenetek ellen, a ki kihozott
titeket Egyiptom földéből, és megszabadított téged a szolgaságnak
házából; hogy elfordítson téged arról az útról, a melyet parancsolt
néked az Úr, a te Istened, hogy azon járj. Gyomláld ki azért a
gonoszt magad közül.
5. Mózes 13E11:
És hallja meg az egész Izráel, és féljenek, és ne cselekedjenek többé
ahhoz hasonló gonoszt te közötted.
5 Mózes 19,20:



Hogy a kik megmaradnak, hallják meg, és féljenek, és többször ne
cselekedjenek te közötted ilyen gonosz dolgot.
A fenti halálos ítéletek töredéke annak a listának, amelyben Mózes
ezekhez hasonlóan halálos véget rendel el. Halálos ítélet sújtja a
hamis prófétát, az idegen isteneknek áldozót, a házasságtörőt, a
szombat pihenését munkával megszegőt, az engedetlen gyermeket,
és mindegyiket annak az elgondolásnak reményében teszi, hogy a
megfélemlített nép a továbbiakban biztonsággal fog
engedelmeskedni a követeléseinek.
Mózes tehát a háta mögött rejtőzködő Ismeretlen Intelligenciával
egyetemben megfélemlítéssel hat, és akivel szemben ez nem
sikerül, annak kiirtását, „kigyomlálását” szigorúan megköveteli.
Fontos bepillantást kell tennünk a törvény alappillérébe, mivel
Mózes igazságossága kimerül a puszta bosszú törvényerőre
emelésében. Ez a bosszútörvény a következő híres gondolatokban
fogalmazódik meg:
2 Mózes 21,23-25:
De ha életveszély áll be, akkor adj embert emberért,
Szemet szemért, fogat fogért, kezet kézért, lábat lábért.
Égési foltot égési foltért, sebet sebért, sérülést sérülésért.
3 Mózes 24,19-20:
És ha valaki sérelmet ejt a felebarátján, amint ő cselekedett, vele is
úgy cselekedjenek:
Törést törésért, szemet szemért, fogat fogért; a milyen sérelmet ő
ejtett máson, olyan ejtessék rajta is.



5 Mózes 19,21:
Ne nézz reá szánalommal; lelket lélekért, szemet szemért, fogat
fogért, kezet kézért, lábat lábért.
Törést törésért, szemet szemért, fogat fogért; a milyen sérelmet ő
ejtett máson, olyan ejtessék rajta is.
A bosszú alapelv Mózesnél, nem érdekli az ítéletet a tett indítéka, a
kényszerítő tényezők, a tévedés, a félreértés, és a véletlen is csak
kivételes esetekben tűnik mentségnek. Ám a hatalom elvei
fontosabbak Mózesnél a bosszú törvényénél is, az engedetlen akkor
is halállal büntethető, ha tette senkire nézve nem volt halálos, nem
vette el senkinek az életét, a lelkét, és nem okozott sérülést
embertársának. Ennek mintájára legszebb példát annak a férfinak
megkövezési parancsa nyújtja, aki szombatnapot megsértve
egyszerűen fát szedegetett, fa szedegetésének nem volt sem véres,
sem sérült áldozata, és tettének következményébe egyetlen ember
sem halt bele.
4 Mózes 15,32-36:
Mikor pedig Izráel fiai a pusztában voltak, találtak egy férfit, ki fád
szedegetett szombatnapon.
És elvitték azt, a kik találták faszedegetés közben, Mózeshez és
Áronhoz és az egész gyülekezethez.
És őrizet alá vetették azt, mert nem volt kijelentve, mit kelljen vele
cselekedni.
És monda az Úr Mózesnek: Halállal lakoljon az a férfi, kövezze őt
agyon az egész gyülekezet a táboron kívül.
Kivitte azért őt az egész gyülekezet a táboron kívül, és agyon



kövezték, és meghalt, amiképpen parancsolta az Úr Mózesnek.
A történet fontos szemléleti hozzáállást tükröz, amelyben világosan
hatalmi kérdések döntenek az ember élete és sorsa fölött. Az
Ismeretlen Intelligencia számára az ember nem érték, ölhető és
pusztítható, egyetlen esetet kivéve, ha csak neki szolgál, és csak őt
imádja. Az immár részletkérdés, hogy a döntés valójában Mózes
hozta meg és az Ismeretlen Intelligenciára fogta, vagy az Ismeretlen
Intelligencia hozta meg és Mózes csak tolmácsolta, az érdek
mindenképpen világos volt, a nép engedelmességének biztosítása
akár véres kézzel.
Szükséges még megvizsgálnunk Mózes „humános” törvényeit,
amelyek a törvény alatt élő, a törvényt betartó ember életét,
vagyonát, biztonságát, és családját védi. Ugyanis ezek a
rendelkezések korántsem irgalmasságból, vagy szeretetből
születtek, akkor sem, ha ezek a rendelkezések nagyon közel állnak
ahhoz, hogy akár szeretetből is hasonlóan cselekedne az ember.
Részletesen kitérek később a legkiemelkedőbbnek ítélt
parancsolatainak vizsgálatára a tízparancsolat bírálatának a
fejezetében, most csak annyit érdemes előrebocsájtanunk, hogy
minden olyan szempont, amelyet mi szeretetből, irgalmasságból
vagy igazságosságból vezetnénk le, az Mózes esetében mindig
csorbát szenved a hatalom biztosításának feltételeitől. Ugyanis
Mózes amellett, hogy megtiltja az ölést, vele párhuzamosan kötelez
is ölésre, megtiltja a lopást, de a rablást istentől eredően
megparancsolja (a tejjel és mézzel folyó földet úgy veszik el az
idegen népektől, hogy az Ismeretlen Intelligencia által helyeselve
egyszerűen lemészárolják azokat). Minden esetben létezik nála egy
szempont, amely a határvonalat meghúzza az ölés tiltása és
előírása, a lopás tiltása és előírása között, az pedig a hatalomnak
való engedelmesség, a hatalom kiterjesztése, és a hatalom
biztosítása. Ha Mózes a jövevényhez irgalmas, számításból teszi,



hiszen még nem lehet tudni felőle a törvényhez – vagyis a
hatalomhoz - való hozzáállása miként fog alakulni. Az életvédelmet,
a családvédelmet, és a vagyonvédelmet Mózes törvényei csak és
kizárólag a szabadságától megfosztott szolgai állapotáról
megbizonyosodott embernek és családjának biztosítja, amelyet a
hatalom megszilárdításához alapvetően szükséges sejtnek tekint, a
többit gyakorlatilag bűnösként, gonosztevőként, istentelenként
kezelve ellenségnek tekinti, és gyűlöli, amikor pedig teheti, kiirtja.
Mintául szolgál minden Mózestől tanított módszer mind máig
bármilyen diktatúrának, amelyben elsődlegesen fontos szempont:
az engedelmesség. A diktatúra tökéletessége bámulatos, minden
olyan vonása úgy van kidolgozva, hogy megvalósítása esetén korán,
néhány évtized elteltével olyan erős nemzet faragható belőle, hogy
veszedelmévé válhat az emberiség bármilyen más nemzetére. Hogy
ez Izrael sorsában nem válhatott valóra, az gyakorlatilag annak
köszönhető, hogy a nép sosem volt maradéktalanul engedelmes
ennek az Ismeretlen Intelligenciának, és a tőle eredeztetett
elveknek. A törvény megtévesztő szellemisége egész Jézus koráig
elhatott, a próféták sem törekedtek másra, mint az elámított
ígéretek fényében a törvény megszilárdítását újrateremteni
Izraelben, és az Ismeretlen Intelligencia hatalmát még az Ismeretlen
Intelligencia eltűnése után is a nép felett kialakított intézmények,
zsinagógák, vallási képviselők, papok írástudók, farizeusok
segítségével. Jézus volt az első ismert alak a történelemben, akinek
bizonyíthatóan leleplező tanításai vannak erről a szellemiségről,
egész más Istent mutat be valóságosnak, és akit nagyon gyorsan
ölettetnek meg az Ismeretlen Intelligencia szellemiségének hivatalos
képviselői, halála után pedig tanításait eltorzítva teszik hűséges
képviselőjévé annak az irányvonalnak, amely őt halálra ítélte, ezeket
az átszerkesztett tanításokat ismerhetjük meg ma az
evangéliumokban.



A kiválasztás, a szövetség, mint félrevezetés
A kiválasztás alapgondolata az, hogy a föld népei közül az Isten
választott magának egy népet, hogy szentté tegye, és bennük
mutassa meg hatalmát minden népek között. Példaképül rendelte
őket, hogy a tőle származtatott törvények betartatásával minden
nép közül különbet faragjon, és vezetőként álljon az Isten előtt egy
olyan papság, olyan küldött réteg belőle, amelyen keresztül a
hatalmát akár minden nép fölött is kiterjesztheti.
A kiválasztás elve már nem csak ott sántít, hogy mintául, példaképül
akarna Isten egy népet magának a többi nép közül, mivel a
mintákhoz való igazítás folyamatáról már láttuk, hogy milyen módon
képes megrontani az emberi gondolkodást, érzékenységet és
természetet. Mivel a Mózesen keresztül elindított társadalmi
berendezkedés hierarchikus, a tetején egy centrális irányító
szervvel, a kiválasztás gondolata szintén ezt a centrális hatalmat
teszi elképzelései kiindulópontjaivá. A kiválasztott nép tehát
valójában nem más, mint akin ez a centrálisan megszervezett vallási
hatalom uralkodni fog, előre vetítve annak lehetőségét, hogy ennek
a népnek majd az összes többi nép a szolgálatára lesz. A kiválasztás
tehát hatalom, így minden képviseleti szervezettől, papi
intézménytől, prófétikus hangtól a kiválasztottság gondolata állandó
alátámasztást fog nyerni, valamint hivatkozási alapul fog szolgálni a
nép bizalmának megerősítésében.
Ám ott is sántít a dolog, hogy a többi néppel ez alatt az idő alatt
nem foglalkozna az Isten? Azokat magukra hagyja, csináljanak, amit
akarnak, elromolhatnak, tönkre mehetnek, az Istent nem érdekli,
egyetlen gondja a választott nép felemelése, és karbantartása



lenne, őket segíti törvényekkel, áldásokkal, prófétákkal, a többi
néptől pedig ezeket a szolgáltatásokat mind megvonja. A ki nem
választott népek karbantartására és felemelésére nincs szükség,
ellenben ha sikerrel szolgává tudott tenni egy népet, akkor a
megerősített nép segítségével könnyen hatalmat tud venni a többi
nép fölött. És máris visszatértünk az Ismeretlen Intelligencia által
kitaposott mederbe, akinek jól kimutatható célja Izrael népe feletti
hatalom megszerzése:
3. Mózes 20+7-8:
Szenteljétek meg azért magatokat, és szentek legyetek, mert én, az
Úr, vagyok a ti Istenetek.
És tartsátok meg az én rendeléseimet, és cselekedjétek azokat. Én
vagyok az Úr, a ti megszentelőtök.
3. Mózes 20+22:
Tartsátok meg minden rendelésemet és minden végzésemet, és
azokat cselekedjétek, hogy ki ne okádjon titeket az a föld, amelybe
én viszlek be titeket, hogy ott lakjatok.
3. Mózes 20+24:
Néktek pedig mondom: Ti örökölni fogjátok az ő földüket, mert én
néktek adom azt örökségül, azt a tejjel és mézzel folyó földet. Én
vagyok az Úr, a ti Istenetek, a ki kiválasztottalak titeket a népek
közül.
3. Mózes 20+26:
És legyetek nékem szentek, mert én, az Úr, szent vagyok, a ki
kiválasztottalak titeket a népek közül, hogy enyéim legyetek.



5 Mózes 7,6-13:
Mert az Úrnak, a te Istenednek szent népe vagy te; téged választott
az Úr, a te Istened, hogy saját népe légy néki, minden nép közül e
föld színén.
Nem azért szeretett titeket az Úr, sem nem azért választott titeket,
hogy minden népnél többen volnátok; mert ti minden népnél
kevesebben vagytok;
Hanem mivel szeretett titeket az Úr, és hogy megtartsa az esküt, a
mellyel megesküdt volt a ti atyáitoknak; azért hozott ki titeket az Úr
hatalmas kézzel, és szabadított meg téged a szolgaságnak házából,
az egyiptombeli Fáraó királynak kezéből.
És hogy megtudjad, hogy az Úr, a te Istened, ő az Isten, a hűséges
Isten, a ki megtartja a szövetséget és az irgalmasságot ezer íziglen
azok iránt, a kik őt szeretik, és az ő parancsolatait megtartják.
De megfizet azoknak személy szerint, a kik őt gyűlölik, elvesztvén
őket; nem késlekedik az ellen, a ki gyűlöli őt, megfizet annak
személy szerint.
Tartsd meg azért a parancsolatot, a rendeléseket és végzéseket, a
melyeket én e mai napon parancsolok néked, hogy azokat
cselekedjed.
Ha pedig engedelmeskedtek e végzéseknek, és megtartjátok, és
teljesítitek azokat: az Úr, a te Istened is megtartja néked a
szövetséget és irgalmasságot, a mely felől megesküdött a te
atyáidnak.
És szeretni fog téged, és megáld téged, és megsokasít téged; és
megáldja a te méhednek gyümölcsét, a te földednek gyümölcsét:



gabonádat, mustodat és olajodat; teheneid fajzását és juhaidnak
ellését azon a földön, a mely felől megesküdt a te atyáidnak, hogy
néked adja azt.
Több dolgot is elárulnak a fenti részletek Mózes könyveiből. Az
egyik, hogy Izrael feletti hatalom megszerzése már régóta terve az
Ismeretlen Intelligenciának. A másik, hogy hogyan értelmezi a
szeretet és gyűlölet fogalmát, az Ismeretlen Intelligenciának a nép
felé mutatott szeretete inkább arról az elkötelezettségről
tanúskodik, melyben végrehajtja a korábban a nép atyjainak adott
ígéreteit, függetlenül attól, hogy azokhoz az atyák gyermekeinek
már semmi köze. Tehát eleve manipulatív szeretetről beszélünk,
melynek célja valójában öncélú: a nép feletti uralom megszerzése, a
föld birtokba vétele, és az elfoglalt földön már a hatalom
maradéktalan gyakorlása a szolgává vedlett Izraelen.
A nép Isten felé mutatott szeretete és gyűlölete egyetlen szempont
alapján dől el, mégpedig az engedelmesség kérdésén. Aki
engedelmeskedik a parancsolatoknak és rendeleteknek az szereti
az Úristent, aki pedig nem engedelmeskedik, az gyűlöli, a mintát az
engedelmeskedéshez a törvény megmutatja, a megfelelést puszta
hasonlítással könnyen elvégezheti bárki. Az már nem érdekli az
Ismeretlen Intelligenciát, hogy az engedelmes szolgai módon
cselekvő egyén mennyire gyűlöli valójában az Úristent, és az se
érdekli, van-e irányában szeretet abban az egyénben, aki éppen
megszegett egy törvényt, az eljárás mindenképpen beindul, mert a
törvény szava kell, hogy döntsön szeretet és gyűlölet mérlegelése
felett. A szeretetről és gyűlöletről vallott nézetek Mózesnél tükrözik
a lélek és a szellem működése felől való teljes értetlenséget, és
nyilvánvalóvá teszi azt, hogy ha a mennyei Atya Jézusnál Lélek és
Szellem, akkor olyan nézetek nem származhatnak tőle, amelyből
hiányzik a lélek és a szellem.



Nyilvánvaló az Ismeretlen Intelligencia szándéka, a nép teljes
elkötelezettséget vállaljon, legyen azért szent, továbbá gyors sikerre
törekszik, a hatalom megszilárdításának minden módját latba veti. A
kiválasztás rögtön ígérethez is kapcsolódik, egy földet kíván
megszerezni a népnek, hogy mire a pusztában sikerrel megfosztja a
népet a szabadságától, és engedelmessé teszi valamennyire őket,
képes lesz rávenni a népet arra, hogy a földet erőszakkal szerezzék
meg a rajta lakó népektől. Az ígéret úgy szól, hogy az Ismeretlen
Intelligencia fogja a földet Izrael kezébe adni, de szó nincs erről. A
földet Izrael háborúságokkal szerzi meg, azaz könyörtelenül
lemészárolja a rajta lakó népeket, és a győzelmet az Ismeretlen
Intelligencia hatalmának tudja be. Ha valóban segített ezekben a
véres mészárlásokban az Ismeretlen Intelligencia, akkor a hódítást
végrehajtó Izrael bűne egyben az ő bűne is. Itt mutatkozik meg
például a kiválasztás azon manipulatív értékelése, melyben a
kiválasztásba nem került nép mennyire semmit se jelent az
Ismeretlen Intelligencia szemében, mennyire eltaszított, mennyire
megvetett, mennyire ellenséges a kiválasztás szemlélete az
emberiség más népeinek egészére. Jól tükrözi a mészárlások
indoklásául felhozott főbűn megemlítése is azoknak a népeknek:az
elítélését, tudniillik nem az Ismeretlen Intelligencia lábainál hevertek,
nem neki engedelmeskedtek, nem őt imádták:
5 Mózes 7,1-2:
Mikor bevisz téged az Úr, a te Istened a földre, a melyre te
bemenendő vagy, hogy bírjad azt; és sok népet kiűz te előled a
Khitteust, a Girgazeust, az Emoreust, a Kananeust, a Perizeust, a
Khivveust, és a Jebuzeust: hétféle népet, náladnál nagyobbakat és
erősebbeket;
És adja őket az Úr, a te Istened a te hatalmadba, és megvered őket:
mindenestől veszítsd ki őket; ne köss velük szövetséget, és ne



könyörülj rajtok.
4 Mózes 33,52:
Űzzétek ki akkor a földnek minden lakosát a ti színetek elől, és
veszessétek el minden írott képeiket, és minden öntött
bálványképeiket is elveszessétek, és minden magaslataikat
rontsátok el!
5 Mózes 20,18:
Azért, hogy meg ne tanítsanak titeket az ő mindenféle
utálatosságaik szerint cselekedni, a melyeket ők cselekszenek az
isteneiknek, és hogy ne vétkezzetek az Úr ellen, a ti Istenetek ellen.
5 Mózes 9,5:
Nem a te igazságodért, sem a te szívednek igaz voltáért mégy te be
az ő földük bírására; hanem az Úr, a te Istened e népeknek
istentelenségéért űzi ki őket előled
A főbűn tehát idegen hatalmak szolgálata, rivális istenek imádata,
amelyekről a nép fiai meg sem győződhetnek, hogy jobbak vagy
rosszabbak az Ismeretlen Intelligencia szándékainál, cselekedeteinél
vagy teljesítményénél, azonnali pusztítást rendel végrehajtásra,
amely mögött hatalmi féltékenység húzódik. Az Ismeretlen
Intelligencia sötét szándékai egyre nyíltabban kerülnek kimondásra,
és minél inkább érzi nyeregben magát, annál gyilkosabb dühvel veti
magát az ellenségeire:
5 Mózes 32,39-42:
Most lássátok meg, hogy én vagyok, és nincs Isten kívülem! Én ölök
és elevenítek, én sebesítek és én gyógyítok, és nincs, a ki kezemből
megszabadítson.



Mert felemelem kezemet az égre, és ezt mondom: Örökké élek én!
Ha megélesítem fényes kardomat és ítélethez fog kezem: bosszút
állok ellenségeimen és megfizetek gyűlölőimnek.
Megrészegítem nyilaimat vérrel, és kardom jól lakik hússal: a
legyilkoltak és foglyok vérével, az ellenség vezéreinek fejéből!
Az Ismeretlen Intelligencia felfuvalkodása példátlan. Ha az
istentelenség teszi ellenségévé valamelyik népet, és ez elég indok
arra, hogy eltörölje a föld színéről, ahogyan azt a tejjel és mézzel
folyó föld lakosai esetében láttuk, akkor minden nép istentelen nép,
az egész emberiség ellenség, ha nem veti magát alá az Ismeretlen
Intelligencia szolgálatának. Az Ismeretlen Intelligencia emberiség
ellenes szerepe egy olyan hatalom megalkotásában, amelyben
magát isteníti, feltétel nélküli engedelmességet követel, és gyilkos
dühvel üldözi azokat, akik más Isten imádnak legyen az igazi vagy
hamis, vagy egyszerűen „istentelen”, amely fogalom az ő
szótárában egyértelműen az Ismeretlen Intelligenciától való
függetlenségre céloz, rendkívül veszedelmes, és gondolkodás
nélkül támadást vált ki ellene.
A kiválasztás tehát úgy jelentkezik a nép előtt, mint valami hatalmas
ígéret, egy tejjel és mézzel folyó föld megnyerésében, és mikor a
kiszolgáltatott helyzetükben szövetséget kötnek az Ismeretlen
Intelligenciával, még mindig nem tudják, hogy a „kezedbe adom a
tejjel és mézzel folyó földet” alatt azt kell érteni, az valójában saját
maguknak kell gyilkossággal, vérontással, és népirtásban való
bűnrészességgel maguknak megszerezni. A szövetség maga elvont.
Ugyanis nem egyes személyekkel kötődik, hanem egy „néppel”,
azaz akkor is érvényesíthetőek a szabályai, mikor már a szövetséget
kötött atyák mindegyike kihalt. Itt a szövetségkötés
félrevezetésének másik kulcsa. A gyermekek ugyanis, akik már a



szövetség hatalma alatt születnek, már nem dönthetnek saját
akaratból a szövetség szabályainak megtartására, mint az atyjuk,
eleve kötelességük az engedelmesség, még akkor is, ha nem
értenek egyet valamelyik rendelkezéssel, vagy nem értenek egyet a
hatalom szolgálatának követeléseivel. A halálos fenyegetés immár
érvényes, ha nem engedelmeskedik a felnőtt gyerek a törvényeknek,
halálnak halállal kell halnia. És mivel a hatalom tiszteletlen az egyén
érzéseivel, gondolkodásával, természetével szemben a gyerek egy
olyan világba születik bele, amely törvényszerűen megrontja, teszi
szolgává, és köti gúzsba az egész életét.
De a kiválasztás és szövetség ígéretének teljesítése is félrevezető.
Az ígéret ugyanis az atyáknak adatik, és akik Mózes története
szerint valóban eljutnak a tejjel és mézzel folyó földre azok ott se
voltak sem a kiválasztásnál, sem a szövetségkötésnél. Ugyanis a
nép állítólag még negyven évet bolyongott a pusztában, ez alatt a
szövetségkötést végző atyák többnyire kihaltak, vagy egyenesen
használhatatlan aggokká váltak, utódaik pedig úgy jutnak a földhöz,
hogy sem a kiválasztásban, sem a szövetségkötésben szerepet nem
játszottak. Innentől kezdve az Ismeretlen Intelligencia uralkodása
felettük már jogtalan, azaz mondvacsinált joggal indokolt, mert
milyen szövetség az a világon bárhol, amit valaki atyjával „önként”
megkötnek (jól tudjuk, hogy az „önként” itt egy kiszolgáltatott
helyzetbe szorított nép döntése), de a szövetségbe önként nem
lépett tagokra (az utódokra) nézve már kötelező? A jogtiprás óriási,
de ellenvetést a nép többé nem tehet. A szövetséget nem a
jogosság, hanem a gyermek körülmetélése biztosítja, ha valaki nincs
körülmetélve, kivágattatik, ha pedig körül van metélve, a törvény
minden betűje vonatkozik rá, és a halálos fenyegetés bármilyen
szabad, értelmes vagy lélekkel teli magatartás esetén a feje felett a
levegőben lóg. A szabad ember Izraelben többé nem létezik, csak a
szolga, aki egyedül arra lehet büszke, ha törvénytisztelete jutalmául



bőségben és jólétben élhet, és a törvény urai megvédték minden
ellenségétől. Az életcélok a felhalmozásban fogalmazódnak meg, a
gazdagságra való törekvés alapelv, mert a bőség az Ismeretlen
Intelligenciával való békességet bizonyítja, a szükség, a nyomor
pedig a haragját. Az értelem és bölcsesség ellenség, a bölcsesség
ott kezdődik, ahol az Ismeretlen Intelligenciától való félelem
befolyást vesz az emberen. Salamon pontosan így fogalmazza meg
ezt a bölcsességet:
Példabeszédek 9+10:
A bölcsességnek kezdete az Úrnak félelme.
És távolról sem az igazság ismerete.
Az igazság ugyanis hasonlóképpen alá van rendelve a törvény
meghatározásainak, aki, vagy ami olyan elveket, nézeteket fogalmaz
meg, amely nem egyezik a törvénnyel az hamis próféta, vagy hamis
isten imádója és halálos ítélet vár rá.
A lélek szerinti magatartás pedig egyenesen kárhozatos valami. A
szeretet, a könyörület, az irgalom korlátozott mértékben
szabályozott, ezek előtt járó és legfontosabb főelv ugyanis a
bosszú, és a hatalom tisztelete. Nem a léleknek, hanem a haragnak
és gyűlöletnek ad táptalajt Mózessel indított szellemiség, és
nagyobb szempontok egy döntésben, mint a szeretet. Hogy Mózes
fontosabbnak tekinti a hatalomnak való engedelmeskedést a
felebaráti szeretetnél mutatja az a mészárlás, amit a Sinai hegyről
való lejövetel után a nép között rendezett:
2 Mózes 32,27:
És szólt nekik: Ezt mondja az Úr, Izráel Istene: Kössön
mindegyikőtök kardot az oldalára, menjetek által és vissza a



táboron, egyik kaputól a másik kapuig, és ki-ki ölje meg az ő
atyjafiát, barátját és rokonságát.
Mózest nem érdekelte, hogy családtagokat, rokonokat és barátokat
ölet meg, akik között volt szeretet, de - az egyébként könnyen
cáfolható - tévhitük miatt mégis mind leölette. Ha a törvénytisztelet,
és az engedelmesség Mózes parancsainak már
megkérdőjelezhetetlen volt, akkor azt a sajátjának, a népe fiának,
felebarátnak tartotta, aki ellen megtiltott minden ellenséges
indulatot:
3 Mózes 19,18:
Bosszúálló ne légy, és haragot ne tarts a te néped fiai ellen, hanem
szeressed felebarátodat, mint magadat.
A kiadott felebaráti szeretetre vonatkozó parancsát akárhogy
próbálják keresztények fontosabbnak tekinteni Mózes törvényeinek
zöménél, Mózesnél a parancsolat elhangzása ellenére is háttérbe
volt szorítva. A felebarát és ellenség közötti különbséget Mózes a
törvényhez való hozzáállásból mérte le, a felebarát szeretete és az
ellenség gyűlölete Mózesnél hatalmi szempontoktól függött, és
engedelmesség mértékét jelentette. Ha tehát valaki
engedelmeskedett a parancsolatainak az szerette az Úristent, az
felebarát, aki nem engedelmeskedett, az pedig gyűlölte, az
gonosztevő és ellenség, nem pedig a népe fia, ez a vonás már a
tízparancsolat elhangzásakor is jelentkezik. A Mózes tehát felebaráti
szeretetük mélységére való tekintet nélkül, vizsgálódás kihagyásával
mészároltatta le az aranyborjút imádó embereket, amely egyértelmű
bizonyítéka annak, hogy a felebaráti szeretet miként értékelendő, ha
a hatalomnak való engedelmeskedés hibázik.



A tízparancsolat bírálata
A tízparancsolatot Mózes a Sinai hegyen kapja bevezetőül azoknak
a parancsolatoknak, és rendelkezéseknek, amelyek később a
törvény szövevényes rendszerében nyernek egybefoglalást. A
tízparancsolat fontosságát emeli ki az a tény, hogy Mózes a
parancsolatokat kőbe vésve hozza le első elhangzása után 40
nappal a Sinai hegyről, maradandó bizonyságul az ott elhangzott
szavaknak.
Hogy a tízparancsolat nem önálló törvény, hanem csak bevezető,
mutatja az a folytatás, amelyben rendelkezések seregével egészíti ki
Mózes azokat, immáron ítéletekkel, istentiszteleti előírásokkal,
áldozati rítusokkal, életviteli szabályokkal és azok megszegéséért
kijáró büntetésekkel fektetve le azt a törvényt, amit máig „Mózes
törvénye” névvel illetünk. Számolnunk kell azzal a ténnyel, hogy
ezeknek a törvényeknek egy része vagy nagy része a későbbi zsidó
papság toldalékai, kiegészítései, így a legelső verziók összetétele
már homályos ködbe vész, a ma ismer legrégebbi dokumentumok
keletkezése is csak időszámításunk előtti kétszáz évre tehető.
Mózes törvényeinek értelmezése azonban kezdettől vitákra ad
alapot, és ennek oka pontosan törvény jellegében rejlik. A törvény
ugyanis nem részletezi azokat a körülményeket, feltételeket,
szempontokat, amelyek között betartható, érvényesíthető, vagy
alkalmazható szabály lehet, ezért a körülmények változásával az
újonnan keletkezett főleg hatalmi érdekek miatt a törvény
rendelkezései értelmezési módosításokon mennek keresztül.
Jellegzetesen eltorzultan jelentkezik a tízparancsolat hajdani
értelme keresztény magyarázóktól, akik annak az ideológiai
elkötelezettségüknek próbálva megfelelni, hogy Jézus tanításait
összhangba tudják hozni Mózes törvényeivel. Mózes szempontjait



teljesen háttérbe szorítva, törvényeinek megszűrésével és saját
szempontjaik előtérbe szorításával próbálják meg újraértelmezni a
törvény parancsolatait.
Az evangéliumok leírásában ugyanis találunk olyan Jézus szájába
illesztett szavakat, hogy a törvény és a próféták a szeretet
legfontosabb két parancsolatától függenek:
Máté 22,35-40:
És megkérdezte őt közülük egy törvénytudó, kísértve őt, és
mondván:
Mester, melyik a nagy parancsolat a törvényben?
Jézus pedig monda néki: Szeresd az Urat, a te Istenedet teljes
szívedből, teljes lelkedből és teljes elmédből.
Ez az első és nagy parancsolat.
A második pedig hasonlatos ehhez: Szeresd felebarátodat, mint
magadat.
E két parancsolattól függ az egész törvény és a próféták.
Az első parancsolat idézete pontatlan, Mózes ugyanis a
következőképpen írja le ezeket a szavakat:
5 Mózes 6,4-5:
Halld Izráel: az Úr, a mi Istenünk, egy Úr! (Imit fordítás szerint:
Halljad Izráel, az Örökkévaló, a mi Istenünk, az Örökkévaló egy!)
Szeressed azért az Urat, a te Istenedet teljes szívedből, teljes
lelkedből és teljes erődből.



Máté tehát elhagyja a bevezető önazonosító szavait az Úristennek,
és felcseréli a „teljes erőt”, „teljes elmére”. A pontatlanság Márknál
is megjelenik, annak ellenére, hogy ő idézi a Máténál elhagyott
„Halld Izráel: az Úr, a mi Istenünk, egy Úr!” szavakat, de magát a
sort ő is pontatlanul idézi: „Szeressed azért az Urat, a te Istenedet
teljes szívedből, teljes lelkedből, és teljes elmédből és teljes
erődből.”, ő ugyanis betoldja a „teljes elmédből” szavakat.
A második parancsolat idézete viszont szelektív, kihagyja a felebarát
nemzeti vonatkoztatású értelmezését, mely eredetileg a felebarátot
a saját népének törvénytisztelő tagjaira érti:
3 Mózes 19,18:
Bosszúálló ne légy, és haragot ne tarts a te néped fiai ellen, hanem
szeressed felebarátodat, mint magadat. Én vagyok az Úr.
A Mózesi felebaráti szeretettel kapcsolatban további problémát
jelent a szeretet viszonyítási pontja, hogy a „mint magadat”
választva szempontul hangsúlyt helyez a hasonlóságra, a felebarát
különbözőségének teljes kihagyásával. A szeretet ugyanis akkor
tudna helyesen érvényesülni, ha az egyén megérti a másikat,
körülményeit, indokai és létfeltételeit, azaz dolgainak megítélésében
éppen nem saját magából indul ki, azaz nem úgy szereti a másikat,
ahogy azt önmaga hasonló körülmények között megtenné. A helyes
felebaráti szeretet alapja a felebarát indokainak, gondolatainak,
vágyainak, érzéseinek megismerése, és annak tudomásul vétele,
hogy a felebarát másképp gondolkodik, más indokai és más vágyai
vannak, mások a létfeltételei, szándékai, tervei, másképpen él,
vagyis a vele szembeni viszonyulás alapjául egyáltalán nem
magunkat és saját kiindulópontjainkat kell alapul vennünk. A
„mindenki magából indul ki” elve tehát egy rossz gondolkodás
terméke, amelynek alapja lehet pont egy ilyen hibás tanítás a



felebaráti szeretetről, ahogyan azt Mózes megfogalmazza.
Már az elhangzott hibás megfogalmazás cáfolja azt a lehetőséget,
hogy Isten valóban így fogalmazta volna meg, ha tőle eredne a
gondolat. Isten ugyanis tisztában van az emberek
különbözőségével, egyéniségével, tehát a szeretet
megfogalmazásában nem az egyénről vett mintából, hanem a
felebarát megismerésére és megértésére alapozta volna az
alaptételét. Mivel az egyénről vett mintát használja fel Mózes a
felebaráti szeretet megfogalmazásához, megint a jó és rossz
tudásának hibás működtetésének csapdáját ismerhetjük fel, amely a
„jó cselekedetet” minták, szabályok, előírások és azokhoz való
megfeleltetés segítségével állapítja meg. Itt a mintát az egyénből
kiindulva szabja meg, mégpedig Mózes esetében azzal a fontos
kerettel, amelyben az egyén a törvény betartásának szükségessége
mellett formál az emberből. Ez a megfogalmazása a szeretetnek
tehát a törvénytisztelő szolganép egymás közötti viszonyát
szabályozza úgy, hogy még ezen a mintán keresztül is a törvény
átadása, továbbvitele, a hatalom szempontjainak a figyelembe
vétele áramoljon tovább a felebarát felé, erősítve a törvénytisztelő
mintát a nép között. Érdekes módon a folytatás éppen az előbb
leírtakat támasztja alá: „Én vagyok az Úr!” szavakkal Mózes a
hatalom megszilárdítását szolgálja, tehát szeretetelve a
kapcsolatoknak a hatalomtól való függését mutatja, és nem fordítva,
hogy például a hatalom megszilárdítása a szeretet kiépülését
szolgálná. A szeretet hatalomtól való függése Mózes
szellemiségében tehát az ilyen parancsokban is jól felismerhető,
nem csak azokban a cselekedeteiben, amikor engedetlenség miatt
szeretett családtagot, rokont, felebarátot ölettet meg a Sinai hegyről
való lejövetelekor (2 Mózes 32,27).
Az evangéliumi részletben a Jézus szájába illesztett szavak tovább
gondot is jelentenek, mivel Mózes parancsolatai között korántsem



ez a kettő a két legfontosabb parancsolat. A legfontosabb
parancsolatokat Mózes kőtáblára vésve hozta le a népnek, és ezek
között a két legelső parancsolat az idegen istenek imádást és a
bálványok tiszteletét tiltja, de a kőtábla összes parancsolatából
hiányzik a felebaráti szeretet legapróbb megfogalmazása, minimális
említése, vagy bármilyen alapul vétele. Hiszen az összes
parancsolat szeretettől független alakítható emberi viszonyok
tehát a felsőbb hatalomnak való engedelmesség, a magántulajdon
és férjuralmi házassági szerkezet védelme érdekében hozott
rendeletek -, eligazítására és szabályozására vonatkozik annak
ellenére, hogy egyébként néhány parancsolat összhangba hozható
a szeretet kifejeződésével is.
Nos, Jézus beszédéből az tűnik ki, hogy önkényesen emel ki két
parancsolatot Mózes törvényének teljes rendszeréből, helyezi azt
fontosságát tekintve első helyre, és azt a gondolatot támasztja ezzel
alá, hogy ha ettől függ a törvény és a próféták megítélése,, akkor a
szeretet tanításától kell függővé tenni a törvények összes egyéb
parancsát, rendelkezését, előírását és tiltását. Ezzel az alapvető
szemponttal Jézus saját tanításaival, a szeretet tudományával való
összhangot próbálta megvilágítani, azaz annak a válogatásnak és
árszerkesztésnek a technikáját érhetjük tetten az evangéliumi
szövegben, amit megfigyelhetünk több beszédében is, és az
írástudókkal való vitáin keresztül. A gazdag ifjú esetében a
legtisztábban tűnik ki ennek az összehangolási kísérletnek és
válogatásnak az eredménye, mert az örök élet feltételeként Jézus
már csak öt parancsot említ meg Mózes betartható parancsolatai
közül:
Máté 19,16-19:
És íme, hozzá érkezvén egy ember, mondta neki: Jó mester, mi jót
cselekedjem, hogy örök életet nyerjek?



...Ha pedig be akarsz menni az életre, tartsd meg a parancsolatokat.
Monda néki: Melyeket? Jézus pedig monda: Ezeket: Ne ölj; ne törj
házasságot; ne lopj; hamis tanúbizonyságot ne tégy;
Tiszteld atyádat és anyádat; és: Szeresd felebarátodat, mint
magadat.
A Márk előadásából hiányzik a „Szeresd felebarátodat, mint
magadat” feltétel (Márk 10,17-19), viszont a fosztogatás (Károlinál
kártétel) tiltásával kiegészül.
A válogatás nem csak a tízparancsolat másik felének a
megkérdőjelezését veti fel kérdésként, hanem a törvény egészének
felül bírálatát is sugalmazza, amelyek betartását Jézus nem tart az
örök élet feltételének, ugyanakkor elismerteti azt az eljárást, hogy a
törvényből adott szempontok szerint lehet válogatni, elfogadni vagy
elvetni, és ez a szempont Jézusnál a szeretet tanításával való
összhang.
A keresztény írástudók tehát megpróbálják a törvény egészét
összhangba állítani Jézus beszédeivel, annak előfeltételezésén
keresztül, hogy Mózes rendelkezéseit Istentől eredőnek tekintik.
Általában azok az okfejtések, amelyek megpróbálják előadásaikban
a törvény egyik másik parancsolatát a szeretet kifejeződéseként
feltüntetni, nem szoktak értelmetlenül elhangozni, hiszen módosított
jelentésükkel akár a szeretet elveit is alátámaszthatják, pontosan ezt
fedezzük fel Jézusnál. A probléma általában az, hogy Mózes – és az
Ismeretlen Intelligencia (Úristen, Örökkévaló, Jahve), akit Mózes
háta mögött állandóan a hivatkozott eredetnek tűntetik fel -,
egyáltalán nem ugyanebből a szemszögből adta ki a parancsait.
Legkézenfekvőbb érvelés a gyilkosság elutasítása mellett szokott
elhangozni, amely valóban értelmezhető a szeretet cselekedeteként
is, ám értelmezhető a szeretettől független indokokkal, mint például



hatalmi elképzelések, üzleti érdekek, vagy kihasználási törekvések
alátámasztására is. A keresztény írástudók azonban megragadják az
általuk értelmezhető szemszögből, és mivel úgy emberileg
elfogadható elvnek tüntetik fel, isteni eredetűnek állítják be.
Mózes törvényei azonban nem a szeretet szempontjai alapján
születtek, így nem eredeztethető attól a mennyei Atyától, akinek
tanítását például Jézus szerette volna átadni az embereknek.
1. parancsolat
20,2: Én, az Úr, vagyok a te Istened, a ki kihoztalak téged
Egyiptomnak földéről, a szolgálat házából.
20,3: Ne legyenek néked idegen isteneid én előttem.
A legelső szempont a kőbe vésett parancsolatokban a hatalom
elsődlegessége. Az első része a parancsolatnak egy
ténymegállapítás, a második része maga a parancsolat, egy tiltás. A
ténymegállapítás először is megtévesztő. Miközben a szabadítást
hangsúlyozza a szolgálat házából, elfelejti megemlíteni azt a nem
mellékes körülményt, hogy a megszabadított népet a szolgálat
házába kívánja átvinni. A nép valójában nem szabadságra lesz
elhívatva, hanem csak a felettes hatalom lesz a feje fölött lecserélve,
a Fáraó helyébe az Ismeretlen Intelligencia csücsül, és ezzel a nép
szabadsága még csak átmenetileg sincs biztosítva. A
ténymegállapítás továbbá leszögezi azt a vezérelvet, amelynek
alapján minden rendelkezés, előírás vagy tiltás a továbbiakban
értelmezésre kell, hogy kerüljön, tehát a hatalom biztosítása és
megszilárdítása egy választóvonal lesz aközött, amit a törvény jónak
vagy rossznak ítél, előír vagy megtilt, cselekvésre kötelez, vagy
büntetésre méltat.



A parancsolat tiltó része tehát azonnal a konkurens istenek ellen
fordul, elejét kívánja venni annak a fordulatnak, hogy a nép olyan
hatalomnak szolgáljon, olyan Istent kövessen vagy szeressen, amely
nincs az Ismeretlen Intelligencia hatókörében engedélyezve, nincs a
hatalma alá vetve. Szóba sem kerülhet annak mérlegelése az alá
vetett nép szemszögéből, hogy a konkurens Isten vajon nagyobb
szabadító, nagyobb gyógyító, nagyobb bölcsességű, vagy az élet
jobb forrása lehetne, a tiltás elve szorosra fonja a kötelet a nép
nyakán, és mindezen tulajdonságokat akkor is kizárólag önmagának
tartja fenn, ha azt a nép egy idő múlva gyanús szemmel kezelné. Az
első parancsolat tehát annak a hátsó gondolatából született, hogy
bizony lehetségesnek tartja a „szabadító” Ismeretlen Intelligencia
önmagán kívül más Isten létét, aki bölcsebb, aki gyógyítóbb, aki
több szabadságot biztosít egy népnek, mint saját maga, jobb tehát
elejét venni a nép kutakodásának, eleve megfélemlítő eszközöket
használva ellenük, ha idegen istenek utáni vágyakozás születne
bennük. Értelmetlen lenne a tiltás, ha nincs ilyen Isten. Ha ugyanis
egy aranyborjút kezdene megtévedésből egy csoport imádni, ami
képtelen a szabadításra, gyógyításra, vagy a tanácsadásra, akkor a
normális lépés a félreértés bebizonyítása, és nem a tévedők
lemészárlása.
A nem konkurens aranyborjú tiltása ugyanis nincsen ok nélkül, mivel
a halálos fenyegetés alkalmazása a valóban konkurens Isten felé
fordulást, például a mennyei Atya megismerését is akadályozni
tudja. A tiltás korlátozó jellege egy eleve korlátolt valakitől ered,
akinek a hatalma éppen a megfélemlítés által tud terjeszkedni, és aki
képtelen egyébként egy normális bizonyságtevésen, (nem pusztító
vagy erőszakos) képességeinek megmutatásán keresztül eldönteni
a mérleg billenését. Mert az aranyborjúval szemben mennyivel több
esélye lett volna egy valóban szabadító és gyógyító Istennek a
tévelygőket visszahódítani? Csupán csak ki kellett volna tenni



azokat a fogság és betegség veszélyeinek, kirekeszteni őket abból a
körből, amelyben az állítólagos hatalom működőképesnek
bizonyulna, és azonnal belátnák az imádott aranyborjú
tehetetlenségét. Az ilyen tapasztalati meggyőződés jobb híveket
farag, mint a megfélemlített tömeg, mivel erejét az igazság
sokszorosra növelheti. Ám Mózesnek nem az volt szándéka. Mózes
célja a hatalom feltétel nélküli megszilárdítása volt, és ezért a
megfélemlítésre alapozott Az aranyborjút imádó zsidókat megölette,
tekintet nélkül szeretetre, irgalomra, családi, rokoni és baráti
kötelekre, megalapozva az első parancsolat érvényességét azzal,
hogy a megfélemlített maradék soha többet ne forduljon idegen
istenhez, legyen az hamis vagy valódi, rosszabb vagy jobb
képességű, mint az általa képviselt hatalmat szerető Ismeretlen
Intelligencia.
Vajon miért fájt annak az Ismeretlen Intelligenciának az, hogy a nép
nála jobb, bölcsebb Istent találjon? Mert veszélyezteti a hatalmát. A
legfontosabb, legelső parancsolat tehát Mózes Úristenének
korántsem az, amit Jézus elsőnek ragad meg a szeretettel való
összhangba hozhatósága miatt, hanem az idegen istenek
imádásának, szolgálatának tiltása, tehát olyan parancsolat, ami az
Ismeretlen Intelligencia hatalmi törekvéseit szolgálja.
2. parancsolat.
20,4-6
Ne csinálj magadnak faragott képet, és semmi hasonlót azokhoz, a
melyek fenn az égben, vagy a melyek alant a földön, vagy a melyek
a vizekben a föld alatt vannak.
Ne imádd (Imit héber fordítás: Ne borulj le előttük) és ne tiszteld
(Imit héber fordítás: ne szolgáld) azokat; mert én, az Úr a te Istened,



féltőn-szerető Isten vagyok, a ki megbüntetem az atyák vétkét a
fiakban, harmad és negyedíziglen, a kik engem gyűlölnek.
De irgalmasságot (Imit héber fordítás: kegyelmet) cselekszem ezer
íziglen azokkal, a kik engem szeretnek, és az én parancsolataimat
megtartják.
Ha a parancsolat eleje általában minden faragott kép, kézzel
készített tárgyi hasonlatosság készítését tiltaná, akkor az információ
hordozás minden eszközét is támadhatná. A parancsolat másik fele
azonban megvilágítja azt a kört, amelyben leszűkíti, hogy a tiltás
mely tárgyakra vonatkoztatható, tehát amelyek tisztelete szolgálatot
követel, így Mózes által képviselt hatalmi törekvések
veszélyeztetését éri el. A féltékenység ebben a parancsban fokozott
hangsúlyozása csak növeli az első parancsolat hatalmi szemszögből
elhangzott voltát, a büntetések és ígéretek eltúlzása pedig a
befolyásolás szándékát tükrözik. A parancsolat igazságtalan jellege
itt nyomban tetten érhető. Mivel a büntetés olyan személyekre
terjed ki, akiknek hatalomhoz való lojalitásáról még meg sem
győződhetett az Ismeretlen Intelligencia, az utódokat ért sujtások
vagy ajándékok érdemtelenül érik őket. Mózes ugyan próbál
megfogalmazni egy megkülönböztető eljárást az atya és fia
törvénytiszteletében eltérő magatartásával szemben:
5 Mózes 24,16:
Ne ölessenek meg az atyák a gyermekek miatt, és a gyermekek ne
ölessenek meg az atyák miatt; mindenki a maga vétke miatt ölessék
meg.
De ez csupán a bíró, vagy törvényszék elé tartozó ítéletek
szabályozására vonatkozik, az Ismeretlen Intelligenciának
meghagyja a jogot az igazságtalan büntető eljárásokra harmad és
negyed íziglen. Ezékiel próféta talán pontosan ennek az



igazságtalanságnak próbál véget vetni, és törölné el azt a szólássá
vált és a tízparancsolattal alátámasztható elvet, hogy:
Ezékiel 18,2:
Mi dolog, hogy ezt a közbeszédet szoktátok mondani Izráel földjén,
mondván: Az atyák ettek egrest, és a fiak foga vásott meg bele?
Ezékiel megszünteti ezt a kőbe vésett igazságtalanságot, és
hangsúlyt ad annak a törvényességnek, hogy csak az viselje az
ítéletet, aki vétkezik, de az ártatlan ne viselje a szülei, vagy mások
vétkét.
A parancsolatból jól tükröződik, hogy az Ismeretlen Intelligenciát
nem érdekli az ember, nem az ember szeretete hajtja, és az utódok
élete, személye és magatartása sem érdeklik. Az érdekli, hogy
parancsolatát az ember megtartja vagy sem, engedelmes vagy sem,
szolgai minősítését maximálisan teljesíti, vagy sem. Az utódok
büntetése talán azért ilyen kemény, mivel az atyjuk nyomán
feltételezhető - de nem bizonyítható -, a hatalomtól való elhajlás
minden leszármazott esetében, ezért a „jobb elejét venni, mint
befürödni” elven csapásokkal sújtja azokat is.
Ebből a parancsolatból jól látható, hogy a szeretet és gyűlölet milyen
függésről árulkodik Mózes szellemiségében, és megint csak a
parancsolatoknak való engedelmeskedés tükrözi a formai szeretetet
az Úristen felé, és a parancsolatoknak való engedetlenség tükrözi a
formai gyűlöletet az Úristen felé. Mivel itt az emberi természet
megrontásával találkozunk ezt érdemes alaposabban körüljárnunk.
Az érzelmek az egyénnek a környezet hatásaira adott spontán
válaszai, ennél fogva sosem szabályozható, sőt tovább menve a
törvényeknek való engedelmeskedés ezeken keresztül nem
szűrhető le. A szeretet és a gyűlölet az egyén átéléseit jelentik egy



olyan helyzetben, amelynek kimenetele az egyén számára örömöt,
vagy szenvedést jelent azok felé, akik a helyzet megteremtésében
közreműködtek. Nyílván elvárható, hogy az ember Teremtője az
ilyen kérdésekkel alapvetően tisztában legyen, ha tehát úgy
fogalmaznak meg egy parancsolatot, mely ennek tisztázatlanságát
tükrözi, a parancsolat nem eredhet a Teremtőtől.
Egyáltalán nem állítható egy törvénynek engedelmeskedő emberről,
hogy szereti azt a törvényhozót, amelynek törvényeit félelemből,
vagy a bőség ígérete utáni vágytól hajtva tartja be. De az sem
állítható, hogy ha valaki nem tartja be a törvényt, mert valamilyen
kényszerhelyzet arra indította, hogy megszegje, gyűlöli azt a
törvényhozót, akinek törvényét megszegte. Érzelmi kérdésre
változtatni a törvényeknek való engedelmeskedés kérdését tehát
vagy az emberi természethez való hozzá nem értést tükrözi, vagy
hozzáértés esetén szándékos manipulálást jelent, hogy a hatalom
az egyénben lelkiismereti problémát váltson ki hamis érvelésével. A
parancsolat, nyomást próbál gyakorolni úgy az egyénre, hogy a
törvények betartásához szeretetet, a törvények be nem tartásához
gyűlöletet érezzen, ezzel a lelki manipulációval megrontja az egyén
érzésvilágát. Mikor tehát a hatalom eszköze a megfélemlítés és az
ígérgetés, a szeretetre és gyűlöletre hivatkozni csak megtévesztés
szándékából lehet, különösen abban a helyzetben, amikor a szeretet
és gyűlölet érzése nem a törvénynek való engedelmesség vagy
engedetlenség bizonyítéka.
3. parancsolat
20,7: Az Úrnak a te Istenednek nevét hiába (Imit héber fordítás:
álságra) fel ne vedd; mert nem hagyja az Úr büntetés nélkül, a ki az
ő nevét hiába felveszi.
A parancsolat veszélye eleve abban rejlik, hogy nem tisztázza a



„hiába” vagy „álságra” felvétel körülményeit. A hiábavaló emlegetés
értelmezéséhez tehát megint csak Mózes szellemiségéből kell
kiindulnunk, azaz, mikor látja Mózes nem hiábavalónak az
Ismeretlen Intelligencia nevének emlegetését. Nem különben nincs
tisztázva maga a név. A tisztázatlan feltételek nagyobb támadási
felületet biztosítanak azok ellen, akikre az isten nevének hiábavaló
alkalmazását ráfoghatják, vagy értelmezésektől függően
támadhatnak más és más személyeket meg. Nézetem szerint itt
olyan gyakorlatnak venné Mózes az elejét, amelyet Isten nevével
fémjeleznek, de nem tőle ered, tehát azt varázslással,
babonasággal, vagy hamis prófétasággal tudja vádolni. Későbbi
törvényeiben ugyanis ezeknek a büntetése halálos, és összefüggése
a hiábavaló név alkalmazásával vagy annak álságos felvételével igen
szoros.
A parancsolat legnagyobb veszélye az Ismeretlen Intelligenciával
kapcsolatos kritikus megjegyzések és észrevételek azonnali
támadása, a gyökerét látjuk itt megfogalmazni annak, amelyben a
felülről eredő hibák bírálatának nem ad a hatalom teret. Kérdés hogy
mennyire nyitják szélesre az Isten nevének emlegetését, csak a
névre magára, vagy a hozzáfűződő elvekre is, a néven nevezett
Ismeretlen Intelligencia támadása mindenképp egyértelmű, ha meg
is szólítják, nem tagadható le azzal, hogy másik istenről beszéltek.
4. parancsolat
20,8-11:
Megemlékezzél a szombatnapról, hogy megszenteljed azt.
Hat napon át munkálkodjál, és végezd minden dolgodat (Imit héber
fordítás: munkádat);



De a hetedik nap az Úrnak a te Istenednek szombatja: semmi dolgot
(Imit héber fordítás: munkát) se tégy azon se magad, se fiad, se
leányod, se szolgád, se szolgálóleányod, se barmod, se jövevényed,
a ki a te kapuidon belül van;
Mert hat napon teremtette az Úr az eget és a földet, a tengert és
mindent, a mi azokban van, a hetedik napon pedig megnyugodott.
Azért megáldotta az Úr a szombat napját, és megszentelte azt.
Szintén egy tisztázatlan parancsolatról beszélhetünk, ugyanis
elhangzása után négyezer évvel sem világos Mózes követőinek sok
esetben, mit kell munkának tekinteni, így mit ne cselekedjenek
szombat napon. Vajon munka a kalásztépés? És a fa szedegetése?
A villanykapcsoló felkapcsolása? A gyógyítás vajon munka? Jézus
többször került konfliktusba kora írástudóival nem csak a
szombatnapi kalásztépés (Máté 12,1), de a szombatnapi gyógyítás
(Márk 3,2; Lukács 4,16) megítélésének kérdésében is. Mózes
szakértő követői a kalásztépést és a gyógyítást is munkának, így
szombatnapon végezve törvényszegésnek minősítették.
Mózes szolgáltat alapot a kalásztépés munkaként való
értelmezésének, amikor egy szombatnapon fát szedegető férfit
halálra köveztet (4 Mózes 15,32-36). A két féle tevékenység
említésében rokon, hogy egyik sem rutinszerű, napi tevékenység
gyakorlását tükrözi, hanem attól eltérően eseti lépésként jelentkezik.
Ha a fát szedegető férfinek a munkája lett volna a faszedegetés,
akkor a leírás megemlítette volna a naponkénti gyakorlatot is. Ennek
megemlítése nélkül kénytelenek vagyunk egyedi esetként kezelni,
az írástudók tehát így vehették mintaként a kalásztépés
megítéléséhez. Hogy egyáltalán vita alakulhatott ki a munka és nem
munka közötti különbség megtételéhez, bizonyítja a kőtáblára írt
szombatnapos parancsolat pontatlanságát.



A szombati nap megszentelése a teremtés napjainak mintájaként
lett megállapítva. A beosztás alapelve az, hogy az Isten hány napon
keresztül munkálkodott a teremtéskor és hogy mikor pihent meg.
Mintha minden ember által végzett munka a teremtéssel azonos
időbeosztással kaptafára ugyanúgy működhetne, a szombatnap
kitalálója erre egyáltalán nincs tekintettel. Arra sincs tekintettel,
hogy az egynapi pihenést a teremtésre való tekintettel szabja meg,
és ne a dolgozó pihenést igénylő valódi szükségletéhez. Nem érv
ennek a figyelmetlenségnek ellensúlyozására, hogy Egyiptomban
minden zsidónak rabszolgaként és minden nap dolgoznia kellett,
ugyanis a rabszolgaságból való szabadulás nem adta vissza a
dolgozónak a pihenés idejének saját szükségletei által megszabható
jogát. Mivel a munkák jellegüktől, mennyiségüktől és sürgősségüktől
függően különböző erőforrásokat, időtartamokat és szakértelmet
igényelnek, a törvényes pihenőnap elrendelése összeütközést
teremt a dolgozók valódi igényeivel. Vannak munkák, amiket több
héten keresztül kell napi szünetet sem tartva elvégezni, aztán
tetszőleges pihenési szakasz következhet, és vannak munkák,
amelyek kevesebb, mint hat nap alatt elvégezhetőek.
A pihenés kényszere azonnal megváltoztatja a munka lehetőségét,
és azt is kényszerré változtatja. A parancsolat a munkához való
hozzáállást is kötelezi, ami annyit jelent, hogy ha valakinek
módjában állna több napot is pihenni egy héten, akkor ettől
megfosztja, és dolgozni kötelezi a szombattól elérő napokon is.
A munka és pihenés beosztását a dolgozónak, szövetségben
végzett munka esetén a szövetségi megállapodásnak kell
meghatároznia, és egyáltalán nem egy hozzáértetlen döntésből kell
megszületni a teremtés napjainak a mintájára.
Vagy hozzáértő volt a döntés? A gyanú jogos, mivel a parancsolat
egyben kötelez is a munkára. Ha a nép törvényből elrendelve



dolgozik és pihen, nem pedig szükségleteinek megfelelően, akkor
érdekei a szolga érdekeivel vethetőek össze. A bőség ugyanis nem
munkája eredményeképp, hanem a törvényhez fűzött lojalitásától
lesz függővé, mivel a hatalom „megáldja”, és „bőségben élővé”
teszi, a törvénnyel szembenállónak munkáját pedig a hatalom
„megátkozza”, azaz ínségessé, és nyomorgóvá teszi, függetlenül
attól, hogy az előbbi kevesebbet, az utóbbi pedig többet dolgozott
e. A munkára kötelezés több szempontból lehet előnyös a
hatalomnak, a dolgozó ember nem gondolkodik, nem vizsgálja a
viszonyokat és a létfeltételeket, nem bírálja a hatalom intézkedéseit,
hiszen nincs ideje a bírálathoz szükséges tényállások és
ismeretanyag felkutatására, sem kidolgozására, ellenben felülről
megszabott intézkedésekre épít, és munkájának gyümölcséből vett
tized, adó, adomány, és áldozat fogja biztosítani a hatalom
megerősödését és fejlődését. A dolgozó ember szolgálata a hatalom
vagyoni biztonságának legfontosabb alapja, a szombati pihenés
tehát egyáltalán nem a dolgozó érdekeinek megfelelően van
kitalálva, hanem a szolgálatához feltétlen szükséges alap
biztosításaként lett törvénybe foglalva. Nem beszélve arról, hogy a
„szombatnap megszentelése” nem mást jelent, mint a hatalom
elveinek, szabályainak, az engedelmeskedés feltételeinek elméleti
(indoklások és következmények ismertetésében) és viselkedésbeli
előírásainak elsajátítását jelenti, amelyeket a hatalom intézményes
letéteményesei, azaz a papok biztosítják. Amelyet pontosan ezen a
szombatnapon hajtanak végre, és amit istentiszteletnek,
megszentelésnek neveznek. Az istentiszteleti formák tehát nem
csak az előírások, szabályok ismertetését tűzi zászlóvégre, hanem
egyben megkísérli rendezni a szolgaember hatalomhoz való
viszonyát, azaz a hatalom Urához való hozzáállását. Ennek eszközei
lesznek az áldozati ceremóniák, amelyek azon túl, hogy a papság
megélhetését biztosítja, a hálaadások, engesztelések és vétkek
rendezésének alapját is szolgáltatják.



A rafináltság tehát ebben a parancsban igen sokrétű. Nem csak a
Teremtésre való hivatkozás tesz szemellenzőt a parancs értelmezői
szemére, úgy tüntetve fel, mintha a Teremtőtől eredne a parancs
maga, hanem egyben a kényszerpihenő és kényszermunka egymás
általi igazolásával emeli törvényerőre az ember kihasználásának
szabályozott módját. Istentől tehát nem eredeztethetjük a
parancsot, mivel Ő tisztában van az ember szükségleteivel, annak
teljesítésének változatos és sokrétű színeivel, így beosztásának
meghatározását, közös vállalkozásának megszervezését az ember
kezébe helyezte volna, amit Jézus szépen meg is fogalmaz:
Máté 12,8:
Mert a szombatnak is Ura az embernek Fia.
A rabszolgamunka igazságtalanságát nem úgy kell megszüntetni,
hogy helyette egy másik rossz beosztást varrok az ember nyakába,
hanem úgy, hogy ha megszabadítom a rabszolgatartó kezéből, és a
pihenés jogának beosztását visszaadom a saját kezébe.
5. parancsolat
20,12. Tiszteld atyádat és anyádat, hogy hosszú ideig élj azon a
földön, a melyet az Úr a te Istened ad te néked.
A parancsolat összekapcsol egy egyéni érdeket a szülő
tiszteletével, amely függetleníti a szülői érdem méltatását, vagy a
szülői viselkedés bölcsességének felismerését. Nem azért követeli
meg a parancsolat a szülői tiszteletet, mert arra a szülők
rászolgáltak, bölcsességükkel, szeretetükkel és becsületességükkel
kiérdemelték, hanem azért, hogy a gyermek hosszú életet reméljen
a földön. A parancsolatban figyelembe nem vett érdemek azt
tükrözik, hogy a parancsolat kiinduló szempontja más, mint egy



figyelmes, szeretetben gazdag, törődésben gondos szülő-gyermek
kapcsolat esetében, ezzel szemben kötelez a tiszteletre, a hosszú
élettől való megfosztás a halálos büntetés kilátásba helyezését vetíti
előre. A tisztelet itt is, mint Mózes bármilyen tiszteletet követelő és
parancsoló helyzetében nem jelent mást, mint az engedelmesség
bizonyítékát, és ez ebben a viszonyban sem jelent mást, mint a
szülőnek maradéktalanul engedelmes gyermek példaképét. A
parancsolat hatalmi megfontolásból származtatott értelmét tükrözi
Mózesnek az a rendelkezése, amelyben a már engedetlen
gyermeket az egész várossal halálra kövezteti:
5 Mózes 21,18-21:
Ha valakinek pártütő és makacs fia van, a ki az õ atyja szavára és
anyja szavára nem hallgat, és ha megfenyítik, sem engedelmeskedik
nékik:
Az ilyet fogja meg az ő atyja és anyja, és vigyék azt az ő városának
véneihez, és az ő helységének kapujába,
És ezt mondják a város véneinek: Ez a mi fiunk pártütő és makacs,
nem hallgat a mi szónkra, tobzódó és részeges:
Akkor az ő városának minden embere kövekkel kövezze meg azt,
hogy meghaljon. Így tisztítsd ki közüled a gonoszt, és az egész
Izráel hallja meg, és féljen!
Nincs vizsgálat annak eldöntésére, hogy vajon a gyermek okkal
makacsolta meg magát valamilyen szülői gonoszság, kihasználás
vagy erőszakkal szemben, a gyermeknek sosem lehet igaza. Ha
egyszer a szülő rámondja, hogy engedetlen, makacs, netán
hozzáteszi, hogy részeges és tobzódó, elegendő indok arra, hogy
ellenőrzés nélkül kivégeztesse saját gyermekét a város minden
lakójával.



A parancsolat üzenete a családi kapcsolaton belül a gyereknek szól.
Miért fontosabb, mint hogy a szülőnek parancsolja meg, hogy
törődjön a gyermekével, vagy odafigyeljen a gyerek életére, vagy ne
terhelje túl a gyermeket, vagy ne erőszakoskodjon vele? Mert a
szempont megint a hierarchikus láncszem építése, amelyben a
vallási hatalmon belül a családi hatalom az alapvető építőkocka. A
szülő engedelmes a felettes hatalomnak, a gyerek a szülőnek
köteles engedelmeskedni. Így a család egy fajta szűrővé válik,
melyben a szolgaemberek közösségébe kikerülő családtag korán
tesztelve lesz az engedelmességét illetően. A konok és makacs
gyermek a szülő felelősségére lesz bízva, hogy időben halálos ítélet
alá kerüljön, így ki lesznek szűrve azok a személyek, akik makacsul
szabadságot, önállóságot, kezdeményezőkészségre való hajlamot
mutatnak korán fel, vagy akik élesebb ésszel felismerve a felettük
hozott döntések és ítélkezések jogtalanságát ellenállást építenének
ki elsősorban a közvetlen hatalom ellen, aki a szülő. A részegség és
tobzódás opció, a gyermeket megkövező közösségnek nem
kötelessége ellenőrizni az állítás igazságát, ha az apa és az anya
együttesen ad hangot a gyermek ellen.
A parancsolat vérszagú következménye tehát nem csak
igazságtalanságokra ad lehetőséget, hanem nem is érdekli az
igazságosság. A tisztelet alatt nincs méltatva az igazság, a
becsületesség, a bölcsesség, a kedvesség, a törődés és egy csomó
olyan tulajdonság, amely a gyermeket feljogosíthatná a szülő
tiszteletére, a tisztelet kötelesség, mint ahogy a felettes hatalomnak
való engedelmesség sem attól függ, hogy vajon döntései,
követelései az igazságosság, becsületesség és hozzáértés keretein
belül mozognak-e, vagy egyáltalán mozoghatnak-e.
A megkövezési parancs semmibe veszi a város polgárainak
erőszaktól és vértől önmagát távol tartani kívánók szándékait. Mivel
a megkövezés minden emberre (de férfire mindenképpen) kötelező,



a gyermek halálos ítéletének végrehajtásában az egész város
tettestárssá válik. A legszelídebb ember is kötelezve van arra, hogy
szennyezze be vérrel a kezét, erőszakkal bánjon a hatalom
érdekében akkor is, ha személyes érdekei, vagy szándékai egész
más döntést érlelnének. A közös erőszak törvényerőre emelésének
ötlete Mózes szellemiségének legsötétebb oldalát tükrözi, mintha
folyamatos célként lebegne szeme előtt, hogy az egyetlen
lehetséges szabályozó erő az ember kordában tartására nem lehet
más, mint az erőszak, ezért a törvényesen elismert erőszakos
eszközök alkalmazásával folyamatosan tartja fenn az emberben azt
a hitet, hogy a problémák lehetséges megoldása megfélemlítéssel,
ha azzal nem, akkor az ellenállás kiirtásával, teljes sikerrel elérhető.
A szülői tisztelet, a tekintélytisztelet, az istentisztelet olyan formák
tehát, amelyek engedelmességre köteleznek a tisztelt magaslat igaz
vagy hamis, becsületes vagy becstelen, bölcs vagy balgatag
határozatainak mérlegelésének és a döntés választásának
lehetősége nélkül. A kötelezett fél gondolkodásának, önállóságának,
képességeinek korlátozásán keresztül az egyén természetének
megrontására tör akkor is, ha a végcél a tisztelt magaslat „jónak
minősített” értékeinek, mintáinak, példaképeinek elérését tűzi ki
célul. Nem származhat olyan parancsolat Istentől, amely teremtett
emberének megrontásának alapvető elvét fogalmazza meg. A
parancsolat ugyanis nem a bölcs tanításra, az igazság átadására,
egy tanács megértésére ösztönöz, hanem az elfogadásra, a felülről
hozott utasítások feltétel nélküli végrehajtására. Gondolkodás
nélküli tiszteletet parancsol, azaz hozzászoktatja a gyermeket a
félelmekhez, a környezetében zajló események iránti vaksághoz, a
felsőbb utasítások elvárásához és ellenkezés nélküli helyben
hagyásához, ahhoz, hogy készen álljon egy szolgai szerep
betöltésére. Ami Mózes számára ideális célként lebegett a szeme
előtt.



6. parancsolat
20,13. Ne ölj.
A legfontosabb észrevételem ennél a parancsolatnál, hogy
egyáltalán nem keresztény szemszögből hangzik el. A parancsolat
ugyanis korlátozott hatósugárral rendelkezik, mégpedig a
törvénynek engedelmes és a parancsolatokat megtartó fiaira a
népnek. Tehát nem a nép egészére, és különösen nem más népek
ellenséges feleire. A halál osztása ugyanis Mózes törvényében a
törvény megőrzése, fenntartása, és a hatalom szempontjainak
biztosítása okából kötelező azok ellen, akik valamilyen területen
megsértik az érdekeit. A törvényes gyilkosság ítélet formájában
ugyanis elrendelt büntetési eszköz. Különleges vonatkozás az, hogy
nem csak a bosszú alapelvét érintően alkalmaztatja Mózes, tehát
például a gyilkosok meggyilkolására, hanem a hatalom érdekeit
védően is törvényerőre emeli. Lemészároltatja az Ismeretlen
Intelligencia helyeslésével és támogatásával az aranyborjút imádó
egyébként semmi vért nem ontó társait (2 Mózes 32,27),
megparancsolja, hogy mindennemű bálványimádót, varázslót,
jövendőmondót, hamis prófétát irtsanak ki, amelyek tevékenysége a
hatalomnak való engedelmesség veszélyeit keltik vagy fokozzák:
2 Mózes 22,18:
Varázsló asszonyt ne hagyj életben.
2 Mózes 22,20:
A ki isteneknek áldozik, nem csupán az Úrnak, megölettessék
5 Mózes 13,5:
Az a jövendőmondó pedig vagy álomlátó ölettessék meg; mert



pártütést hirdetett az Úr ellen, a ti Istenetek ellen, a ki kihozott
titeket Egyiptom földéből, és megszabadított téged a szolgaságnak
házából; hogy elfordítson téged arról az útról, a melyet parancsolt
néked az Úr, a te Istened, hogy azon járj. Gyomláld ki azért a
gonoszt magad közül.
Ha testvéred, a te anyádnak fia, vagy a te fiad vagy leányod, vagy a
kebleden lévő feleség, vagy lelki-testi barátod titkon csalogat,
mondván: Nosza, menjünk és tiszteljünk idegen isteneket, a kiket
nem ismertetek sem te, sem atyáid.
Ama népek istenei közül, a kik körültetek vannak, közel hozzád vagy
távol tőled, a földnek egyik végétől a másik végéig;
Ne engedj néki, és ne hallgass reá, ne nézz reá szánalommal, ne
kíméld, és ne rejtegesd őt;
Hanem megölvén megöljed őt; a te kezed legyen először rajta az ő
megölésére, azután pedig az egész népnek keze.
Kövekkel kövezd meg őt, hogy meghaljon; mert azon igyekezett,
hogy elfordítson téged az Úrtól, a te Istenedtől, a ki kihozott téged
Egyiptomnak földéből, a szolgaságnak házából;
És hallja meg az egész Izráel, és féljenek, és ne cselekedjenek többé
ahhoz hasonló gonoszt te közötted.
5 Mózes 18,20:
De az a próféta, a ki olyat mer szólani az én nevemben, a mit én nem
parancsoltam néki szólani, és a ki idegen istenek nevében szól:
haljon meg az a próféta
Mózes rendelkezéséből világos, hogy nem a szeretet a legfontosabb
vezérelv, nem az életvédelem a legfontosabb szempont, hanem a



hatalom érdekei, a rendelkezések és parancsolatok megtartása, a
hatalom minden élet felett magasabb értékkel bír. Az ember
életének a Mózes képviselte szellemiség előtt nincs értéke,
törvényes gyalázattal lesz illetve, ami abban a minősítésében
fogalmazható meg, hogy istentelen, bűnös és gonosztevő, akit ki
kell irtani, kivéve, ha az egyén maximálisan szolgai teljesítményt tud
nyújtani. Ilyenkor aztán védelmezi. A határvonal tehát a „ne ölj” és
„öld meg” parancsolatok között nem a szeretet, ahogy a keresztény
írástudók szeretik feltüntetni, hanem a hatalom, a parancsolatoknak
való engedelmesség vagy engedetlenség, az előírások betartásához
való hozzáállás, a hatalomnak való behódolás az igazi, döntő
szempont, amely engedetlenség esetén felrúg szeretetet,
megszüntet irgalmasságot, szánakozást, kiírt barátot, családtagot,
kedvest és minden szeretett atyafit. A szombat megsértőjénél, a fát
szedegető férfi esetében is már láttuk, hogy bizonytalanul
munkavégzésnek minősített esetben is halálos ítélet a büntetés,
tehát az emberi értékek, becsületesség, szelídség, értelmesség,
kedvesség vizsgálata, figyelembe vétele az Ismeretlen Intelligencia
szemében jelentéktelen, bizonyítván, hogy az Ismeretlen
Intelligencia nem az ember Teremtője, sem az Atyja. Ezzel szemben
mindenképp szeretne a teremtett ember felett uralmat venni.
7. parancsolat
20,14. Ne törj házasságot! (Károli fordításban hibásan: Ne
paráználkodjál.)
A hatalom szemszögéből a család a legfontosabb csavar a
hierarchia gépezetében. Hogy nem érzelmi megalapozású kapcsolat
védelmére vonatkozik a parancsolat, tükrözi az, hogy nem a
házasság hibás, értelmetlen, érzelemnélküli megkötését tiltja,
hanem a házasságba már belépett felek viszonyának megzavarását.
A család szerkezete Mózes társadalmi elképzelésében többnejűség,



a család feje pedig a férfi. A nők jogai háttérbe szorulnak, nem
bocsájthatják el férjeiket, és nem állhatnak rendelkezésére más
férfiaknak a férjükön kívül. A nő szolgai szerepe előírásos és a férj
számára biztosított, alapvetően birtoktárgy, soha, sehol nem
viszonyul partnerként, egyenrangú félként, egyenlő jogokkal
rendelkezve a férjjel szemben. A parancsolat gyakorlatilag a férfiak
tulajdonviszonyát érinti, nem azért van tiltva a házasságtörés, hogy
a férfi és a nő közötti szerelmi kapcsolat meg ne romoljon, hanem
azért, hogy a kialakult tulajdonviszony ne sérüljön. A férfi és a nő
között megromlott viszonyt a férfinak állt jogában megszüntetni,
ennek a jognak a nőktől való megfosztása azt igazolja, hogy a férfi
akkor is igényelhette a feleség szolgálatát, ha a nő nem szerette. A
törvény a férfi jogait védelmezi, mivel a törvény előtt többségben a
férfinak lehettek jogai, a férj és feleség alá és fölé rendelésének
viszonyát is meghatározza. A férfi a nőt féltékenységből törvény elé
idézhette, féltékenységi próbának vethette alá (4 Mózes 5,14-29),
de fordítva a feleség a férjjel szemben ezt nem tehette meg.
A házasságtörés tiltása lényegét tekintve a tulajdonviszonyok
stabilitását szolgálta, amely a hatalom számára az elsődleges
szempont volt.
8. parancsolat
20, 15. Ne lopj.
Éppen azért, mert a hatalom számára a tulajdonviszonyok
stabilitása, a felhalmozás, a javak előállítása, a tulajdon feletti
gazdálkodás jogkörének biztosítása elsődleges feladat volt, a
kőtáblán kiemelkedő fontosságú parancsként a lopás tiltása is
megfogalmazódik. A lopás (emberlopáson kívül) nem vonzott
halálos büntetést maga után. De a kár megfizetése akár négyszeres,
ötszörös mértékben is megszabható volt:



2. Mózes 22,1:
Ha valaki ökröt vagy bárányt lop, és levágja vagy eladja azt: öt
barmot fizessen egy ökörért, és négy juhot egy bárányért
2 Mózes 22,4:
Ha elevenen kapják kezében a lopott jószágot, akár ökör, akár
szamár, akár juh: két annyit fizessen érette.
Amikor a birtokolt javak nagysága a hatalomhoz való hozzáállás
mértékében az egyén befizetéseinek nagyságát is szabályozza,
akkor a birtok védelme a hatalom érdeke is. Hogy egyébként az
Ismeretlen Intelligencia nincs különösebb tekintettel másik
tulajdonára, ezt a Kánaán földjének meghódítása, és tulajdonos
népeiktől való elvétele kiválóan illusztrálja. Azok a „gonosznak”
minősített népek istentelensége kimerül abban a
megfogalmazásban, hogy nem annak a hatalomnak szolgálnak,
amellyel Izrael szövetséget vélt kötni:
5 Mózes 9,4:
Mikor azért kiűzi az Úr, a te Istened azokat te előled, ne szólj a te
szívedben, mondván: Az én igazságomért hozott be engem az Úr,
hogy örökségül bírjam ezt a földet; holott e népeket az ő
istentelenségükért [IMIT fordítás: gonoszságukért] űzi ki te előled
az Úr
5 Mózes 12,1-3:
Ezek a rendelések és a végzések, a melyeket meg kell tartanotok,
azok szerint cselekedvén azon a földön, a melyet az Úr, a te
atyáidnak Istene ad neked, hogy bírjad azt minden időben, amíg
éltek a földön:



Pusztára pusztítsátok el mind azokat a helyeket, a hol azok a
nemzetek, a kiknek ti urai lesztek, szolgáltak az ő isteneiknek a
magas hegyeken, a halmokon, és minden zöldellő fa alatt.
És rontsátok el azoknak oltárait, törjétek össze oszlopaikat, tűzzel
égessétek meg berkeiket, és vagdaljátok szét az ő isteneiknek
faragott képeit, a nevüket is pusztítsátok ki arról a helyről.
És a javak elosztásának hatalomtól függő érdekeltsége mutatkozik
abban az ígéretben, hogy a tejjel és mézzel folyó földet a szolgává
vedlett Izrael fogja megkapni:
5 Mózes 12,29-30:
Mikor kiirtja előled az Úr, a te Istened a nemzeteket, a kikhez
bemész, hogy bírjad őket, és bírni fogod őket, és lakozol majd az ő
földükön:
Vigyázz magadra, hogy őket követvén tőrbe ne essél, miután már
kivesztek előled; és ne tudakozzál az ő isteneik felől, mondván:
Miképpen tisztelik e nemzetek az ő isteneiket? Én is akképpen
cselekszem.
5 Mózes 12,32:
Mindazt, a mit én parancsolok néktek, megtartsátok, és a szerint
cselekedjetek: semmit ne tégy ahhoz, és el se végy abból!
Az összefüggés megint megkérdőjelezi a lopás tilalmának hatókörét,
mint a gyilkosság tiltásának esetében, mivel más népektől szabadott
volt elvenni a tulajdonukat, és nem csak a tulajdonukat, de az
életüket is. A földet ugyanis nem csupán a földet birtokló népek
elűzésével, hanem közönséges lemészárlásával oldja meg Izrael,
amely nem csak az Ismeretlen Intelligencia helybenhagyásával,



hanem saját keze munkájának a részvételével, munkája
eredményének feltüntetve megy végbe. Izrael kiírtja a rajta lakó
népeket, ám ennek jelentése az, hogy az Ismeretlen Intelligencia a
földet jutalmul adja a szolgálatába állított népnek, a lopás védelme
tehát csak és kizárólag a szolgálatába álló nép fiait illeti, az idegen
isteneket szolgáló népeket nem.
9. parancsolat
20, 16. Ne tégy a te felebarátod ellen hamis tanúbizonyságot.
Fontos számításba vennünk azt a körülményt, hogy Mózes törvényei
alkalmat adnak bárkinek a törvény általi megölésére, ha két tanúval
egy halálos bűn elkövetését bizonyítanak ellene. Az ószövetség leír
egy példát, amikor törvényesen ítélik halálra Nábótot, hogy a király
megszerezhesse Nábót birtokában álló szőlőt. A halálos ítéletet
Jézábel tanácsára hamis tanúk kerítésével oldják meg:
1. Királyok 21,13:
Előjött azután két istentelen ember, és leült vele szemben, és
tanúbizonyságot tettek ez istentelen emberek Nábót ellen a nép
előtt, mondván: Megszidalmazta Nábót az Istent és a királyt. Kivitték
azért őt a városból, és megkövezték, és meghalt.
Itt nem csak arra látunk példát, hogy a hatalom ellenességet
pusztán szidalmazás esetén is halállal büntették, de arra is, hogy
törvényes eszközzel képesek bárkit megölni ennek a parancsnak a
nyomán, ha két tanúval állítják a törvényszegés tényét.
Hogy ilyen feltételrendszer nem származhat egy igazi Teremtő
Istentől, azt a feltételrendszer bölcstelensége jól ábrázolhatja. Jól
lehet, ez a tilalom maga után vonja a hamis tanú elleni ugyanolyan
eljárást, mint amilyen bűnnel vádolta a felebarátot, de ez csak akkor



történhetett meg, ha a hamis tanúbizonyság kiderül, ennek
lehetőségei pedig olyan körülmények között, amelyben a törvény
elfogultan vizsgálódik, igen nehéz lehetett.
5 Mózes 19,18-19:
És a bírák vizsgálják meg jól a dolgot, és ha hazug tanú lesz a tanú,
a ki hazugságot szólott az ő atyjafia ellen:
Úgy cselekedjetek azzal, amint ő szándékozott cselekedni az ő
atyjafiával. Így tisztítsd ki közüled a gonoszt.
Hogy Mózesnek (és képviseltjének) fontos volt ennek a
parancsolatnak hangsúlyozása, az szintén a törvénynek
engedelmeskedő szolgaember védelme indokolja. Tudja, hogy
számítani csak azokra az emberekre lehet, akiket a törvények való
engedelmeskedésért cserébe biztonságot és védelmet ígér, tehát
fontos annak a körülménynek tisztázása, hogy egy vádolt személy
törvényhez való hűsége vajon valóban támadható-e. A hamis
tanúnak törvényesen nem vádolható esetekre jelentősége nincs,
ellenben a törvény szempontjából vizsgálva valakinek a hűségét a
tanúbizonyságok jelentősége már nem hanyagolható el, halálos
ítéletek esetén pedig döntő fontosságúakká válnak.
Van egy másik oldala is a dolognak. Ha a törvény nem az ember
érdekeit, hanem a hatalom érdekeit tükrözi, mint Mózes esetében
látnunk kell, a hamis tanúbizonyság életet is menthet meg. Ha a
hamis tanú letagadja a bűnös ellen felhozott vádakat, akkor a
törvény kénytelen elengedni, nem hozhat ellene halálos ítéletet. A
parancsolat egyoldalúságából kitűnik, hogy a hatalom döntéseinek,
rendelkezéseinek, törvényeinek megkérdőjelezhetetlensége minden
parancsolat felett álló, így annak méltatása, hogy egy hamis tanú
cselekedhet jól, meg sem fordulhat az ember fejében.



10. parancsolat
20,17. Ne kívánd a te felebarátodnak házát. Ne kívánd a te
felebarátodnak feleségét, se szolgáját, se szolgálóleányát, se ökrét,
se szamarát, és semmit, a mi a te felebarátodé.
A szavak cseréje és bővítés miatt érdekes lehet az ötödik Mózes
könyvben elhangzó verzió is:
5,21: És ne kívánd a te felebarátodnak feleségét; és ne áhítsd
(Imit héber fordítás: ne kívánd) a te felebarátodnak házát,
szántóföldét; se szolgáját, se szolgálóleányát, se ökrét, se szamarát
és semmit, a mi a te felebarátodé.
A parancsolat megfogalmazása pontatlan. Ha ugyanis az irigykedést
szeretné Mózes megtiltani, van rá megfelelő szó. A kívánság,
áhítozás, vágyódás emlegetése pedig tévútra vezeti az embert, ezt
a tévutat figyelhetjük meg Pál apostol teológiájában, aki a test
kívánságainak már felelősséget tulajdonít a bűn keletkezésében,
olyan irányba terelve a bűn elleni támadást, mintha eredetileg is az
lenne felelős a törvényszegés keletkezéséért, holott a test
kívánságairól leginkább belső, teremtett folyamatok, szükségletek
tehetnek. Mivel a törvény alapvetően az egyén félelmein keresztül
próbál befolyást venni a cselekedetein, a törvény betartása vagy
megszegése nem az egyén kívánságaitól, hanem éppenséggel a
büntetéstől való félelmeitől függ. Az egyén törvényszegő
cselekedeteinek mozgatórugójában kiemelten csak a kívánságot
határozni meg, az emberi természet felől való tudatlanságot türközi,
mivel egy cselekedet eldöntésében sokkal több összetevő játszik
szerepet, sokkal nagyobbak, mint az egyén kívánságai, ezek például
a gondolkodása, hite, a lelki állapota, érzelmei, a külső körülmények,
korlátozások, kényszerek, és a belső félelmek, indulatok. A felsorolt
összes összetevő játszhat szerepet egy törvény megszegésében,



amelyek tiltása legalább olyan indokolt lenne, ahogyan azt Mózes a
felebarát tulajdonának megkívánásánál gondolta.
A parancsolat célja azonban a tulajdon védelme, de okát egy
félreértésből eredezteti. Mivel attól, hogy a felebarát tulajdonának
megkívánása nem egyértelműen vezet a felebarát tulajdonának
megkárosításához, ellenkezőleg, arra ösztönzi az egyént, hogy
munkával, befektetéssel ő is hasonló, vagy jobb minőséget
teremtsen magának, a felebarát tulajdonának megkívánása
törvénytisztelő környezetben valójában „pozitív” (nem törvényt
sértő) eredményekre ösztönöz. A felebarátnak zöld a kertje, az
egyén nekilát, és a magáét is megműveli, ha tetszik a ruhája,
megkeresi a ruhaboltban, ha a háza tetszik meg neki, felépít egy
nagyobbat és még szebbet. Mivel a parancsolat értelmetlensége a
pontatlanságából fakadóan hibás szemléleteket eredményez, nem
eredhet olyan forrásból, amely bölcsebb az embernél.
Ha tehát az egyént a felebarát tulajdonának megkívánása a tulajdon
megkárosítására ösztönzi, a parancsolatnak az ártalmas döntést
kellene megtiltania, nem magát a kívánságot, amely az egyént a
körülményeinek pozitív alakítására is ösztönözheti.



A prófétizmus
A legnagyobb probléma az ószövetség írásaiban az Istennel való
kapcsolat olyan feltüntetése, mintha egy centrálisan szervezett
központból, szenthelyből, templomból szólna csak, képtelen
másokhoz, máshonnan, azaz az emberhez személyes kapcsolaton
keresztül szólni, ha valamit tőle akar. Jézus tanításában az Isten
Lélek és Szellem, és aki a vele kapcsolatot szeretne teremteni,
annak szükség, hogy Lélek és Szellem által keresse. A mennyei Atya
ugyanis ott van az egyén belső szobájában, figyel is rá, és
cselekedetben válaszol az egyén odafordulásához, Jézus tehát az
Istennel való közvetlen kapcsolatról tanít. Az ószövetség istennek
hitt alakjával való kapcsolat ellentétesen Jézus tanításával
közvetítőkön keresztül valósítható meg, a közvetítőlánc legelső
láncszeme a hivatalos próféta, aztán jönnek vagy a papok, vagy a
célszemélyek. A hivatalos prófétával úgy beszélget az Isten, mint az
ember a szomszédjával, érthetően megfogalmazott beszédeket
füllel hallható módon adja át, nem halkan vagy suttogva, sokat
sejtető ráérzéssel vagy gondolatátvitellel, a félrehallás lehetősége
pedig kizárt. Az üzenet mesterkéltségéből az a gondolat fakad,
hogy az üzengető isten vajon miért nem képes közvetlenül
elmondani a célszemélynek, vagy célszemélyeknek hangosan és
érthetően a rájuk vonatkozó szavakat, hiszen nyílt s egyenes
fellépést várnánk el részéről akkor is, ha haragszik valakire a tettei
vagy gonoszságai miatt. Ehelyett az üzenet átadásához keresnie kell
egy prófétát, akinek elmondja, majd az elszalad az üzenettel, és
maga adja át, mintha ugyanezt az átadást az üzenetet
megfogalmazó Isten képtelen volna megtenni. Holott állítólag
megtette, hiszen a prófétának érthető, kerek szavakkal
megfogalmazva képes volt már egyszer átadni.
A hivatalos prófétizmus teljesen elrontotta az Istennel való kapcsolat



kiépítésének természetes menetét. A forrás és az egyén közé egy
külső csatolást teremtett, és elfordította attól a belső figyelemtől,
hangtól, megérzéstől, Lélektől, amely az Istennel való tényleges
kapcsolatra mutathatna. Magának a folyamatnak a mesterkéltsége
jelzi, hogy a forrás valójában egy teremtett lény, így akár emberi
kitalációra, vallási szerzőre, akár egy magát Istennek beállító lényre
kell gondolnunk, a hivatalos prófétizmus eredete nem lehet az élő
Isten. A prófétizmus tehát visszanyúl ahhoz a kapcsolathoz, amit
kezdettől Ismeretlen Intelligenciának nevezek, aki nem azonosítható
az élő Istennel, a Teremtővel, sem a mennyei Atyával. Ellenben
teremtettségénél fogva képes a beszédre, a hatalom irányítására,
technikai beavatkozásra – amely technika ismerete nélkül az ember
hajlandó a beavatkozást csodának kezelni -, és főképp magyarázza
a centrális központ igényét, ahonnan a hatalom megszervezése és
az irányítás üzemeltethető a szolgálatára kiválasztott, legyőzött, és
szövetséget kötött néppel.
Van azonban egy érdekes irány a próféták írásaiban, és ez a Mózes
szellemiségével ellentmondó nézetek megfogalmazása. Amikor a
próféták elvetik az áldozatot, megítélik a törvényszegés mellett a
nyomorgatást, az erőszakot, a visszaéléseket, elvetik az apáról fiúra
áteredő büntetés gondolatát, kisebb nagyobb mértékben
veszélyeztetik Mózes indította elvek hatékonyságát. Mivel a héber
kanonizált írásokban már a hivatalos prófétizmus írásai szerepelnek,
a prófétáknak kikiáltott személyek eredeti gondolatai és üzenetei
csak feltételezésekkel állapíthatóak meg, feltárásuk a Tóra követő
vallási hatalom folyamatos tisztogató hadműveletei miatt mára
szinte lehetetlen.
De nem megyek el anélkül, hogy a figyelmet ne hívnám fel az egyes
próféták vélhetően eredeti gondolataira.
Jézus tanításában a mennyei Atya mindenkivel foglalkozik, és mint



emberrel, tehát a mi általunk használt megkülönböztetések a jó
vagy gonosz emberre vonatkoztatva, előtte nem mérvadóak:
Máté 5'45:
Hogy legyetek a ti mennyei Atyátoknak fiai, a ki felhozza az ő napját
mind a gonoszokra, mind a jókra, és esőt ad mind az igazaknak,
mind a hamisaknak.
Ami annyit tesz, hogy az Isten emberekhez való viszonya nem
valamilyen fizetség a jó vagy gonosz cselekedetekért, ahogyan azt a
próféták képzelték, hanem szeretettel fordul nem csak a jókhoz, de
akit az emberek gonosznak tartanak, azokhoz is. Az emberek
szemében magasztosnak, jónak tartott értékek, az Isten előtt nem
számítanak, ezt akarja az evangélista is megfogalmazni a következő
Jézus szájába illesztett gondolatban:
Lukács 16'15:
És monda nékik: Ti vagytok, a kik az emberek előtt magatokat
megigazítjátok; de az Isten ismeri a ti szíveteket: mert a mi az
emberek közt magasztos, az Isten előtt utálatos.
További alátámasztás Jézustól, hogy az embereknek téves
fogalmaik vannak a jóról (vagyon, rang, törvénytisztelet) és a
dicséretesről, ennél fogva a mennyei Atya nem ugyanazon elvek
alapján fog különbséget tenni ember és ember között, bár az
evangélista megfogalmazása még ószövetségi hangnemet tükröz.
A Jézus által bemutatott törődéssel az emberek betegségeivel,
szenvedéseivel, problémáival azt hirdeti, hogy az általa bemutatott
mennyei Atya hasonlóképen kezeli az embert, és törődik gondjaival.
Ami annyit tesz, hogy az Ismeretlen Intelligencia és képviselői alatt
leuralt Izraelben sem hanyagolta el az emberekkel való törődést, így



ezek felismerése egy olyan környezetben, ahol istenként egy külső
hatalom, egy törvény formában kiadott mérték alapján szabályozó
és a törvénysértésért megfizető intelligencia volt beállítva, akit a
papság képviselt a nép előtt, rendkívüli fogalmi, elképzelési
zavarokat szülhetett egy valóban élő Istenről alkotott kép kialakítása
közben. Amit az élő Isten önmagáról sikeresen megismertetett és
nyilvánvalóvá tett, ezek az ismeretek szépen átvándoroltak az
Ismeretlen Intelligenciáról alkotott nézetek és elvek gyűjteményébe,
mint annak istenségének jellemző vonásaiként.
Annak nyomai látható a próféták írásaiban, hogy a mennyei Atyát
jellemző tulajdonságokban néhány személy felismerésre juthatott,
amelynek lehetősége a Mózes szellemiségéből eredő
klövetkeztetéseknek ellentmondó részletek világíthatnak meg.
Ésaiás 58,2-11:
Holott ők engem mindennap keresnek, és tudni kívánják utaimat,
mint oly nép, a mely igazságot cselekedett és Istene törvényét el
nem hagyta; kérik tőlem az igazságnak ítéleteit, és Istennek
elközelgését kívánják.
Mért böjtölünk, és Te nem nézed, gyötörjük lelkünket, és Te nem
tudod? Íme, böjtölésetek napján kedvteléseteket űzitek, és minden
robotosaitokat szorongatjátok.
Íme perrel és versengéssel böjtöltök, és sújtotok a gazságnak
öklével; nem úgy böjtöltök mostan, hogy meghallassék szavatok a
magasságban.
Hát ilyen a böjt, a melyet én kedvelek, és olyan a nap, a melyen az
ember lelkét gyötri? Avagy ha mint káka lehajtja fejét, és zsákot és
hamvat terít maga alá: ezt nevezed-e böjtnek és az Úr előtt kedves
napnak?



Hát nem ez-e a böjt, a mit én kedvelek: hogy megnyisd a
gonoszságnak bilincseit, az igának köteleit megoldjad, és szabadon
bocsásd az elnyomottakat, és hogy minden igát széttépjetek?
Nem az-e, hogy az éhezőnek megszegd kenyeredet, és a szegény
bujdosókat házadba bevigyed, ha meztelent látsz, felruházzad, és
tested előtt el ne rejtsd magadat?
Akkor felhasad, mint hajnal a te világosságod, és meggyógyulásod
gyorsan kivirágzik, és igazságod előtted jár, az Úr dicsősége követ.
Akkor kiáltasz, és az Úr meghallgat, jajgatsz, és ő azt mondja: Íme,
itt vagyok. Ha elveted közüled az igát, és megszűnsz ujjal mutogatni
és hamisságot beszélni;
Ha odaadod utolsó falatodat az éhezőnek, és az elepedt lelkűt
megelégíted: feltámad a sötétségben világosságod, és
homályosságod olyan lesz, mint a dél.
És vezérel téged az Úr szüntelen, megelégíti lelkedet nagy
szárazságban is, és csontjaidat megerősíti, és olyan leszel, mint a
megöntözött kert, és mint a vízforrás, a melynek vize el nem fogy.
Nyílt szembefordulás a hatalommal, az elnyomott ember
szabadságáért küzdő próféta nem a törvény képviseletében lép fel,
a vallási hatalom által méltatott böjtöt átértelmezi az üldözöttek, az
elnyomottak, az éhezők érdekének képviseletére. Az Isten
megszólítása az Ismeretlen Intelligencia azonosításához használt
fogalmazás szerint szerepel, de vegyük fontolóra, hogy a szöveg
már kanonizált írások között található. A tartalom kirívóan ütközik
azokkal a vezérelvekkel, amelyek alapján Mózes az embert
megkülönbözteti, nem a törvénynek való engedelmességéért vagy
engedetlenségéért számoltatja el a hatalom a népet, hanem a
törvényhez való hozzáállástól függetlenül az ember szenvedéseire



tekint, amely legfontosabb motívum Jézus mennyei Atyáról való
tanításának is. Megjelenik a világosság is a próféta írásában, amely
megint összhangban van Jézus legfontosabb tanításával, a
világosság fiairól, a világosságban járásról, és az Isten és a
világosság összekapcsolásáról. Hogy a próféta szövege fennmaradt
egy kanonizált írásban annak ellenére, hogy nem beszél a
törvénynek való engedelmeskedésről, nem ítélkezik a bűnösök
felett, és nem a törvényhez való visszatérésről prédikál, hanem az
igazság megnyilatkozását hangsúlyozza, amely Jézus tanításának is
vezérfonalát alkotja, a szövegrészletet hasonló forrásból kell
értelmeznem, mint amilyennel Jézus rendelkezett. Az igazság
hangsúlyba helyezése olyan körülmények között, melyben az
igazságosság egyenlő volt a törvényességgel, könnyen
kimagyarázható, hogy az igazságot a törvény betartásával azonosan
kell értelmezni, ez indokolhatja, hogy a szöveg az írással
összehangolt módon ugyan, de mégis fennmaradt, függetlenül attól,
hogy a prófétának tulajdonított egyéb írások akár már a képviselt
hatalom érdekeinek megfelelően szólalnak meg:
Ésaiás 30,9:
Mert pártütő nép ez, apát megtagadó fiak, fiak, kik nem akarják
hallani az Úr törvényét!
A kanonizálásnak csak egyetlen szempont szerint kell
szerkesztenie, a nyíltan vallási hatalom ellen szóló részleteket a
törvény ellenségeihez szólóra kell változtatni, és az írás máris a
hivatalos próféta hangjának formáját ölti. Amelyik írással ezt
lehetetlen megtenni, annak szerzőjét hamis prófétaként ki kell irtani
az élők sorából, mint aki maga a pártütő, az apát megtagadó fiú, és
aki nem akarja hallani az Úr törvényét.
A prófétizmus igen érdekes jelenség. Miután elhalkul az Ismeretlen



Intelligencia hangja, és erősödni tud a mennyei Atya felismeréséből
származó tanítás, a próféták írásai már a két hang összezavarását
tükrözik. A küzdelem óriási, a vallási hatalom minden ellenfelét
könnyedén tudja megnémítani, így a mennyei Atyától származó
üzeneteket tolmácsoló hangok igen burkoltan jelenhetnek meg. De
megjelenik és a prófétai írások sokszor át is veszik ezeket az
üzeneteket, jóllehet átfogalmazva, a hatalom érdekeinek
megfelelően látjuk mai formájukban.
Ilyen jelenség nyomára lehet bukkanni Ezékiel próféta esetében, aki
nyíltan támadja a kőbe vésett tízparancsolatban elhangzó utódokra
átszármazó büntetést. A tízparancsolatban az Ismeretlen
Intelligencia az atyák ellenséges lépéséért az ártatlan utódokat
negyed íziglen is megbünteti, amit Ezékiel élesen támad:
Ezékiel 18,2:
Mi dolog, hogy ezt a közbeszédet szoktátok mondani Izrael földjén,
mondván: Az atyák ettek egrest, és a fiak foga vásott meg bele?
Ezékiel először fogalmazza meg azt a kritériumot, hogy senki ne
viselje mások vétkét, a fiú se az atyja gonoszságát, hanem:
Ezékiel 18,20:
A mely lélek vétkezik, annak kell meghalni; a fiú ne viselje az apa
vétkét, se az apa ne viselje a fiú vétkét; az igazon legyen az ő
igazsága; és a gonoszon az ő gonoszsága.
Hogy Ezékielnek valódi kapcsolata lehetett az Ismeretlen
Intelligenciával, mégpedig ugyanazzal, akivel Mózesnek is volt,
később még visszatérek rá. A megfogalmazás korrekciónak tűnik, az
Ismeretlen Intelligencia rájött, hogy elvetette a tízparancsolatban a
sulykot, és ártatlanokat fenyegetett meg, az ember pedig ezt



könnyen számon kérheti. A pontosítás eredhet tehát az ő részéről is.
Az érdekes azonban Ezékielnél, hogy ugyanebben a fejezetben
Ésaiáshoz hasonló megítélések is elhangzanak:
Ezékiel 18,7-8:
És senkit nem nyomorgat, az adósnak a zálogot visszaadja,
ragadományt nem ragadoz, az éhezőnek kenyerét adja és a
mezítelent ruhával befedi;
Uzsorára nem ad, kamatot nem vesz, megvonja kezét az
álnokságtól, igaz ítéletet tesz a felek közt
Teljesen tiszta megfogalmazások, amelyek Jézus beszédeivel
Ésaiáshoz hasonlóan összhangba hozhatóak. A probléma persze a
következő fordulatban rejlik:
Ezékiel 18,9:
Az én parancsolataimban jár és törvényeimet megőrzi, hogy
igazságot cselekedjék; ez az igaz, õ élvén él, ezt mondja az Úr Isten.
A befejezés magyarázkodás, hogyan kell érteni az „igazat”, aki
természetesen az Ismeretlen Intelligencia parancsolatainak
betartóját jelentheti, semmi mást, így a szöveg elveszíti radikális
jellegét, illetve álságosan válik a törvény, a hatalom érdekeinek
szolgájává.
Sajnos ez a kettősség, tehát a Mózes törvényeinek érvényesítése
összemosva az igazság, az elnyomottak, az üldözöttek érdekeinek
érvényesítésével végig vonul a próféták írásain, de minél messzebb
távolodunk Mózestől, annál erőteljesebben válik szét.
Hóseás például már az áldozatok értelmetlenségét is meri
feszegetni, szembeállítva a szeretet, Isten ismeretének



hangsúlyosságával:
Hóseás 6,6:
Mert szeretetet kívánok én és nem áldozatot: az Istennek ismeretét
inkább, mintsem égőáldozatokat.
Az áldozatok bármilyen indokkal elvetése szemben a szeretet
gyakorlásával, már egyáltalán nem mózesi gondolat. Az áldozat
szerepe ugyanis feloldozhat sok szeretetlenséget, a vétekért, a
bűnökért való áldozatok felmentik az egyént szeretetlenségeiért, a
hangsúly nem a szeretet fontosságán, hanem az áldozások
kötelezésén nyugszik. Az áldozásokat nem lehet elvetni,
különlegesen fontos szabályok lettek meghatározva az áldozatok
végzésére, szinte a teljes harmadik Mózes könyv az áldozati
szertartások előírásaival foglalkozik, viszont egyetlen könyv sincs a
szeretet gyakorlására.
Hogy haladás történt az áldozatok megítélésében jól látszik abból a
fejlődésből, mely Mózesnél az áldozatok kötelességszerű
elvégzésével szemben először az „Úr szava iránti
engedelmességet” állítja Sámuel, Hóseás pedig a szeretetet.
1 Sámuel 15,22:
Sámuel pedig monda: Vajon kedvesebb-e az Úr előtt az égő- és
véres áldozat, mint az Úr szava iránt való engedelmesség? Íme, jobb
az engedelmesség a véres áldozatnál és a szófogadás a kosok
kövérénél!
A prófétizmus második fontos problémája a jövendölések.
Mondhatnánk, hogy a prófétizmus sorsa a jövendölések teljesülésén
áll vagy bukik. Mózes egy hatalmas feltételhez kötötte a hamis
próféta megítélését:



5. Mózes 18,22:
Ha a próféta az Úr nevében szól, és nem lesz meg, és nem
teljesedik be a dolog: ez az a szó, a melyet nem az Úr szólott;
elbizakodottságból mondotta azt a próféta; ne félj attól!
És a hamis próféta halálos ítélete sem könnyed dorgálás
5. Mózes 18,20:
De az a próféta, a ki olyat mer szólani az én nevemben, a mit én nem
parancsoltam néki szólani, és a ki idegen istenek nevében szól:
haljon meg az a próféta.
A jövendőmondást egyébként Mózes szigorúan ítéli meg:
5. Mózes 13,5:
Az a jövendőmondó pedig vagy álomlátó ölettessék meg; mert
pártütést hirdetett az Úr ellen, a ti Istenetek ellen, a ki kihozott
titeket Egyiptom földéből, és megszabadított téged a szolgaságnak
házából; hogy elfordítson téged arról az útról, a melyet parancsolt
néked az Úr, a te Istened, hogy azon járj. Gyomláld ki azért a
gonoszt magad közül.
A próféta és a jövendőmondó teljesen ugyanazt a feladatot végzi,
mindkettő egy bekövetkezésre váró eseményt jósol meg, a lényeges
különbség, ami a jövendőmondót halálos ellenséggé teszi, hogy
nem az Ismeretlen Intelligencia szolgálatában végzi. Végső soron
egy prófécia teljesülése szinte mindig ötven százalékos, vagy
teljesül, vagy nem. Így amilyen könnyen válhat valaki halálos
áldozattá egy jóslatának, ugyanilyen könnyen válhat dicsőséges
prófétájává Izraelnek. Több helyen is látjuk az ószövetségben, hogy
ellentétes jóslatokat tömegével is adnak próféták, és amelyiknek



szava teljesült, azt tekintették az Úristen prófétájának.
Egy város pusztulása, elfoglalása, egy háború sikere vagy kudarca,
a nép fogságra kerülése vagy szabadulása mindig kerülhetett
összefüggésbe egy – egy jövendöléssel, amelyeket utólagos
teljesülése esetén prófétai üzenetnek tekintettek.
A próféta célja pedig egyértelmű, a tömeg pszichológiai
befolyásolása, mégpedig az erőszak eszközeinek közvetlen
alkalmazása nélkül, a hatalom törvényének megszilárdítása az
események magyarázatával, mégpedig nem az események valós
indokaira mutatva, hanem a nép törvénynek való engedetlenségét
támadva. Egy katasztrófát, háborút, fogságot követő nyomorúság,
elnyomás könnyen magyarázatot kapott a törvénytől való
elhajlásban, a szabadulás, egy messiás megjelenése, a felvirágzás,
egy zsarnok lerázása pedig a törvény megszilárdulásával, uralomra
jutásával került összefüggésbe. A papságnak, akit a törvény uralma
csak fenntarthat és éltethet, nincs más feladata, csak olyan sikeres
prófétákat felmutatni, amelyek segítségével a törvény
megszilárdításába vetett bizalom fokozható. Hogy egy próféciát
esetleg az események után fogalmaztak meg, annak bizonyítékait
természetesen nem hagyták maguk után fenn. Eszközök sem voltak
annak bizonyítására, hogy egy próféciát valóban az események előtt
fogalmaztak meg, a nép köteles volt elhinni a papság állításait. A
próféta hatékonysága a törvény megszilárdításában mindenképp
fontos eszközzé teszi. Szükségtelen erőszakkal befolyásolni a
tömegeket, megteszi a kard helyett a jövőtől való félelem, vagy a
kecsegtető jövő ígéretébe vetett bizalom.
A hamis próféták elleni küzdelem odáig vezette a jövendőmondókat,
hogy üzeneteiket kétértelmű köntösbe öltöztetve adták elő, hogy
akár ellentétes fordulat esetén is a próféta ne kerüljön veszélybe
hamis jövendölés miatt. Ilyen próféta volt Dániel, aki Nabukodonozor



fogságába kerülve jövendőt mond a királynak, de olyan
szimbólumokkal teszi, hogy bármilyen történelmi fordulat
magyarázható lesz általa. Kiemelkedő fantáziájú képei olyan
magyarázatokat tudnak nyerni, hogy a király később felemeli, és
udvari tekintéllyé teszi, de mivel képei kitaláltak voltak a későbbi
magyarázóknak komoly fejtörést jelent a történelem eseményeire
különböző módon való ráerőltetése. Dániel csak kihúzta magát a
képei által a közvetlen veszélyből, ám ez elég volt ahhoz, hogy
minden kitalálását prófétikus jövendölésként kezeljék.
A prófétizmus meggyökerezése Izraelben legerősebben a Mózes
történeteknek köszönhetőek. Az emberek értelmi színvonalával nem
magyarázható sorsszerű beavatkozások sorozata olyan gyakori,
hogy egymást érik a csodák, és a kapcsolat az Ismeretlen
Intelligenciával olyan közvetlen, közeli és könnyedén tapasztalható,
mintha csak a szomszéd szobából kiabálnának át: „Kérdezd meg az
Urat!” – mondják. Erre megkérdezik, a válasz pedig egyértelmű,
homály, rejtély és talányosság nélküli, közvetlen, mintha egy
személyesen valóságos lénnyel találkoztak volna, akinek van szája,
tud beszélni, tud cselekedni, képességei vannak és azok igen
különlegesek, de mégis inkább háttérbe húzódik, rejtőzködik, és
csak kiválasztott személyekkel kíván kapcsolatot tartani. A válasz
nem rejtvényekben adódik, nem szóvirágokban, vagy a későbbi
próféták sokértelmű szimbólumainak használatával, hanem
konkrétak és egyértelműek. Az Ismeretlen Intelligencia minden
vonása Mózes könyvében azt a benyomást erősíti, hogy valamilyen
szemmel látható, füllel hallható, kézzel megfogható valóságosan
létező teremtett lénnyel van dolgunk, és egyáltalán nem az élő
Istennel, aki Jézus tanításában Lélek és Szellem. Ha tehát azok a
csodák valós alapúak voltak, akkor ez az Ismeretlen Intelligencia
képes olyan beavatkozásra, amely több ember, akár egy nép sorsát
is képes más irányba terelni. A prófétizmus innen indul el. A



beavatkozás vagy segítő, vagy pusztító módon megjelenik,
alátámasztva olyan ígéretet, amelyet előtte már az Ismeretlen
Intelligencia kijelentett, azaz egy próféciát teljesített. A tejjel és
mézzel folyó föld elfoglalása pontosan ilyen prófécia teljesülését
bizonyítaná. A beavatkozások azonban csak addig ilyen
határozottak, amíg az Ismeretlen Intelligencia jelen van, az
emberiség tudományos szintjét meghaladó fölényt mutató technikai
bázis hátterével, és működni is látszik. A földfoglalás után a csodák
megritkulnak, inkább a szövetség ládájához kötődik, és a „hang”
nagyobb időközökben „szólal meg” vagy „cselekszik valamit”.
Gyakorlatilag a tőle eredő szövetség ládájának eltűnése idejétől
kezdve pedig már nem cselekszik semmi különlegeset. A
prófétizmus azonban meghonosodott, a megindító erő önfenntartó
pályára lökte, és a hatalom érdekében, ami a törvény
megszilárdításának üzenetét foglalta magában, folyamatosan
szólalnak meg a próféták. A sikertelenek persze elbuknak, és
törlődnek a nép megemlékezéséből, a sikeresek pedig hivatalos
prófétákká válnak. Az első „igazi” beavatkozási csodákat kísérő
jelek nélkül azonban ezek a próféciák vagy az utólagos eseményre
illesztés, vagy a nagyon könnyű előrelátás reményének folyamán
készülhetnek, sőt mesebeli elemeket is visznek beléjük. Dániel
könyve, sőt még inkább a János Mennyei Jelenésekről való könyve
már burjánzik a mesebeli elemektől, tele van olyan szimbólumokkal,
amelyek azonosíthatatlansága évezredekre fejtörést okozott
azoknak, akik valamiféle konkrét történelmi esemény leírását vélik a
szimbólumok mögött felfedezni. Amikor a történelem megbuktatja a
jelenés aktuális magyarázatát, megbukik a próféta is, aki értelmezte
a jelenést.
A nép nyomora külön hullámokban erősítette meg azoknak a
személyeknek a megjövendölésének vágyát, amelyek kivezetik a
népet a nyomorúságból, megszabadítják őket a fogságból,



hasonlóan ahhoz a hatalmas tetthez, amelyet Mózes történetei az
Ismeretlen Intelligencia beavatkozásaként tüntetnek fel. Ám ha
valóban megszabadulnak, valóban jobbra fordul a soruk, azoknak
oka korántsem olyan csodaszerű beavatkozásoknak köszönhetőek,
mint ahogy az Ismeretlen Intelligencia kezdeti lendületes
beavatkozásait jellemezte. Mintha elfáradt volna az Úristen, vagy
megerőtlenedett volna a keze, a csodák annak ellenére megszűntek,
hogy a próféták az Úristen jelenlétét és kezének erejét hirdették.
Csakhogy ez az erő átváltozott a csodaszerű beavatkozásokról a
történelmi események csodálatos értelmezésére, ha tehát
nyomorba került Izrael vagy fogságba, akkor azt az Úristen
büntetésének, ha pedig jobb sorsra jutott, vagy megszabadult a
nyomorgatójától, akkor azt az Úristen szabadításának tudták be, a
probléma ezekkel az, hogy nem volt hozzá köze egyetlen
csodaszerű jelenetnek sem. A víz nem vált vérré, a sáskák nem
lepték el többé a nyomorgató országát, a kősziklákból nem fakadt
többé víz, és sem füstfelhő, sem tűzoszlop nem jelezte a
szabadulás útját a fogságban levő népnek. És égő csipkebokorban
sem volt hajlandó megjelenni senkinek. Ellenben egyre többet
tulajdonítottak személyek jelentőségének, tekintélyének, a
messiásoknak, a szabadítóknak, a királyoknak, akik hatalmukkal
valósítják meg az Úristen akaratát, a törvény fennmaradását, a nép
boldogulását, és persze elvárták azoktól, hogy fellépésüket csodák
és jelek kísérjék. Ennek az elvárásnak igyekeztek megfelelni akkor
is, amikor Jézust próbálták beilleszteni azok közé a messiási
elvárások közé, amelyeket találtak a próféták írásaiban, az
evangéliumok tele vannak tűzdelve olyan párhuzamokkal, amelyek
Jézus cselekedetei és a próféták jövendölései közötti azonosságot
szeretnék alátámasztani. Mivel az evangéliumok szerkesztőinek
szándékukban állta a messiás azonosságára való utalások szerinti
alakítás, rendkívül nehéz lett utólag bizonyítani, hogy Jézus
cselekedetei valóban a leírtak szerint vagy esetleg nem is azok



szerint történtek. Lehet a keresztény írástudók részéről felfedezni
konkrét hamisítási törekvéseket, mint egy zsoltár
átszerkesztésében, ahol az egyik verset szabályosan Jézus
szenvedéseire utaló jelre változtattak meg:
Zsoltár 22,17 (Károli):
Mert ebek vettek körül engem, a gonoszok serege körülfogott;
átlyukasztották kezeimet és lábaimat.
Ott eredetileg a következő szöveg állt:
Héber: „Kutyák zártak már körül, gonosztevő banda acsarkodik rám,
mint oroszlán, kezemre-lábamra”
Katolikus: „Kutyák falkája ólálkodik körülöttem, s gonosztevőknek
serege zár körül. Kezemet és lábamat összekötözték”
Ez csak a bizonyítható átszerkesztés, semmi okunk nincs annak
elvetésére, hogy több egyáltalán nem is létezik az írásokban. Sőt az
utólagos próféciagyártás nyomait fedezhetjük fel a jeruzsálemi
templom elpusztítása után íródott evangéliumok Jézusból
szeretnének prófétát faragni a pusztítás előre megmondásával.
Vajon az élő Istennek lehet eszköze a jövendőmondás, a prófécia
pusztán azért, hogy azzal a tömegek befolyásolását érhesse el? Egy
bölcs Istennek a tanításra kell a hangsúlyt helyeznie, hogy az ember
legyen képes a helyes döntésre, nem pedig meghagyva őt az
értetlenségében a döntést provokatív eszközökkel próbálja meg
kikényszeríteni. Jézusban éppen azért fedezhető fel valódi
istenismeret, mivel az ő fellépése a tanításra helyezi a hangsúlyt,
felismerve, hogy az ember értelmének hiányosságai a kulcsa a
legtöbb problémájának, szenvedésének. A prófétát ez nem érdekli,
befolyásolásra törekszik, meglovagolva az ember félelmeit és



vágyait ígérget és jósol, a cél a tömegek engedelmességre bírása a
fenyegetés vagy ígérgetés kilátásba helyezésével. A prófétizmus
Mózes szellemiségének terméke, befolyásolási technika, mely képes
mellőzni a csodaszerű beavatkozások szükségességét is.
Pillantsunk bele a csodák világába. A legtöbb csoda leírható
valamilyen technikai bravúrral, amelynek átlátását a csodát átélő
személy képtelen értelemmel magyarázni. A Sinai hegyre leszálló
füstöt és tüzet eresztő látványosságot hogyan lenne képes Mózes
és a nép másként értelmezni, mint egy Isten földre szállását az
égből? Ezékiel kerekes és merev szárnyakkal rendelkező repülő
berendezése (Ezékiel első fejezet) hogyan lenne értelmezhető
abban a korban, ahol a technika csak az állat vontatta szekérig volt
képes eljutni? De hogy állatok befogása nélkül helyet változtasson?
Csak egy „Isten” képes ilyesmire. Nehéz azonban különbséget
tennünk egy technikai bravúr, egy kitalált látványosság, vagy egy
csodaszerűen életet mentő, gyógyító esemény között. Meg lehet
kísérelni az olyan csodáknak hitelt adni, amelyek magyarázata akár
a mi technikai eszközeinkkel már lehetségesek, és az olyanokat
pedig a mesék kategóriájába sorolni, amelyek inkább a képzelet
termékei, mint a kenyérszaporítás, a hal szájából kivett pénz, vagy a
vihar lecsendesítése. De szükséges különválasztanunk azokat a
csodákat, amelyek levezethetőek nem technikai eszközök
segítségéből, hanem a lélek erejéből is, mint amelyek az erők általi
gyógyítások. De fontos szempont az a tény, hogy a technikus
csodák (égő csipkebokor, mint egy lámpás, ami nem éget; kígyóvá
változó pálca, ami valójában egy játékszer; szövetség ládájából
hangfalként megszólaló hang) valójában az Ismeretlen Intelligencia
hatalmi törekvéseihez kötődnek.
Vajon ugyanazok a csodák és jelek miért nem tűnnek fel másutt is a
világban, ha ugyanaz az „Úristen” volna jelen azokon a területeken
is? Az ószövetség egyik válasza a kiválasztottság, a másik válasza



az Istentől való elfordulás magyarázata. De mindkettő érvelés a
centrális hatalom elgondolásából fakad, a kiválasztás egy fajta nem
törődést jelent a hatalom alá nem került népekkel szemben, az
Istentől való elfordulás pedig könnyen értelmezhető azokhoz a
törvényekhez való nem igazodáshoz, amelyek Izrael életében
megszabták a nép életét, de még nem adattak meg az egyéb
népeknek. Az Istenhez való elfordulás ugyanis semmi egyebet nem
jelent, mint Mózes törvényei alá való vetés hiányát, tehát egyben a
hatalom kiterjesztésének a szükségességét tolja előtérbe. A
centrális hatalom feltételezi, hogy a hatalom személyi, teremtett
kézben van, aki a hierarchia lánc használatával képes az uralmát
fenntartani és az utasításokat megszabni, szemben Jézus
tanításával, az élő Istennel, a mennyei Atyával, akinek akarata nem
az ember leuralása, hanem az emberrel való összhang
megteremtése, az egység megoldása, amelyben a kapcsolat az
Istennel nem külső közvetítőkön keresztül, hanem belső személyes
megtapasztalásokon keresztül történik. Jézus ezt az egységet így
fogalmazza meg:
János 14,11:
Higgyetek nekem, hogy én az Atyában vagyok, és az Atya én
bennem van; ha pedig nem, magukért a cselekedetekért higgyetek
nékem.
Jézus tanításában felmerül valaha is a közvetítő szükségessége?
Mivel több beszédében is erre a személyes kapcsolatra mutat rá,
bizonyosra vehetjük, hogy eredetileg elutasította a közvetítők
(papok, próféták, lelkipásztorok, apostolok) szükségességét:
Máté 6,6:
Te pedig a mikor imádkozol, menj be a te belső szobádba, és ajtódat
bezárva, imádkozzál a te Atyádhoz, a ki titkon van; és a te Atyád, a ki



titkon néz, megfizet néked nyilván.
Máté 23,8-9:
De ti ne hívassátok magatokat mesternek, mert egy a ti mesteretek,
ti pedig mindnyájan testvérek vagytok.
Atyátoknak se szólítsatok senkit a földön, mert egy a ti Atyátok, aki a
mennyben van.
János 4,24:
Az Isten lélek: és a kik őt imádják, szükség, hogy lélekben és
igazságban imádják.
János 14,26:
Ama vigasztaló pedig, a Szent Lélek, a kit az én nevemben küld az
Atya, az mindenre megtanít majd titeket, és eszetekbe juttatja
mindazokat, a miket mondottam néktek.
Jézus tanításának következményei súlyosak. A közvetítő réteg
elvetése egyenlő a fennálló vallási hatalom elvetésével, hiszen azt
bizonyítja, hogy a mennyei Atya képes mindenkihez odafordulni,
nincs szüksége központi irányításra, székhelyre, üzengetőkre,
parancsolgatókra, prófétákra, az Istennel való kapcsolat kialakítása
személyi felelősségre, belső szobára, vagy őszinte szándékra
tartozó, mint atya – fia, lánya közötti viszony, nem pedig
kötelességszerű parancsok betartásával szabályozott szolgai
szerep. Ha pedig a közvetítő réteg el van vetve, akkor vele bukik a
parancsuralmi rendszer, azzal pedig a centrális hatalom (a királyság
mintájának) szükségessége, ez pedig elveti a kiválasztás
gondolatát, sőt azt is, hogy a pogányoknak tartott népek az Istentől
elfordultak lennének. Az Ismeretlen Intelligencia törvényei alá való



vetés hiánya ugyanis nem bizonyítja az élő Istentől való elfordulást,
hiszen az Isten szeretet és lélek, akiben tehát szeretet és lélek van,
hogy lenne elfordulva a szeretet és lélek forrásától?



Az Ismeretlen Intelligencia végigkíséri a munkájának gyümölcsének fejlődését
Az Ismeretlen Intelligencia jelentősége annak látszatában rejlik,
mintha tovább élne, mint bármelyik ember. Ott van az Édenkertben,
Noénál elpusztít egy sereg embert, Ábrahám engedelmességét
teszteli, de legaktívabban az Egyiptomi fogságból való
szabadulásnál avatkozik be az emberiség életébe. Aztán kötődve a
szövetség ládájához itt - ott még megszólal, Ezékielnél pedig
megjelenik egy repülő berendezésben, és önmagát Mózes
csipkebokor istenével azonosítja. A megszólaló hang stílusa,
fegyelmezettsége, intelligenciája és törekvései ugyanazok, eszközei
sem változtak, szándékában áll Izraelben önmaga istenségébe
vetett hitet megszilárdítani, és a világuralomra tör.
Az Édenkertben történt valami, amit elkezdett, és figyelemmel kíséri
a fejlődését hosszú évszázadokon keresztül. A leírás nagyban
hasonló ahhoz, mint mikor egy tudós kísérleti környezetet teremt,
amibe elhelyez egy mesterségesen megalkotott lényt, és mint egy
vírust elbocsájtja az emberek közé. Vélhetően nem különbözik
genetikailag az emberektől, szellemi, lelki és biológiai adottságai
ugyanolyanok, de van egy valami, ami programjában tér el az Isten
teremtette emberekétől, ez pedig a jó és rossz tudásának
specifikusan alkalmazott rendszerében rejlik, amely program
alkalmassá teheti nem csak Ádám és Éva leszármazottainak, de a
többi ember szolgai alakításának programnak megfelelően
végrehajtható módját. És ennek a gyümölcsnek meg kell érnie.
Ádám és Éva megszerzi a jó és rossz tudását, de a kiűzetés csak
látszólag szól az emberpár körülményeinek nehézzé tételéről, a



valóság az emberek közé való kerülés fontosságában rejlik. A
kapcsolat az Ismeretlen Intelligencia és az emberpár leszármazottai
között szemmel látható és füllel hallható formában marad fenn, a
kommunikáció nem romlik meg, a figyelem a sorsuk alakulása felől
erőteljes. A földművelés (Káin) és az állattenyésztés (Ábel)
beindításával a gazdagodás és vagyonosodás irányában megteszik
az első fontos lépéseket, a testvérgyilkossághoz maga az
Ismeretlen Intelligencia szolgáltat indokot. Káin és Ábel ugyanis
ajándékot vittek neki, Káin a föld gyümölcséből, Ábel pedig a juhai
kövérjéből. A szövegből az tűnik ki, hogy Ábel ajándéka kedvesebb
volt Káinénál, de egyáltalán nincs megmagyarázva, hogy miért
„tekintett” elfogadóan Ábel ajándékára és miért utasította el Káinét.
Lehetne kiindulópontnak azt választani, hogy Ábel munkájának
javából, legszebbjéből választott ajándékot a juhok kövérjével, és
Káin ezt nem tette meg, de kevés bizonyosságként kezelni, hiszen a
későbbiekben is az állatok leölése és vére lesz a bevált, az
Ismeretlen Intelligenciának „kedves és jó illatú” áldozat, nem pedig a
föld gyümölcseinek leve és füstje. Nincs olyan ajándékra néző
kedves tekintet, aki egy másik embert olyan haragra gyújtana, hogy
a méltatott felet miatta megölné, kivéve, ha óriási érdekek múlnak az
elfogadásán, vagy ha a megajándékozott a szerelmét fejezi ki a
biztató pillantásával. Vagy tán egyszerűen húsevő volt az Ismeretlen
Intelligencia és nem vegetáriánus? Káin haragjának az oka nincs
megmagyarázva azzal, hogy Ábel ajándékát az Ismeretlen
Intelligencia elfogadta, az övét pedig nem.
Próbáljuk meg értelmezni a problémát az Ismeretlen Intelligencia
eddig megismert természetéből, szándékaiból levezetve, és
próbáljunk magyarázatot találni az állatáldozatok bevezetésének és
fontosságának abban a folyamatban, amely az ember szolgává
tevésének, és a felette megteremteni kívánt vallási hatalom
kialakításának állomásai fémjeleznek.



Az állatáldozatok jelentős része kitalált ürügyekkel lesz
megkövetelve. A hálaáldozatok, az engesztelési áldozatok, a
bűnökért való áldozatok elégetése szabályos pazarlás, megegyezik
azon népek szokásaival, akiket az Ismeretlen Intelligencia, mint vele
versenyben levő bálványimádó népet megpróbál kiirtani. Amellett,
hogy a bálványáldozások ellen tüntetően harcol, önmaga követeli
meg a bálványáldozati szokások átalakítását az ő imádatára
megépített – azaz megszentelt - oltárokon való elvégzésre. Ebből a
fontos jelből láthatjuk, hogy az Ismeretlen Intelligenciának nem a
bálványáldozással van baja, hanem azzal, hogy az oltáron nem ő a
főnök. A bálványáldozatok mellé kapcsolt hit a bűnök elengedésére,
az engesztelésre, vagy a hála kifejezésére inkább csak a hatalom
„jóindulatú” helybenhagyását tükrözi, mint valódi ellenértékkel bíró
áldozatot egy ítélettel, vagy egy haraggal szemben. Mit kezdene
amúgy is egy intelligens hatalom olyan áldozatokkal, amelyek
eredménye füstté válik és hamuvá? Nos, egy olyan kialakuló
rendszerben, amelyben az üzleti szempontok, a megfizetés
meghatározó szabály lesz a törvény alapelveiben is, az áldozatok
szolgálhatnak olyan ürügyeket, melyben az ítélettel szemben a
törvény bírái enyhítést, „kegyelmet” gyakorolhatnak. Az áldozati
szertartások mentsvárai lehetnek azoknak, akik felett nem kívánnak
a törvény ítéleteivel élni, és kiskaput biztosítanak az enyhítésre,
vagy az elengedésre, ami a kegyelem:
3. Mózes 5*18:
Vigyen azért a nyájból egy ép kost a paphoz, a te becslésed szerint,
bűnért való áldozatul, és szerezzen néki engesztelést a pap az ő
tévedéséért, a mellyel tudatlanságból tévedett, és megbocsáttatik
néki.
Második értelme az áldozatnak a kialakuló hatalmi vezetés
megélhetésének egy forrását biztosítani, az áldozatok és a papok



ellátásának szabályozása törvényekben és rendelkezésekben lesz
megfogalmazva Mózes könyveiben:
3 Mózes 7,5-9:
És füstölögtesse el azokat a pap az oltáron tűzáldozatul az Úrnak.
Vétekért való áldozat ez.
A papok között minden férfiú eheti azt, szenthelyen egyék meg;
igen szentséges az.
A milyen a bűnért való áldozat, olyan a vétekért való áldozat is, egy
törvényük van nékik. Azé a papé az, a ki engesztelést szerez vele.
Ha a pap egészen égőáldozatot áldoz valakiért, az égőáldozat bőre,
a melyet megáldoz, azé a papé legyen.
Minden ételáldozat is, a melyet kemencében sütnek és minden, a
mit rostélyon vagy serpenyőben készítenek, a papé legyen, a ki azt
áldozta.
Az áldozat értelme itt világos, az áldozó nép félrevezetése
kötelesség, a félrevezető pap eltartása pedig nyereség. A pap
eltartására szükséges áldozatok előírása törvényben fogalmazódik
meg:
5 Mózes 18,1-5:
A Lévita-papoknak, a Lévi egész nemzetségének ne legyen se
része, se öröksége Izráellel, hanem éljenek az Úrnak tüzes
áldozataiból és örökségéből.
Annak okáért ne legyen néki öröksége az ő atyjafiai között: Az Úr az
ő öröksége, amint megmondta néki.



És ez legyen a papoknak törvényes része a néptől, azoktól, a kik
áldoznak akár ökörrel, akár juhval, hogy a papnak adják a lapockát, a
két állat és a gyomrot.
A te gabonád, mustod és olajod zsengéjét, és a te juhaid gyapjának
zsengéjét néki adjad;
Mert őt választotta ki az Úr, a te Istened minden te nemzetséged
közül, hogy álljon szolgálatra az Úrnak nevében, ő és az õ fiai
minden időben.
A papság intézményesítésével tehát örökre bezártra az Ismeretlen
Intelligencia az Isten és az egyszerű ember közötti közvetlen
kapcsolat lehetőségét, amelyet Jézus kardinálisan fontos elemnek
tüntet fel a tanításában:
Máté 23,8-10:
Ti pedig ne hívassátok magatokat Mesternek, mert egy a ti
Mesteretek, a Krisztus; ti pedig mindnyájan testvérek vagytok.
Atyátoknak se hívjatok senkit e földön; mert egy a ti Atyátok, a ki a
mennyben van.
Doktoroknak se hívassátok magatokat, mert egy a ti Doktorotok, a
Krisztus.
János 16,13:
De mikor eljön amaz, az igazságnak Lelke, elvezérel majd titeket
minden igazságra
Az Ismeretlen Intelligencia megteremtette, törvénybe foglalta a papi
réteget, annak eltartását, és ami különlegesen fontos ebben a
műveletben: a hatalom nem jelenlevő birtokosának képviseletét egy



láthatóan jelenvaló réteggel, amelynek önfenntartása évszázadokra,
akár évezredekre így megoldott. Mert mi szükség képviseletre, ha
az Isten valóban személyesen képes mindenkivel foglalkozni,
tanítani, igazságra vezérelni, és gondot viselni a dolgaira, ahogyan
azt Jézus megvilágítja? Akkor van tehát csak ilyen testületre
szükség, ha a magát istenként feltüntetni kívánó forrás képtelen
ennek megtételére, képtelen bárkivel – legalábbis egy időben
fizikai kapcsolatba kerülni, ehhez neki személyes megjelenés,
hallható és látható formai alakjában való fizikai fellépés szükséges,
ahogyan ezt a technikai bravúrjaiban Mózesnél és a prófétáknál
megismerjük. Vagyis elegendő az a manipuláció, hogy csak a
képviseletet gyakorló réteggel tartson már könnyebben megoldható
fizikai kapcsolatot, és elegendő velük, majd rajtuk keresztül a
hatalmat vett nép fölött elhitetni a saját isteni mivoltát.
Az ember és az Isten közötti távolságot végképpen megnöveli az
ember előtt a szenthely kialakításával, legyen az sátor vagy
templom, amelyben lakozni kíván. Az Isten fogalmi elidegenítése az
egyéntől teljes mértékű, annak a látszatnak megteremtésével,
mintha a neki szóló adományokat, áldozatokat csak ott lehet
megtenni, valamint minden intézkedés, rendelkezés, utasítás csak
onnan származhat, és csak a képviseleti láncon juthat el a
szenthelytől távol eső részekre. A megjelölt város Jeruzsálem, a
megjelölt szenthely a templom lesz, a vidéki ember Istennel való
kapcsolata, adományai, áldozatai csak zarándoklás formájában
fejezhető ki:
5 Mózes 14,22-26:
Esztendőről esztendőre tizedet végy a te magodnak minden
terméséből, a mely a te meződön terem.
És egyed az Úrnak, a te Istenednek színe előtt azon, a helyen, a



melyet kiválaszt, hogy ott lakozzék az õ neve [pl. a Jeruzsálemi
templomnál], gabonádnak, mustodnak, olajodnak tizedét, a te
barmaidnak és juhaidnak első fajzását; hogy tanuljad félni az Urat, a
te Istenedet minden időben.
Ha pedig hosszabb néked az út, hogysem oda vihetnéd azokat,
mivelhogy távol esik tőled az a hely, a melyet az Úr, a te Istened
választ, hogy oda helyezze az ő nevét, téged pedig megáldott az Úr,
a te Istened:
Akkor add el pénzen, és kösd a kezedbe a pénzt, és menj el arra a
helyre, a melyet kiválaszt az Úr, a te Istened;
És adjad a pénzt mind azért, a mit kíván a te lelked: ökrökért,
juhokért, borért és vidámító italért és mindenért, a mit megáhít
néked a te lelked, és egyél ott az Úrnak, a te Istenednek színe előtt,
és örvendezzél te és a te házadnak népe.
Mintha csak a kiválasztott helyen, ahova „helyezte a nevét”, lakna az
Isten, ott van az ő „színe előtt”, de vidéken, más földeken ez
teljességgel lehetetlen.
Káin és Ábel történetében egyszerűen egy érték fogalmazódik meg,
a hús áldozati értéke sokkal becsesebb, mint a föld terményeinek
értéke, Káin joggal méltatlankodhatott ajándéka elutasítása felől,
kivéve, ha nem a silányabbját választotta, míg Ábel a sajátjai
legjavát. Hogy mi alapján lett elutasítva Káin ajándéka, annak
eldöntése lehetetlen a történetben megfogalmazatlanul maradt
indoklások hiányában, ami azonban halványan értelmezhető, az
egyedül a húsáldozat becsesebb értéke, mint a termények áldozata,
az is az Ismeretlen Intelligencia szemszögéből tekintve. Káin
gyilkosságának igen felületes megítélése meglátszik annak a látszat
megítéléses szemléletnek a kifejlesztésében, amely az ószövetség
írásaiban kezdettől végigvonul, a gyilkosság indokainak megértése



korántsem olyan fontos, mint a gyilkosság tényének megítélése.
Senkit nem érdekel, senkit nem érdekelhet, hogy Káin miért gyilkolta
meg Ábelt, esetleg abban a konfliktusban, amely közte és Ábel
között húzódott ő volt-e a valódi áldozat, vagy Káin nézete,
vélekedése, valamilyen korábbi tette volt az elnyomott, figyelembe
se vett igazságos vélekedés, vagy jogos cselekedet, az író nem is
szándékozik Káin vélekedéseit, indokait közölni, szigorúan a
gyilkosság tettére kíván koncentrálni. Az ember ritkán gyilkol ok
nélkül, ha csak nem bolond, és egy gyilkosságra való eljutáshoz igen
sok megfontoláson kell keresztül mennie. Saját maga előtt a
gyilkosság látszik a kivezető útnak, de a történet meg se igyekszik
világítani, milyen helyzetbe kényszerült Káin, milyen konfliktust
kellett átélnie, és miben nem vették figyelembe az érdekeit,
igazságait. A történet szerinti megítélése Káinnak már előrevetíti a
törvény szagát, amely immár hivatalosan Káin megítéléséhez
hasonlóképpen nem kívánja figyelembe venni a törvényszegő
indokait, kényszerhelyzetét, körülményeit, nem akarja megérteni
helyzetét és korlátoltságait, egyszerűen az elkövetett
törvényszegést állapítja meg, megkeresi a tett bizonyítékait, aztán
ítéletet hoz a tettes ellen. Halvány indokokat hajlandó csak
elfogadni, tudatlanságot, tévedést és véletlent, amelyek mellett a
törvény tiszteletének vélt szándéka még feltételezhető a tettesnél. A
törvény a cselekedetek megértésére nem törekszik, hiszen a tettet
kívánja beazonosítani, és az ennek megfelelő ítéletet kiszabni. A bíró
sem önállóskodhat, a törvényhozó érdekeit és valódi indokait már a
törvény végrehajtási szervei, intézményei, képviselői nem kötelesek
tudni. Ahogy Káin esetében is látjuk. Gyilkolt, tehát elüldözendő,
függetlenül attól, hogy igazságát rosszul választott eszközzel vagy
módszerrel akarta érvényesíteni, a fontos olyan helyzetekben,
melyben a törvényszegés a tettes áldozattá vált körülményeiből
következik, hogy az elüldöző hatalom hazugsága ne derüljön ki, az
olvasó ne azon kutakodjon miért is gyilkolt Káin, csupán a tett



minősítését vegye be, és féljen.
A jó és rossz tudásának egyik folyománya, a jó és a gonosz
szembeállítása, harca. Mivel mindkettő egy mesterséges termék, a
harc függ annak meghatározásától, hogy mely szabályok, minták és
normák szerint tekintünk valakit jónak vagy gonosznak. Ábel a „jó”
irányában, Káin a „gonosz” irányában alapozta meg világnézetét,
felfogását, nézeteit és értékeit az életről, de mindkettő hasznos
annak, aki ennek a harcnak fenntartásában érdekelt. Káin tehát első
lépésben nem halhat meg.
A gyilkossá váló Káint az Ismeretlen Intelligencia kiküldi az emberek
közé, Nód földjére. Érdekes hozzáállás, mivel később a szolgájává
tett nép között törvénnyé teszi a gyilkos megkövezését, ennek az
enyheségnek tehát különleges okának kell lennie. A vírus el lett
eresztve, és Mózes könyve megemlékszik a folytatásról is, Lámekh,
Káin leszármazottjának a gyilkosságáról:
1 Mózes 4,23-24:
Akkor monda Lámekh az ő feleségeinek: Oh Háda és Czilla,
hallgassatok szómra, Lámekh feleségei, halljátok beszédem: embert
öltem, mert megsebzett; ifjat öltem, mert megütött.
Ha hétszeres a bosszú Káinért, hetvenszeres az Lámekhért
Káin nézetei, szemlélete, felfogása meghozta gyümölcsét, ha nem is
azonnal, de kései utódjában igen. A kétféle ellenpont ütköztetése a
jó és gonosz között az ószövetség jellegzetes harcaként végig fog
vonulni az írásokon, a „jó” fogalma minden esetben az engedelmes,
parancsra hallgató szolgaember lesz, a „gonosz” pedig az
ellenkezője, és ennek az ellentétnek fejlesztése jelenik meg később
Mózes vallásában, törvényében, a hagyományban, hatalomban,
kibékíthetetlen ellenségnek tüntetve fel egymás előtt a jót és



gonoszt.
Az Ismeretlen Intelligencia beavatkozásának következő
állomásaként vizsgáljuk meg Noé történetét (1 Mózes 6,7,8
fejezetekben). Úgy tűnik, az Ismeretlen Intelligencia előtt
átláthatatlanná válik a saját vérvonalának követése, elszaporodik a
gonosz a földön, ami annyit tesz, hogy veszélybe kerültek azok a
nézetek és szempontok, amelyek alapján Ádámot és Évát útnak
indította. Úgy tünteti fel a történet, mintha az emberiség általa való
teremtését bánná meg, de szó nincs erről, hiszen az emberiséget az
élő Isten teremtette, akiről Mózes első fejezete tesz leíró
megemlékezést. Amit valójában bán, az kifejezetten az, hogy
képviselete összezavarodott a teremtett emberiséggel, lassan senki
nem fogja vinni azokat az elveket, és nézeteket, amelyek miatt
Ádámot és Évát kitalálta. Döntést hoz, hogy megőrzi az egyetlen
olyan leszármazottat, Noét, akiről még látszik az eredeti szándékok
követése. A döntés természetesen pusztító, özönvizet bocsát a
földre. Nem kell komolyan venni, szó nincs arról, hogy az egész
világot pusztítaná el valaki vízzel, hiszen ennek lehetetlensége
sokkal nagyobb, mint egy új világ teremtése. Teremteni azonban az
Ismeretlen Intelligencia képtelen, ellenben pusztítani azt képes.
Hogy nem az egész világ minden élőlénye lesz elpusztítva, azt Noé
amúgy sem fogja észrevenni, hiszen neki a világ addig tart, amíg a
szeme ellát, a történet elbeszélés formájában pedig már úgy lesz
továbbadva, mintha az egész föld lett volna elpusztítva.
Noé története tehát egy tisztogatás, a módszer: pusztítás. A
technikai megoldás nincs elárulva, de egy falu elborítása vízzel,
különösen, ha völgyben fekszik, vagy a természeti feltételek
adottak, mai eszközökkel sem okozna nagy gondot az embernek.
Sodoma és Gomora eltörlése a föld színéről sem különb, ám a
tisztogatás tűzzel történik, a kiirtott lakosság kisebb, mint Hirosima



elpusztított népessége.
1 Mózes 19,24-25:
És bocsátott az Úr Sodomára és Gomorára kénköves és tüzes esőt
az Úrtól az égből.
És elsüllyesztette ama városokat, és azt az egész vidéket, és a
városok minden lakosait, és a föld növényeit is.
A pusztítást valójában „két férfiú” - akiket Lót angyalnak nézett
végezte, akik ki lettek küldve a tett elvégzésére:
1 Mózes 19,13:
Mert mi elvesztjük e helyet, mivelhogy ezek kiáltása nagyra nőtt az
Úr előtt; és az Úr küldött minket, hogy elveszítsük ezt.
A városok lebombázása technikai akciónak látszik, azt a várost is ki
tudták kerülni, ahova Lót menekült:
1 Mózes 19,21-22:
Monda azért néki: Íme, tekintek rád e dologban is, és nem pusztítom
el a várost, a melyről szólottál [azaz, ahova menekülni akart Lót].
Siess, menekülj oda, mert semmit sem tehetek [már a két „angyal”]
addig, míg oda nem érsz. Azért nevezték annak a városnak nevét
Czóárnak.
A „tüzes pusztítás” nyomai, füst és hatalmas üreg, még másnap is
láthatóak voltak a megmaradt városból:
1 Mózes 19, 27-29:
Ábrahám pedig reggel arra a helyre indult, a hol az Úr színe előtt



már állt.
És tekintett Sodoma és Gomora felé, és az egész környék földje felé;
és látta, és íme felszállott a földnek füstje, mint a kemence füstje.
És úgy lett, hogy mikor elvesztette Isten annak a környéknek
városait, megemlékezett az Isten Ábrahámról, és kiküldte Lótot a
veszedelemből, mikor elsûlyesztette a városokat, a melyekben lakott
korábban Lót.
A vérvonal követésével eljutunk Ábrahámhoz, akinél jelentősebb
ígéretek, áldások hangzanak el, az első szövetség is vele köttetik
meg. Ábrahám nemzetsége nagy volt, magának Ábrahámnak
megjelent az Ismeretlen Intelligencia, személyesen beszélgetett
vele, a kontaktus megint csak szemmel látható, füllel hallható,
kézzel fogható jelenségre utal, tehát külső tapasztalásra irányít és
elterel a belső, a lélek általi tapasztalások keresésétől. A kapcsolat
azonnal egy ígérgetéssel indul:
1 Mózes 12,1-3:
És mondta az Úr Ábrámnak: Eredj ki a te földedből, és a te
rokonságod közül, és a te atyádnak házából, a földre, a melyet én
mutatok néked.
És nagy nemzetté teszlek, és megáldalak téged, és felmagasztalom
a te nevedet, és áldás leszel.
És megáldom azokat, a kik téged áldanak, és a ki téged átkoz,
megátkozom azt: és megáldatnak te benned a föld minden
nemzetségei.
Az ígéret személytelen, inkább csak egy értesítést fogalmaz meg,
nem Ábrahám fogja közvetlenül elnyerni és élvezni az áldást, hanem



az utódok száma lesz magas, és a föld nemzetségeire való
kacsintás inkább a hatalom terjedését, tehát függést és a
szolgaságot takarja, mint bőséget, szabadságot, békességet a
népeknek. Az áldás és átok ugyanis később a törvény idején
konkretizálódik, és megszabott feltételtől fog függni, ez a feltétel
pedig a hatalom rendelkezéseinek szóló maradéktalan
engedelmesség lesz. A segítség ígérete jóban és rosszban
megerősíti azt a háttértámogatást, amely mind végig, mint fizikai
kontaktus fog jelentkezni az ószövetség írásaiban.
Olybá tűnik ezért a megjelenésért, a kontaktusért Ábrahám semmit
nem tett, élte az életét, semmivel sem volt jobb vagy több a
körülötte élő nemzetségeknél, hogy tehát mégis felkereste őt a
jelenség inkább származásának, vérvonalának köszönhető. A
vérvonalon belül is inkább csak a férfi utódlás számított, mintha
csak egy speciális Y-kromoszóma nyomkövetése, terjedése és
megőrzése lenne fontos az Ismeretlen Intelligencia számára. A nő
szolgálata ugyan becses volt, de értékben alatta volt mindig a
férfinek, ez kifejeződik felfogadásának értékelésekor is:
3 Mózes 27,2-7:
Szólj Izráel fiainak, és mondd meg nékik: Ha valaki fogadásul a te
becslésed szerint való személyeket szentel az Úrnak:
Akkor, ha férfit kell becsülnöd, húsz esztendőstől hatvan
esztendősig ötven ezüst siklusra becsüljed, a szent siklus szerint.
Ha pedig asszony-személy az, harminc siklusra becsüljed.
Ha pedig öt esztendőstől húsz esztendősig való, akkor a
fiúgyermeket húsz siklusra becsüljed, a leányt pedig tíz siklusra.
Ha pedig egy hónapostól öt esztendősig való, akkor a fiút öt ezüst



siklusra becsüld, a leányt pedig három ezüst siklusra.
Ha pedig hatvan esztendős és azon felül való, ha férfi, akkor
becsüljed tizenöt siklusra, az asszony-személyt pedig tíz siklusra.
A férfi jogainak megállapítása a törvényben sokkal erősebb, mint a
nő jogai, a nő alárendelt szerepet kap a hierarchiában, végig
cselédszerep jut neki, a férj segítőtársaként lett elrendelve. Az
Ismeretlen Intelligencia hierarchikus szemlélete miatt a családi
felépítés is hierarchikus, ez lesz az alapsejt a birodalmának
kialakításában.
De az ószövetség történetéinek során láthatjuk, hogy nem csupán a
jó és rossz tudásának speciális, csapdaszerű használatának
terjesztéséről van szó egy konkrét ügy érdekében, hanem a
vérvonal szerepe is számít. Ábrahámot tehát megkereste, és
indoklás nélkül megáldja az Ismeretlen Intelligencia, holott eddig a
pontig Ábrahám nem teljesített sem különösebbet, sem
eredményesebbet, mint más személy, más nemzetség körülötte,
csupán származását vezeti le Mózes (1 Mózes 11,10-26), aki a
vérvonal, a származás feltüntetésére mindig különös gonddal ügyel.
Ne hanyagoljuk el annak gondolatát, hogy az Édenkertben más
fontos esemény is történhetett, mégpedig az ember természetébe,
biológiai felépítésébe való mesterséges beavatkozás.
Ábrahám tehát újabb állomás, és az ő idejében nem csak Sodoma
és Gomora elsüllyesztésével tűnik fel komoly beavatkozás az
Ismeretlen Intelligencia oldaláról, hanem Ábrahám egész sorsát
kézbe veszi, feladatokat szab neki, teszteli, ígéreteket ad, majd
speciális szövetséget köt vele.
Ígéretek:
1 Mózes 12,3:



És megáldom azokat, a kik téged áldanak, és a ki téged átkoz,
megátkozom azt: és megáldatnak te benned a föld minden
nemzetségei.
1 Mózes 15,2 [védelem ígérete]:
E dolgok után lett az Úr beszéde Ábrámhoz látomásban, mondván:
Ne félj Ábrám: én pajzsod vagyok teneked, a te jutalmad felette igen
bőséges.
1 Mózes 15,5 [utódok sokasága]:
És kivivé őt, és mondta: Tekints fel az égre, és számláld meg a
csillagokat, ha azokat megszámlálhatod; - és monda neki: Így len a
te magod.
1 Mózes 15,7 [tejjel és mézzel folyó föld, Kánaán
megszerzésének ígérete]:
És monda néki: Én vagyok az Úr, ki téged kihoztalak Úr-Kaszdimból,
hogy néked adjam e földet, örökségedûl.
1 Mózes 15,18-21:
E napon kötött az Úr szövetséget Ábrámmal, mondván: A te
magodnak adom ezt a földet Egyiptomnak folyóvizétől fogva, a nagy
folyóig, az Eufrátesz folyóvízig.
A Keneusokat, Kenizeusokat, és a Kadmoneusokat.
A Hittheusokat, Perizeusokat, és a Refeusokat.
Az Emoreusokat, Kananeusokat, Girgazeusokat, és a Jebuzeusokat.
Természetesen a rajta lakó népek kiirtásával.



Az a hihetetlen ígéret adódik, hogy a földet nem Ábrahám kapja
meg, hanem majd a negyedik generációs utóda, több mint négyszáz
év múlva. Az ígéret az Ismeretlen Intelligencia korlátoltságát tükrözi,
képtelen a földet Ábrahámnak adni minden varázstudása ellenére, a
magyarázat a rajta lakó nép gonoszságának alacsony szintjére
hivatkozik:
1 Mózes 15,16:
Csak a negyedik nemzedék tér meg ide; mert az Emoreusok
gonoszsága még nem tölt be.
Átlátszó kibúvó, tudja, hogy Ábrahám egész nemzetsége nem erős
ahhoz, hogy a földet birtokba vegye, ahhoz majd egy komolyabb
erővel bíró nép kell, hogy erőszakkal tudja azt a földet megszerezni
a rajta lakó népektől, ahogyan ez a történet szerint Mózes után majd
történik. Mert az Ismeretlen Intelligencia képtelen rendelkezni az
állítólag általa birtokolt egész föld felett, és a rajta lakó népek felett,
nem tudja elküldeni egyik földről sem a rajta lakó népet, hogy egy
másiknak adja, nem áll hatalmában, ellenben erőszakkal elveheti. De
nem ő, hanem majd a megerősödött Izrael fogja erőszakkal, vérrel
és a földön élő népek kiirtásával háborúban elvenni, ő csak az
elméleti adományozó marad a háttérben. De az Emoreusok
gonoszságára való hivatkozás már itt is jelzi, hogy elejétől végig
minden erőszakos lépés az Ismeretlen Intelligencia részéről, a
szenvedő fél gonoszságával lesz magyarázva és indokolva, amely
fél kiirtásán keresztül azok vagyonából jutalmazza földdel, mezővel,
javakkal, asszonyokkal a neki engedelmeskedő, hatalmában tartott
szolga népet. A kiirtottak gonoszságának valódisága eleve
megkérdőjelezhető a törvény által gonosznak ítélt személyek
megkérdőjelezhetősége miatt, hiszen a fő szempont nem a rablás,
gyilkosság és erőszak elismerése a gonoszságuk megállapításához,
hanem az engedelmesség léte vagy nem léte. A rablás, gyilkosság



és erőszak ugyanis kötelesség a törvénytisztelő embernek is, ha a
hatalom erre „ítélet” vagy „büntetés” formájában utasítást ad.
És ehhez a népnek egy szolgálatra kötelező szövetséget is kell
elfogadnia, amely feladat Mózesre hárul majd a pusztába kivitt és
végsőkig elkeserített néppel. Olyan gazdag, jószágokkal, földdel és
sátrakkal bíró nemzetséggel, mint Ábrahám, ez a szövetség nem
köthető meg, talán még nem érett meg arra, hogy saját fajtájára
követ emeljen. Hiszen maga Ábrahám is, amikor Lót fogságba esett,
atyjafia segítségére fegyverbe szólított férfiakat és védelmére
sietett:
1 Mózes 14,14-16:
Amint meghallotta Ábrám, hogy az ő atyjafia fogságba esett,
felfegyverezte házában nevekedett háromszáz tizennyolc próbált
legényét és üldözve nyomult Dánig.
És csapatokra oszolván ellenük éjszaka ő és szolgái, megverte őket,
és űzte őket mind Hóbáig, a mely Damaszkusztól balra esik.
És visszahozta mind a jószágot; Lótot is, az ő atyjafiát jószágával
egybe visszahozta, meg az asszonyokat és a népet.
Egész Mózes idejéig nem hallunk megkövezésről, atyafi ellen hozott
halálos ítéletről, ha gyilkosság fordul elő, annak oka bosszú,
féltékenység, gyűlölet, vagy harag, olyan hirtelen indulatok, amelyek
sosem megfélemlítés és példamutatás gyanánt lettek kitalálva.
Kivéve a körülmetélés megszegése miatti halálos ítélet parancsa,
amit megpróbál az Ismeretlen Intelligencia már Ábrahámon
keresztül meghonosítani. A szövetség, amely a föld ígéretéhez
kapcsolódik, párosul a szövetség megtartására vonatkozó jellel:



1 Mózes 17,10:
Ez pedig az én szövetségem, melyet meg kell tartanotok én
közöttem és ti közöttetek, és a te utánad való magod között: minden
férfi körülmetéltessék nálatok.
Bármilyen egészségvédelmi intézkedés lehetett volna a jel, a reggeli
lúgos vízben fürdéstől kezdve, a kopaszra nyíráson keresztül, a
beöntésig, a döntés a körülmetélés mellett hangzik el. Mivel
egészségvédelmi intézkedésként is funkcionálhat egy körülmetélés,
azt vélik, a praktikusság vezérlő elv volt a szövetség megkötéséhez,
holott ha jól megvizsgáljuk a gondolatot, a körülmetélés, sőt egyik
egészségvédelmi intézkedés sem ad garanciát arra, hogy a
szövetséget a jelül választott intézkedést végrehajtó személy
minden vonatkozásában be is fogja tartani. Az összefüggés a
szövetség és a körülmetélés között semmivel nem lesz értelmesebb
attól, hogy a körülmetélésben találhatnak egészségvédelmi
vonatkozásokat, mert egészségvédelmi intézkedés helyesen
szükség esetére szólhat, nem pedig okkal – ok nélkül, mint ebben az
esetben válik kötelező eljárássá. Normálisan egészségvédelmi
intézkedést betegséggel fenyegető körülmények és nem
egészséges körülmények között kell tenni. Ilyen megfontolásból a
szövetség betartásaként megszabott bármilyen intézkedés csupán
olyan barbár rituálénak számít, mint mondjuk egy vérszövetség, fúl
lyukasztása, vagy egy fogadalmi eskütétel kakastollal és sóval
hintve, az eredmény a szövetség sikerét biztosítandóan semmivel
nem pozitívabb. Talán az, hogy kevésbé tagadható le, illetve a
szövetséghez tartozás nehezebben állítható a jel hiánya esetében.
Az Ismeretlen Intelligencia azonban túlzott jelentőséget tulajdonít
neki, annyira, hogy amely férfi nem lesz körülmetélve a nemzetség
tagjai körül, azt megöletteti:
1 Mózes 17,14:



A körülmetéletlen férfi pedig, a ki körül nem metélteti az ő
férfitestének bőrét, az ilyen lélek kivágattatik az ő népe közül, mert
felbontotta az én szövetségemet.
Nos, Ábrahám idejében kezdődik meg egy olyan az élő Istentől
teljesen idegen folyamat, amely emberek életét és halálát teszi
függővé pusztán hatalmi függést bizonyító elkötelezéstől, ha tehát
bármilyen értelmes, kedves, irgalmas és szelíd emberről beszélünk,
a szabály alapján ki kell vágatni az élők sorából, ha nincs
körülmetélve. Ábrahám idejében tehát egy óriási lépést látunk
megvalósulni az ószövetség kialakulásában, és az tartósan
igyekszik abba az irányba, hogy az ember élete és értéke egyre
kevésbé számít, viszont a hatalomnak való elkötelezettsége, szolgai
szerepe egyre fontosabbá, értékesebbé válik. Ábrahámnál tehát
lendületet vesz az a folyamat, melyben az élő Isten keresése, az élő
Istennel való egység elveszítse azt a közvetlen, mély és bensőséges
kapcsolat átélésének és összhangjának jellegét, amelyről Jézus a
beszédeiben tanítást adott, és amely Lélek és Szellem által tud
működni, nem pedig szertartásoknak és hatalmi előírásoknak való
megfelelés kérdése. Ezzel szemben vegye fel egy külső hatalomnak,
történetesen konkrétan az Ismeretlen Intelligenciának, annak
előírásainak, rendelkezéseinek való megfeleltetést, legyen az a
rendelkezés vagy parancsolat olyan balgatag, mint mondjuk a
körülmetélés szimpla egészségvédelmi intézkedésből hatalmi
függést garantáló jelre való változatása. Aki tehát nincs bizonyítva a
hatalomtól való függésében, az megölettessék, és ezt a gyakorlatot
Ábrahám idejében kezdi megszoktatni az Ábrahám vallások
szemléletén belül.
Meg kell említenünk egy tesztelési eljárást, melyben az Ismeretlen
Intelligencia Ábrahám vak engedelmeskedéséről akar meggyőződni.
Az első könyv huszonkettedik fejezete erről a tesztelésről szól.



1 Mózes 22,2:
És mondta: Vedd a te fiadat, ama te egyetlenegyedet, a kit szeretsz,
Izsákot, és menj el Mórijának földére és áldozd meg ott égő
áldozatul a hegyek közül egyen, a melyet mondok neked.
A feladat egyértelművé teszi, hogy az Ismeretlen Intelligencia nem
az emberek Teremtő Istene, ugyanis további bizonyítékkal lep meg
bennünket, arra a kérdésre keres választ, hogy vajon
engedelmességben meddig képes elmenni az ember, ha a
felülbírálhatatlan kérés történetesen gonosz. Az Ismeretlen
Intelligencia ugyanis gyilkosságra kéri meg Ábrahámot, indoklás
nélkül, a fia ellen, nem ellenséggel és nem gonosztevővel szemben.
A fokozat határozottan fontos, ugyanis az engedelmesség azon
szintje válik itt kérdésessé, hogy akkor is hajlandó-e neki az ember
engedelmeskedni, ha a parancs nyilvánvalóan gonoszságra, a valódi
élő Isten akaratával való nyílt konfrontációra, sőt jelen esetben nem
is közönséges gonoszságra szólít fel, mivel tűzön kell megsütni egy
élő gyermeket, mégpedig a sajátját.
És Ábrahám hajlandó, ezzel a kérdést az Ismeretlen Intelligencia
tisztázottnak tekinti, a végén megakadályozza a gyermek
megölését, és elégedetten nyugtázza a tényállást azzal, hogy
megerősíti korábban adott ígéreteit Ábrahám magjának
megsokasítása és áldásainak hangsúlyozása felől.
2 Mózes 22,16-18:
És monda: Én magamra esküszöm, azt mondja az Úr: mivelhogy e
dolgot cselekedted, és nem kedveztél a te fiadnak, a te
egyetlenegyednek:
Hogy megáldván megáldalak tégedet, és bőségesen megsokasítom
a te magodat. mint az ég csillagait, és mint a fövényt, mely a tenger



partján van, és a te magod örökség szerint fogja bírni az ő
ellenségeinek kapuját.
És megáldatnak a te magodban a földnek minden nemzetségei,
mivelhogy engedtél az én beszédemnek.
Tehát szó nem lehet arról, hogy az Ismeretlen Intelligencia
mindenáron ellene van a gyermekgyilkosságnak, a szeretett fél
megölésének, amikor éppen az arra való hajlandóságot tesztelve
minősíti Ábrahám viselkedését kiválónak. Sőt nem csak tetszik neki
az emberi butaság, de meg is jutalmazza érte, áldásait, ígéreteit
megerősítve dicséri Ábrahám cselekedetét. Megint csak egyetlen
szempont az, ami ebben értékelendő előtte, a parancsainak szóló
vak engedelmesség. Amelyet Ábrahám nem bírált meg, nem állt a
valójában teljesen ártatlan fia védelmére, nem duzzogott, hanem
hazugsággal felviszi a gyermekét az áldozó helyre, ott a fia
tiltakozása ellenére erőszakkal megkötözi, majd le is vágta volna a
fiát, ha az őt tesztelő, szemmel látható, füllel hallható, kézzel
fogható „angyal” meg nem állítja. Az Ismeretlen Intelligencia céljai a
maga szeme előtt biztatóak, az élő Isten hangja, a valódi Teremtő
szándékai az emberben elnyomhatóak, akár saját szeretett fia
meggyilkolására is rávehető.
A figyelem nem fordul el a vérvonaltól, Ábrahámtól Mózesig végig
kísérhetjük, hogyan kerül a nép a történet szerint Egyiptomban
fogságba, hogyan emelkedik fel József a fáraó melletti magasságba,
és hogy mindezeket időnként hol támogatja meg az Ismeretlen
Intelligencia.
De mintha a világ minden szenvedésénél, problémájánál az
emberiség fejlődésének minden gondjánál nagyobb gondja csak az
lenne, hogy Jákob emeljen neki oltárt Béthelben, és miután ezt
megtette, szemmel látható, füllel hallható módon személyesen



megjelenik neki, és különféle ígéretekkel halmozza el:
1 Mózes 35,9-13:
Az Isten pedig ismét megjelent Jákóbnak, mikor ez jött
Mezopotámiából, és megáldotta őt.
És mondta neki az Isten: A te neved Jákób; de ne neveztessék
többé a te neved Jákóbnak, hanem Izráel légyen neved. És nevezte
a nevét Izráelnek.
És mondta neki az Isten: Én vagyok a mindenható Isten, növekedjél
és sokasodjál, nép és népek sokasága légyen te tőled; és királyok
származzanak a te ágyékodból.
És a földet, melyet adtam Ábrahámnak és Izsáknak, neked adom
azt, utánad pedig a te magodnak adom a földet.
És felment tőle az Isten azon a helyen, a hol vele beszélt.
Tehát megint egy olyan korlátolt „istennel” van dolgunk, aki nem
képes törődni a föld más népeivel, sem azoknak „megjelenni” és
„beszélni velük” akaratát és szándékait ismertetően, hanem kötődik
ehhez a földhöz, ehhez a területhez, és ehhez a vérvonalhoz, ennek
a vérvonalnak bizonyos személyeihez. Ezeknek viszont képes
megjelenni, képes velük beszélni, tüzet bocsájtani rájuk, pusztítani,
felettük parancsolgatni, és mindenféle beavatkozásokkal bizonyítani
felsőbbrendűségét az ember felett. Egyénként szívesen marad
háttérben, Abiméleknek Gérár királyának nem jelenik meg időben
szemtől szembe, hogy azt mondja neki „te ez az Ábrahám hazudott,
ne vedd feleségül Sárát, mert nem a húga, hanem felesége neki”,
hanem utólag az eset megtörténtével azonnal fenyegetőzik:
1 Mózes 20,3:



De Isten Abimélekhez jött éjjeli álomban, és azt mondta néki: Íme,
meghalsz az asszonyért, a kit elvettél, holott férjnél van.
Mintha nem tudna arról, hogy Abimélek ártatlan a dolog felől, ami
azt a feltevést erősíti meg, hogy az Ismeretlen Intelligencia hatóköre,
azaz ismeretszerzési lehetőségei is korlátoltak.
Ézsaúnak sem jelenik meg időben, hogy „te atyafi ne üldözd
Jákobot”, és hány viszálykodást, ellenségeskedést és háborút
szüntethetett volna meg pusztán azzal, hogy megjelenik az
ellenfeleknek szemmel láthatóan és kijelentené nekik füllel
hallhatóan még a veszedelem megtörténte előtt elhárítva a
pusztulást: „Én vagyok az Isten, ne háborúzz”. Ehelyett oltárt építtet
magának Béthelben, és azon mereng, vajon miért nem
engedelmeskedik miden ember neki teljes mértékben, akikről saját
szavai szerint azt állítja: „mert enyém az egész föld.” (2 Mózes
19,5)? A válasz meg sem fordul a fejében, hogy talán azért, mert
nem az övé, továbbá az sem, hogy mert az ember Teremtő Istene
nem az ő szolgálatára teremtette az embert.
Ezek a szemmel látható megjelenések, és füllel hallható
beszélgetések tehát olyan beavatkozást hirdetnek mely ugyan az
akkori ember értelme számára nem voltak másképp
magyarázhatóak, mint csodák, ám ha valóban megtörténtek – és
nem kitalált események lennének -, akkor magasabb szintű
technikai beavatkozásra, de nem Istentől eredő beavatkozásokra
kell gondolnunk. A beavatkozások értelme, szándéka és irányító
szerepe egyértelműen választják el az élő Isten módszerétől,
szándékától és lehetőségeitől. Jézus beszédei az Istent, mint Lélek
és Szellem mutatják be, világosságként, amely minden embert
megvilágosítanak, és szeretetben és bölcsességben fejeződik ki
azoknál, akik lélek és szellem által egységben vannak az „élet
forrásával”. Az élő és Teremtő Isten minden emberrel foglalkozik, és



nem érdekli, hogy vajon Jákob emel valakinek oltárt Béthelben vagy
sem, mert ez az Isten lélek által, és nem oltáron keresztül
közelíthető meg.
Az Ismeretlen Intelligencia legközelebbi jelentősebb beavatkozására
azonban Mózes személyes történetében kerül sor, és ez a nép
megszabadításának története a fáraó „nyomorúságos” rabságából.
Magának a történetnek történelmi hitelessége vitatott, és még az
sem nyert igazolást, hogy a Mózes által említett mennyiségű héber
tartózkodott valaha is Egyiptomban. A kiindulópontom ennek
ellenére marad az, hogy megpróbáljuk hitelesen kezelni azokat az
ószövetségi anyagokat, amelyek íróiról szándékos hazudozást nem
tételezünk fel. Viszont megpróbáljuk megérteni, hogy azok mögött a
jelenségek és események mögött, amelyeket megpróbálnak leírni,
milyen valóságos környezet, személyek, események és háttér
húzódhatott, ahogy például egy valóban megtörténhetett édenkerti
történetet is hogyan hámozhatunk ki az írásokból.
Mózest megint csak az Ismeretlen Intelligencia keresi meg, és nem
Mózes keresi meg őt:
2 Mózes 3,1-4:
Mózes pedig őrzi az ő ipának, Jethrónak a Midián papjának juhait és
hajtotta a juhokat a pusztán túl és jutott az Isten hegyéhez,
Hórebhez.
És megjelent néki az Úr angyala tűznek lángjában egy csipkebokor
közepéből, és látta, hogy íme, a csipkebokor ég ugyan; de a
csipkebokor meg nem emésztetik el.
S monda Mózes: Odamegyek, hogy lássam e nagy csudát, miért
nem ég el a csipkebokor.



És látta az Úr, hogy odament megnézni, és szólította őt Isten a
csipkebokorból, mondván: Mózes, Mózes. Ez pedig monda: Ímhol
vagyok.
Tehát a megkeresés nem Mózes érdeme, sőt Mózes háta mögött
már embergyilkosság is húzódik, hiszen agyonütötte a fáraó egy
őrét, amiért menekülnie kellett a pusztába. A gyilkosság el nem
ítélésére is látunk szép példát. Az el nem égő csipkebokor: technikai
beavatkozás. A világítás, amelynek eredetét Mózes nem ismerhette
fel, a csipkebokor égésének tűnik előtte, de mivel nem valódi tűz a
forrása, a bokor nem ég el. Mózes idejében tüzet csak égő fák,
bokrok és fáklyák segítségével láthattak, a bokor kivilágítása nem
volt értelmezhető a megszokott, ismert módszerekkel.
A jelenség az Ismeretlen Intelligencia korábbi beavatkozójaként
azonosítja magát:
2 Mózes 3,6:
És monda: Én vagyok a te atyádnak Istene, Ábrahámnak Istene,
Izsáknak Istene és Jákobnak Istene. Mózes pedig elrejtette az ő
orcáját, mert félt az Istenre tekinteni.
Akiről Mózes, mint Isten bőven hallhatott. Szabadításra választotta
ki Mózest és ezt az információt adja a csipkebokornál a tudtára, de
hogy ez a kiválasztás nem Mózes érdemét, hősiességét, bátorságát
vagy éleselméjűségét tükrözi, azt az esetlenség bizonyítja, amellyel
Mózes mentegetőzni próbál:
2 Mózes 3,11:
Mózes pedig monda az Istennek: Kicsoda vagyok én, hogy elmenjek
a Fáraóhoz és kihozzam Izráel fiait Egyiptomból?



A szabadítás tehát technikai mutatványokra hárul, amit csapásoknak
hív a történet, de az Ismeretlen Intelligencia erkölcsössége minden
szinten kérdéses.
Kérdéses akkor is, amikor szabadrablásra szólítja fel Izraelt:
2 Mózes 3,21-22:
És kedvessé teszem e népet az Egyiptombeliek előtt, és lesz, hogy
mikor kimentek, nem mentek üresen.
Kérjen azért minden asszony az ő szomszédasszonyától és háza
lakó asszonyától ezüst edényeket és arany edényeket és ruhákat; és
rakjátok azokat fiaitokra és leányaitokra, s így fosszátok ki (Imit
fordításban: vegyetek sarcot, Bernstein Béla fordításban: kiürítitek))
Egyiptomot.
Nem mintha a csapások ígérgetése olyan kedvessé tudták volna
tenni Izraelt az egyiptomiak előtt, de a javak eltulajdonítására való
biztatás mégsem tükröz jóindulatot. A népet a fáraó szorongatta a
történet szerint, miért kellene a sarcot a szomszéd asszonyon
behajtani? Sőt! Ha azokban tud „jóindulatot támasztani”, akkor a
fáraóban ezt miért nem tette meg? A fáraó szívének
megkeményítésével az erőszakos megoldásra terelte a szabadítás
menetét, holott itt elleplezve a „jóindulat keltésének képességét”
(kedvessé teszem e népet az Egyiptombeliek előtt) még csalárdabb
döntésnek tűnik a fáraó szívének manipulálása.
Kérdéses az Ismeretlen Intelligencia erkölcsössége, amikor az egyik
csapásban ártatlan elsőszülötteket mészárol le az Ismeretlen
Intelligencia, csupán azért, hogy a fáraó döntését befolyásolja.
Megbukik a csapások erkölcsössége nem csak az ártatlanok
vérének ontásában, hanem azon is, hogy kiderül, az Ismeretlen



Intelligencia tudja a fáraó szívének állapotát mesterségesen
befolyásolni:
2. Mózes 4*21:
És monda az Úr Mózesnek: Mikor elindulsz, hogy visszatérj
Egyiptomba, meglásd, hogy mindazokat a csudákat véghez vidd a
Fáraó előtt, melyeket kezedbe adtam; én pedig megkeményítem az
ő szívét, és nem bocsátja el a népet.
Tehát a fáraó döntése nem saját belátásán, hanem az Ismeretlen
Intelligencia beavatkozásán múlik, az elbocsátás vérontás és
erőszak nélküli verzióját el tudta volna intézni a fáraó szívének meg
nem keményítésével is! Ha tehát tud jóindulatot gerjeszteni az
asszonyokban a nép Egyiptomból való távozásához annyira, hogy
ezzel kiürítheti, kifoszthatja Egyiptomot (2 Mózes 3,21-22), akkor
teljes mértékben felelős az Egyiptomi pusztításokért az Ismeretlen
Intelligencia, a fáraó pedig ártatlan. Innentől kezdve a csapások
szórakozásnak tűnnek, egyszerűen lehetőségek a pusztításra, és az
Ismeretlen Intelligencia nem is hagyja ki. A manipulációs trükk
elárulása megint lebuktatja az Ismeretlen Intelligencia tisztességes
szándékait, a cél ugyanis nem egyértelműen a szabadítás, hanem
az, hogy a szabadítás mindenféle pusztítással, vérontással
egybekötve mehessen végbe. Feltételezhető, hogy semmi köze az
Ismeretlen Intelligenciának a szív befolyásolásához, nincs ilyen
lehetősége, csupán a csapások pusztításában bízva reméli a nép
elbocsátását, de mindenképp el szeretné terjeszteni a szabadított
népben ennek a lehetőségét. A félrevezetés egyik módszerével
találkozunk ebben az esetben, amelynek célja a saját
mindenhatóságába vetett hit terjesztése, hiszen ez fontos lesz
azoknak az időknek a hatalmi támogatásához, amikor már nem lesz
jelen a nép életében, és távollétében képtelen lesz beavatkozni
bármilyen egyszerű eszközzel. Mert nem minden időben van jelen



az Ismeretlen Intelligencia Izráel történetében, ezért fel kell
készítenie egy olyan hatalmi réteget, akiket megtanít a nép próféták
általi manipulálására, a törvény és ítélet, a megfélemlítés és
ígérgetés, az áldás és átkozás technikájára, a hatalom
gyakorlásának élesített működtetése közben.
A fáraó seregének elpusztítása a kettéválasztott vörös tenger
újraegyesítésével bizonyára hatalmas attrakció volt, ha a történet
nem mese, de a nép szabadítása kétségkívül csak pusztítással és
vérontással ment végbe. Valami olyan fejlett technikával beavatkozó
hatalomtól, akinek sem az emberek élete, sem megélhetésük
forrása, sem a természet nem jelent értéket, aki mindezeket a saját
céljai érdekében hajlandó elpusztítani, aki tehát idegen e teremtett
világtól, és csak pusztító beavatkozásai szintjén próbálja
befolyásolni és hatalmába keríteni az eseményeket. Idegen
intelligencia, aki nem ért az emberhez, és aki az ember minden
ellenállását pusztán az ember gonoszsága bizonyítékaként állít be,
azért, hogy ezzel az indokkal elpusztíthassa azt is, aki nem hódol
be.
A nép megszabadulása után az Ismeretlen Intelligencia a pusztába
vezeti Izráelt, nyilván nem azzal a céllal, hogy hamarosan fölhöz
juttassa a népet, hanem azért, hogy megtörje. A Kánaán földjét
valóban negyven év sivatagi vándorlás után fogják csak
megszerezni, de ez alatt az idő alatt rákényszeríti a népre a
törvényszövetséget, kiirtják az ellenzéket, és az elsők, a valóban
Egyiptomból szabadulók közül szinte csak nagypapák kerülnek be
élve a tejjel és mézzel folyó földre. Azok, akik már a törvényeknek
való engedelmeskedést felvállalva lemondtak az ellenállásról, és a
fiatalok, akik pedig már bele lettek nevelve a törvény és a papság
szolgálatába.
A pusztai vándorlás alatt valóban sok technikai beavatkozással



találkozunk. „Mennyei manna” lesz szórva a nép elé táplálékul (4
Mózes 11,6-9), kősziklából lesz víz fakasztva az Ismeretlen
Intelligenciától kapott „vessző” segítségével (4 Mózes 20,8-11),
nappal „felhő”, éjjel „tűz” vezérli őket a pusztában (2 Mózes 40,38;
4 Mózes 9,15-20). És a Sinai hegyre való leszálló berendezés sem
kézi mutatványosok szintjén zajlik, hiszen az egész nép látja, tűz és
füst övezi leszállását menydörgő hang kíséretében, még a hegy is
reng bele (2 Mózes 19,18). Mindegyik olyan technika, amelyek
működési lehetőségeiről fogalma nincs Izraelnek, de a cél, hogy
Istenként tekintsen arra, aki „felülről az égből” jött uralkodni a
népen, mindenképp világos előttük. Óriási probléma. Jézus szerint a
mennyei Atya ott van minden belső szobában, nincs szüksége az
égből való alászállásra, nincs szüksége külső megjelenésre, hiszen
lélek által ismerhető meg, és található meg. Ott van a belső
szobában, titkon figyel, nem kell leszállni az „égből”, és nem
kellenek a találkozásához ilyen külső technikai mutatványok,
amelyek úgy tűnik, segítik szállítását és mozgását. Az Isten Lélek, és
aki őt keresik lélekben és igazságban kell keresniük (János 4,24),
nem hegyen fenn, templomban székelő kapcsolaton keresztül, vagy
közvetítő láncon át jutva el Őhozzá.
A legfontosabb rész tehát a pusztában történik, elrejtve a világ
szeme elől, egy kiszolgáltatott nép keserűségének megtörése
pillanatában. Ádám és Évával megkezdődik a jó és rossz tudásának
speciális használatán keresztül az Ismeretlen Intelligencia
hatalmának kialakítása, ehhez először vagyoni biztonságot kell
teremteni, az a földművelő és állattenyésztő munka azonnali
megkezdésével megindul. A család belső hierarchiájának elve már
akkor megszületik, a férj uralkodik a feleségein, a szülők a
gyermekeken, megteremtik azt a sejtet, amelyre később a hatalmi
hierarchia épülni tud, és amelynek tetején az Édenkert óta az
Ismeretlen Intelligencia akar ülni. Ábrahámban jutunk el ahhoz az



engedelmességi szinthez, ahol már a felhalmozott vagyon megfelelő
áldásként tüntethető fel, és továbblépés történik a családon és
nemzetségen belüli új ellenséges megosztás születéséhez, amely
már hatalmi kiépítés megfontolásából keletkezik, a felső hatalomnak
való elkötelezést ugyanis körülmetéléssel kell megjelölni. Aki nincs
körülmetélve, megölettetik. Ezzel útnak indul a hatalom
szemszögéből engedélyezett, sőt elvárt, kötelezett pusztítás,
mégpedig szeretetre, hasznosságra, rokonságra, barátságra,
értelmi képességekre való tekintet nélkül. A szoktatás egész
Mózesig tart, addig a nép szaporodása a fontos szempont. Mózes
alatt végre megszületik egy nép szolgaságba döntésének
lehetősége, a népet kiszolgáltatott helyzetében elkötelezik a
hatalomnak, az ellenzéket lemészárolják. A gyümölcs megérett, a
hatalom megszületett, a tetején az Ismeretlen Intelligencia ül.
Innentől már csak pofozgatni kell időnként a szolgaságot, míg
annyira megerősödik a népben a Mózes gyümölcsével elvetett mag,
hogy az egész világot be lehessen vetni vele. A vírus kész, a
terjesztés megoldásra vár.
4. Mózes 14,14:
Elmondják majd e föld lakosainak, a kik hallották, hogy te Uram e
nép között vagy, hogy szemtől szembe megjelentetted magadat te
Uram, és hogy a te felhőd megállott ő rajtuk, és felhőoszlopban
jársz te ő előttük nappal, éjjel pedig tűzoszlopban.
Nyilvánvaló utalás a fenti idézet arra vonatkozóan, hogy egy fizikai
jelenséget, amit szemtől szembe látott Mózes és a nép a pusztában,
amelynek technikai részletei korhű nyelven felhő és tűzoszlop
formájában lettek lefordítva, de a jelenségek forrása az értelmük
meghaladása miatt Istenként lett kezelve. Ez az Isten nem azonos a
Jézus tanított mennyei Atyával, aki nem fizikai jelenség, hanem
Lélek és Szellem, akit lélek és szellem által lehet megtalálni.



Az Ismeretlen Intelligencia talán utolsó fennmaradt beavatkozását
Ezékiel prófétánál találjuk meg, aki nagyon pontos leírását volt
képes nyújtani a vele való találkozásnak, és ezért különleges
figyelmet érdemel:
Ezékiel 1,4:
Ezt láttam: észak felől forgószél támadt és nagy felhő. Fényesség
vette körül, tűz, amelyből villámok törtek elő. A belsejében, a tűz
közepében valami fénylett, mint az érc.
Ez egy közeledő repülő berendezés volt hajtóművel. Ezt fogja
elhagyni négy kisebb repülő alak:
Ezékiel 1,5-6:
Középütt kivettem valamit, amely négy élőlényhez hasonlított.
Emberi formájuk volt.
Mindegyiknek négy arca és mindegyiknek négy szárnya volt.
A következő leírásban hihetetlen pontossággal számol be Ezékiel a
repülő berendezés technikai, fémbeli és mozgásszerkezeti
részleteiről, amely pontossága cáfolja a leírás kitalált voltát:
Ezékiel 1,7-28:
A lábuk egyenes volt, a talpuk meg olyan, mint a borjú talpa, s úgy
szikráztak, akár a fényes érc.
Szárnyaik alatt emberi kezek voltak. Arcuk - mind a négyüké - négy
irányba nézett.
Az egyiknek a szárnya összeért a másikéval. Amikor mentek, nem
fordultak meg, hanem mindegyik egyenesen haladt.



Arcuk emberi archoz hasonlított, és jobb felől mind a négynek
oroszlánarca volt, bal felől meg mind a négynek bikaarca volt, s
mind a négynek sas-arca volt.
Szárnyaik felül ki voltak terjesztve. Két szárnya mindegyiknek
összeért, kettő meg a testüket födte.
Mindegyik egyenesen ment maga előtt, oda mentek, ahova a lélek
irányította őket, nem fordultak meg, amikor mentek.
Az élőlények között olyasmit láttam, mint az égő szénfáklya, amely
imbolygott az élőlények között. A tűz lobogott, és villámok törtek elő
a tűzből.
Az élőlények meg jöttek-mentek, akár a villámok.
Figyeltem az élőlényeket, s lám, egy-egy kerék volt a földön az
élőlények mellett, mind a négy mellett.
Ezek a kerekek úgy ragyogtak, mint a krizolit, s mind a négynek
ugyanolyan volt az alakja. Úgy látszott, mintha az egyik a másikban
lett volna.
Négy irányban haladtak, s nem kellett megfordulniuk, amikor
mentek.
Vizsgálgattam őket: igen nagy volt a kerületük, s körös-körül mind a
négynek a kerülete tele volt szemekkel.
Amikor az élőlények mentek, a kerekek forogtak mellettük, és amikor
az élőlények fölemelkedtek a földről, a kerekek is fölemelkedtek.
Ahova a lélek irányította őket, odamentek a kerekek, s egyszersmind
fölemelkedtek, mert az élőlények lelke volt a kerekekben.



Ha az élőlények mentek, a kerekek is mentek, ha álltak, azok is
álltak, és amikor fölemelkedtek a földről, velük együtt a kerekek is
fölemelkedtek, mert az élőlények lelke volt a kerekekben.
Ami az élőlények feje fölött volt, az égbolthoz hasonlított, ragyogott,
mint a kristály, s szétterült a fejük fölött.
Az égboltozat alatt ki voltak terjesztve a szárnyaik, az egyiké a
másik felé, s kettő mindegyiknek a testét födte.
Amikor mentek, hallottam szárnyuk suhogását. Olyan volt, mint a
nagy vizek zúgása, mint a Mindenható hangja, a vihar moraja, mint
egy tábornak a zaja. Amikor megálltak, leeresztették szárnyukat,
és ezzel zajt csaptak.
Az égboltozat fölött pedig, amely a fejük fölött volt, mintha zafírkő
lett volna, olyan, mint egy trón, ezen a trónfélén meg fenn, a
magasban egy emberhez hasonló lény.
Láttam: fénylett, mint az érc, s mintha tűz vette volna körül. Attól
fölfelé, ami a derekának látszott, s attól lefelé, ami a derekának
látszott, olyasmit láttam, mint a tűz, és körülötte fényességet.
Olyan volt, mint a szivárvány, amely esős napokon feltűnik a
felhőben - ilyen volt a ragyogás körülötte. Ilyennek látszott az Úr
dicsőségének jelenése. Láttam, s arccal a földre borultam, és
valakinek a hangját is hallottam, aki beszélt.
Ezékiel leírásában nem csak az Ismeretlen Intelligencia
látogatásának technikai leírásának részletessége bír hihetetlen
értékkel, ennél fontosabb azonban az, hogy ez a látogató Mózes
törvényadójával az egyiptomi szabadítóval is azonosítja be magát:
Ezékiel 20,3-6:



Emberfia, szólj Izrael véneihez. Így beszélj: Ezt mondja az Úr, az
Isten: Vajon azért jöttetek, hogy megkérdezzetek? Amint igaz, hogy
élek, nem hagyom, hogy megkérdezzetek - mondja az Úr, az Isten.
Ítéletet tartasz fölöttük? Ítélkezel fölöttük, emberfia? Tárd eléjük
atyáik iszonyatos bűneit,
és így beszélj: Ezt mondja az Úr, az Isten: Azon a napon, amelyen
kiválasztottam Izraelt, s Jákob nemzetsége felé kinyújtottam a
kezem, a tudtukra adtam Egyiptom földjén, kezemet esküre emelve,
ezekkel a szavakkal: Én vagyok az Úr, a ti Istenetek.
Ezen a napon fölemeltem a kezem és megesküdtem, hogy
kivezetem őket Egyiptom földjéről, és elvezérelem őket arra a tejjel
mézzel folyó földre, amelyet kiválasztottam számukra, s amely
minden más országnál szebb.
Ezékiel 20,11
Törvényeket adtam nekik, és tudtukra adtam parancsaimat,
amelyeket meg kell tartania annak, aki élni akar
De a hangnem sem más, ugyanazokkal a határozott hangon beszél
az emberek ellen, akik nem engedelmeskednek a parancsainak,
mint akkor, úgy most is:
Ezékiel 20,33-36
Amint igaz, hogy élek - mondja az Úr, az Isten -, erős kézzel,
kinyújtott karral és kiáradó haraggal én uralkodom majd fölöttetek.
Kivezetlek benneteket a népek közül, és összegyűjtelek az idegen
nemzetek közül, ahova szétszóródtatok, erős kézzel, kinyújtott karral
és kiáradó haraggal.



S elvezetlek benneteket a népek pusztaságába, és ott szemtől
szemben ítéletet tartok.
Amint ítéletet tartottam atyáitok fölött Egyiptom földjének
pusztájában, úgy ítélkezem majd fölöttetek is - mondja az Úr, az
Isten.
Az egyértelmű vállalása az azonosságnak nem csak Ezékielnek
megjelenő személy fizikai létét formázza meg és azonosítja be
magát ezzel a kezdettől emlegetett Ismeretlen Intelligencia (=Jahve,
Örökkévaló, Úristen) fogalmával, hanem azt is, aki végig kísérte
Izrael történelmének kialakítását és sorsát, külön hangsúlyozva az
azonosságát Mózesnek az égből, a földön kívülről eredő
látogatójával, és a törvény megalkotójával. A hatalom Izráelben,
veszélyben forgott, elhajlottak Mózes által már megnyilvánított
céloktól, és a helyreállításhoz megint csak küldöttet vesznek
eszközül, Ezékielt, és mint prófétát. A háttérben rejtőzködés, azaz
hogy küldöttet használnak, pontosan annak a célnak tesz eleget,
hogy a mindenhatóság és az állandó jelenlétet az Istentől
megfosszák, és önmagukról hitessék el mindezeket. Gondosan
ügyelt arra, hogy a nép a szóló alakját ne lássa, ezért vagy sötétség,
vagy felhő, vagy tűz homályával veszi magát körül:
5 Mózes 4,11-13:
És előjárultatok, és megálltatok a hegy alatt; a hegy pedig tűzben
égett mind az ég közepéig, mindamellett sötétség, köd és
homályosság volt.
És szólt az Úr néktek a tűz közepéből. A szavak hangját ti is
hallottátok, de csak a hangot; alakot azonban nem láttatok.
És kijelenté nektek az ő szövetségét, a melyre nézve utasított titeket
a tíz ige teljesítésére, és felírta azokat két kőtáblára.



5. Mózes 5,4:
Színről színre szólt veletek az Úr a hegyen, a tűz közepéből.
A színről színre szólás tehát technikai trükkökkel burkolt háttérben
rejtőzködés volt, amelynek lényege a felismerés akadályozása, és
ami a legfontosabb: a megfélemlítés, a Sinai hegyen történtek
kifejezetten megrémítették a népet:
5. Mózes 5,25:
Most hát miért haljunk meg? Mert megemészt e nagy tűz minket.
Ha még tovább halljuk az Úrnak, a mi Istenünknek szavát,
meghalunk!
Márpedig aki képes ilyen látványos, fizikai megjelenésre, mint ahogy
Ábrahámnak, Mózesnek, Ezékielnek és a többieknek megjelent, az
ha valóban Isten lenne - képes például Jeruzsálem főterén is
megjelenni, és mindenki előtt nyíltan, leplezetlenül kinyilvánítani
valódi céljait és szándékait. Lehet, hogy hatásosabban érne célt az
engedelmeskedésre kényszerítésben, de távozásával az
engedelmesség kényszere is távozna, mivel konkrét fizikai alakhoz
és jelenéshez kötődik, akit nem látnak, és nem hallanak már
távozásakor. A cél pedig nem a pillanatnyi engedelmesség, hanem a
távollétükben is folyamatosan üzemelő és működésében fenntartott
engedelmesség kivívása. A háttérben bujkálás tehát mindenképp
ellenséges szándékot tükröz az ember ellen, Jézus ezt a technikát
külön támadja is:
János 3,20-21:
Mert minden, a ki hamisan cselekszik, gyűlöli a világosságot és nem
megy a világosságra, hogy az ő cselekedeteit fel ne fedessenek;



A ki pedig az igazságot cselekszi, az a világosságra megy, hogy az ő
cselekedetei nyilvánvalókká legyenek, hogy Isten szerint való
cselekedetek
Az Ismeretlen Intelligencia pedig igyekszik háttérben maradni,
rejtőzködik, és onnan utasítgat, sötétségből, tűzből, felhőből küldi a
parancsokat:
5. Mózes 5,22:
Ez igéket mondta az Úr a ti egész gyülekezeteteknek a hegyen a
tűz, a felhő és a homályosság közepéből nagy fennhangon, és nem
többet; és felírta azokat két kőtáblára, és nekem adta azokat.
És erőteljesen támaszkodik a jól tervezett beavatkozásokkal már
hatalmát bizonyított tetteire. Azok a nyilvánosság előtt tett
cselekedetek éppen annak a hitetését szolgálják, hogy később ne
kelljen nyilvánosság előtt szerepelnie, hiszen könnyen nyoma
maradhatna eredetének teremtett, fizikai valóságáról, és
megszűnne az ember őt Istenként kezelni. Mint ahogy egy mai
kultúrában beavatkozó hasonló jelenség fellépését már
egyértelműen nem kezelné senki Istenként.



A prófétizmus elhalása a szövetség ládájának eltűnésével
A szövetség ládáját Mózes az Ismeretlen Intelligencia hihetetlenül
pontos igényének leírása alapján készítette. Az utasítások olyan
részletesek, mintha a ládának azon kívül, hogy a Sinai hegyen kötött
szövetség bizonyítékainak (két kőtábla, amit „Isten ujja” írt meg: 2
Mózes 32,16; 5 Mózes 10,4) hordozásán kívül más feladatokat is el
kellett volna látnia. Ez a feladat pedig az Ismeretlen Intelligencia
távollétében a kapcsolat fenntartásához szükséges párbeszéd
biztosítása.
2 Mózes 25,16-22:
És a bizonyságot (a két kőtábla), a melyet néked adok, tedd a
ládába.
Csinálj fedelet is tiszta aranyból: harmadfél sing hosszút és másfél
sing széleset.
Csinálj két Kerubot is aranyból, vert aranyból csináld azokat a
fedélnek két végére.
Az egyik Kerubot csináld az egyik végére innen, a másik Kerubot a
másik végére onnan: a fedélből csináljátok ki a Kerubokat annak két
végén.
A Kerubok pedig terjesszék ki szárnyaikat fölfelé, betakarva
szárnyaikkal a fedelet; arcaik egymás felé legyenek; a Kerubok arcai
a fedél felé forduljanak.
A fedelet pedig helyezd a ládára felül, a ládába pedig tedd a
bizonyságot, a melyet adok néked.



Ott jelenek meg néked és szólok hozzád a fedél tetejéről, a két
Kerub közül, melyek a bizonyság ládája felett vannak, mindazokról, a
miket általad parancsolok az Izráel fiainak.
A hiedelem, hogy az Ismeretlen Intelligencia ott lakozik a Kerubok
között még évszázadok teltével is megjelenik az írásokban:
2 Sámuel 6,2:
És felkelve, elment Dávid az egész néppel együtt, mely vele volt,
Júdának városába, Bahalába, hogy elhozza onnét az Isten ládáját,
mely Névről, a Seregek Urának nevéről neveztetik, ki ül a Kerubok
között.
És érdekes módon ebben a fejezetben arról is meggyőződhetünk,
hogy az igen megszabott, előírásszerű elkészítése után, a
„bizonyságok” belehelyezését követően a láda különleges
tulajdonságokat vesz fel. Elektromos tulajdonságát az előírásoknak
nem megfelelő kezelés közben csapások leírása mutatja, amikor
Dávid elvitette a ládát Abinádáb házából, halálos szerencsétlenség
történik:
2 Sámuel 6,6-7:
És mikor Nákonnak szérűjére jutottak, kinyújtotta Uzza a kezét az
Isten ládájára, és megtartotta azt; mert az ökrök félremozdították.
Ennek okáért felgerjedt az Úr haragja Uzza ellen, és megölte ott az
Isten vakmerőségéért: és meghalt ott az Isten ládája mellett.
Ezen kívül a láda beszél, és úgy tűnik hall is.
4 Mózes 7,89:
Mikor pedig bement Mózes a gyülekezet sátorába, hogy szóljon ő



vele, hallotta annak szavát, a ki beszélt vele a fedél felől, amely van
a bizonyság ládáján, a két Kerub közül; és szólt hozzá.
És szólt az Úr Mózesnek, mondván...
Különösen árulkodóan van leírva a láda beszélgetős jellege Sámuel
történetében. Amikor Silóban volt a frigyláda, Éli és Sámuel
tartózkodott a közelében, a láda ismét megszólal, és Sámuelt hívja.
Sámuel többször azt hiszi, hogy az öreg Éli hívja, míg végül a
papnak eszébe jut, hogy talán az „Úr hívja”, és utasítja Sámuelt hogy
figyeljen oda.
1 Sámuel 3,8-9:
És szólította az Úr harmadszor is Sámuelt; õ pedig felkelvén, Élihez
ment és monda: Ímhol vagyok, mert hívtál engem. Akkor eszébe
jutott Élinek, hogy az Úr hívja a gyermeket.
Monda azért Éli Sámuelnek: Menj el, feküdjél le, és ha szólítanak
téged, ezt mondjad: Szólj Uram, mert hallja a te szolgád. Elment
azért Sámuel, és lefeküdt az ő helyére.
A kontaktus sikerül, az írás meg is jegyzi, hogy a régóta nem
jelentkező Ismeretlen Intelligencia megint megszólalt Silóban:
1 Sámuel 3,21:
És az Úr kezdett ismét megjelenni Silóban, mert kijelentette magát
az Úr Sámuelnek Silóban, az Úrnak beszéde által.
A kontaktus természetesen a szövetség ládájához kötött:
1 Sámuel 4,4:
Elküldött azért a nép Silóba, és elhozták onnan a Seregek Urának



frigyládáját, a ki ül a Kerubok felett.
A szövetség ládája tehát nem csak a bizonyságok tároló ládája volt,
hanem funkciója volt, nagyon fontos feladatot látott el, mégpedig az
Ismeretlen Intelligencia távollétében kapcsolatot biztosított közte és
a nép fölé rendelt képviselők között. A szövetség ládája tehát
beszél. Pontosan úgy, ahogyan a prófétával egy közvetlen találkozás
alkalmával már megismertük. Megint látunk tehát egy technikai
berendezést, amely nélkül ez a párbeszéd az Ismeretlen
Intelligencia távollétében nem lenne lehetséges,
Ez a kapcsolat ugyanis a prófétákkal olyan, mintha egy asztalnál
ülve, társalogva vennék az üzeneteket, és megbeszélnék a jövő heti
eseményeket, majd megkapják az utasításokat. Az üzenetek kerek,
érthetően fogalmazott, hangos és stílusos volta feltételezi, hogy a
forrás tárgyi, tehát olyan alaktól, személytől ered, akit a próféta
szemmel lát, és füllel hall, és akinek van stílusa, fel se merülhet a
lélek megérzésének és a szellem megértésének homályossága,
vagy egy sugalmazás gondolata. Az ilyen közvetlenség csak az
Ismeretlen Intelligencia és a prófétái közötti kapcsolatra jellemzőek.
Nem mindegyik próféta próbálja leírni ennek a kapcsolatnak a
hogyanját, Mózesnek fel kell mennie a hegyre, később a szövetség
ládája elé kell állnia, mikor megkérdezi az Urát valamilyen fontos
döntés felől, és amihez senki másnak nem volt engedélye a
közeledésre.
4. Mózes 3,38:
A hajlék előtt keletre, a gyülekezet sátora előtt napkelte felől, Mózes,
Áron és az ő fiai járjanak tábort, a kik felügyelnek a szenthely
szolgálatára, és Izráel fiainak ügyeire; ha pedig idegen járulna oda,
haljon meg.



Annak szándéka, miszerint titokban kellett tartani a sátoron belül, a
szövetség ládájába rejtett, vagy a Kerubok szárnyai között
takargatott technikai eszközt, sejtetni engedi, hogy a jelenség
könnyen leleplezhető lehetett, és ezért gondosan kellett ügyelni a
látszatra. A kapcsolat az Ismeretlen Intelligenciával a Szent Sátoron
belül a szövetség ládájával és a Kerubokkal együtt volt biztosítva, a
tömeg távoltartása megfélemlítő csapásokkal, „tűz pusztításával”
könnyen megvalósítható volt.
Ezékiel leírása pedig kiválóan jellemzi a találkozás fizikai
megvalósulásának részleteit. Vélhetően Ezékiel volt az utolsó
személy, aki közvetlen találkozást tapasztalt meg az Ismeretlen
Intelligencia jelenségével. A prófétizmus ugyanis erre az időre már
összekavarodik olyan Istenről alakított nézetekkel, amelyek valódi
istenismereti forrásokból, tehát lélek és szellem általi élményekből,
megtapasztalásokból származhatnak, és amelyek már Jézus
tanításában erőteljesen ki vannak domborítva. Mózes elképzeléseitől
megtisztítva jelennek meg. A prófétai anyagban azonban mindez
szűrve, és a kialakított képviseleti hatalom alátámasztására jelenik
meg, mint például a szív és az elme tartalmi fontosságának
elferdítése a hatalom törvényeitől való függés alátámasztására, vagy
az áldozat fontosságának alábecslése hasonlóképpen a törvénynek
való engedelmeskedés biztosítására.
Jeremiás például ezt írja:
Jeremiás 31,33:
Hanem ez lesz a szövetség, a melyet e napok után az Izráel házával
kötök, azt mondja az Úr: Törvényemet az ő belsejükbe helyezem, és
az ő szívükbe írom be, és Istenükké leszek, ők pedig népemmé
lesznek.
A keresztény írástudás sokszor a törvény fogalmát szimplán



lecseréli a szeretet parancsolatára. Kénytelen, mert ellentmondásba
keveredik az irgalmasság és a megbocsátás törvényekkel alá nem
támasztható döntéseivel, továbbá, hogy a prófétai kifejezéssel az új
szövetség elméletét előre megmondott jövendölésként tüntesse fel.
Holott itt nem a szeretet fogalmazódik meg, hanem a nép szolgai
szerepének, a törvény előírásainak szívből való engedelmessége.
Lehetséges, hogy Jeremiás írásába lelki vonatkozású rész került, és
az eredeti gondolat valóban a szív szeretetére és az elme igazság
tartalmára vonatkozhatott. Sajnos ennek alátámasztására a
kezünkben levő írásanyag nem ad elég bizonyítékot, hiszen a
megmaradt anyag a hatalom törvényei és az egyén
engedelmessége közötti függés önkéntességét fogalmazza már
meg, amely lehetett akár az Ismeretlen Intelligencia álma is.
Hasonlóan gyanúsan fogalmazódik meg az áldozat jelentőségének
kisebbítését megfogalmazó gondolatok is a prófétáknál:
1 Sámuel 15,22:
Sámuel pedig monda: Vajon kedvesebb-e az Úr előtt az égő- és
véres áldozat, mint az Úr szava iránt való engedelmesség? Íme, jobb
az engedelmesség a véres áldozatnál és a szófogadás a kosok
kövérénél!
Hóseás 6,6:
Mert szeretetet kívánok én és nem áldozatot: az Istennek ismeretét
inkább, mintsem égőáldozatokat.
Fenti idézetek megnyitották a lehetőséget ahhoz, hogy a zsidó
írástudás a templom elpusztításának ürügyén teljes mértékben
eltörölje az áldozások Mózesben előírt követelményét. A Mózestől
való elhajlás kialakulása azonban jól látható. Sámuel hajlandó letenni
az áldozásról, ha a törvénynek való engedelmesség forog kockán,



Hóseás pedig már a törvénytől is függetleníthető lelki és szellemi
követelményekkel (szeretet és ismeret) képes szembeállítani az
áldozások előírásait. Amikor az istenismeretben már összezavarodik
a Mózestől megismert fellépés a személyes átélés cáfolatainak a
nézeteivel, és minél hangsúlyosabban fogalmazódnak meg az élő
Istennel kapcsolatos észrevételek, annál komolyabb vihart aratnak a
hagyományos nézetek védőivel. A mai judaizmus már eljutott oda,
hogy nem tart igényt az égőáldozatra, nem kövezi meg a
házasságtörőket, igen visszafogta magát a halálos ítéletek
meghozatalában, előtérbe került a megbocsátás fontossága, ami az
élő Isten valódi szándékai felé való közeledést mindenképpen
jelentheti. Ám jelenti a Mózes előírásaitól való elhajlást is. A mai
rabbikat Mózes vélhetően azonnal megköveztetné, és hamut szórva
a fejére sírna a nép vezetőinek elhajlásától.
Mindez azért lehetséges, mert időközben eltűntek a próféták. A
nagy próféták Ésaiás, Jeremiás, Ezékiel után, akinél még közvetlen
találkozás leírását is találunk az Ismeretlen Intelligenciával, a kisebb
próféták következnek. Ezeknek az írásában azonban inkább a stílus
marad meg és a hangvétel, a megszokott modorban való
hozzáigazítás a törvényekhez, amelyek eredete nem feltétlen
származtatható közvetlen vagy technikai eszközön keresztül
szerzett információhoz, a modort a képviselő papság alaposan
megtanulhatta. És az írások átszerkesztését, illetve az
elfogadhatóság szintjére való emelés képességét is. Mintha a
képviseleti hatalom magára maradt volna, az Ismeretlen Intelligencia
elhallgatott, a szövetség ládája eltűnt. Nabukodonozor, amikor i.e.
597-ben elfoglalta Jeruzsálemet, a szövetség ládáját már nem tudta
elvinni, a láda nem szerepel azon a listán, ami az elvitt tárgyak
leltárát írja le. A láda eltűnt, a hang elhallgatott. És többé nem is
kerül elő. Az elkövetkező századok prófétái olyan gyengék, hogy a
zsidó írástudás kénytelen lezárni a próféták idejét, elkészíti a zsidó



kánont, és a próféták helyét és szerepét átveszi az írásmagyarázás.
Megszületik a Talmud, amely inkább bölcselkedéseket tartalmaz a
korábbi írások alapján, és a zsidó vallás meghatározó tanításává
válik.
Jézus abban az időszakban születik, amikor a próféták már rég
elhallgattak, ellenben vártak egy általuk megjövendölt messiást, és
annak a virágzó korát, a viták a zsinagógákban hevesek, a vallási
hatalom pedig a legtöbb mózesi törvényt, rendelkezést akár a
fordítottjaként is képes magyarázni.



A zsidó messiás és a messiás királysága
A jó és rossz tudásának mindennapos alkalmazásában tehát
szétválogatjuk a jót a rossztól és osztályozni kezdjük a dolgokat,
eseményeket, embereket, nézeteket, hiteket, személyeket és
mindent speciális, magunk választotta szempontjaink szerint, a jók
közé sorolva szempontjainknak megfelelőeket, a rosszak közé
sorolva az eltérőeket. Miközben a jónak tartott értékeket támogatjuk
a rosszakat korlátozni és megszüntetni igyekszünk, meg nem értve
hogy esetleg más, vagy mások szempontjai szerint ezek az értékek
éppen fordítottan kerülnek ki az ő mérlegelésük eredményéből.
Konfliktus kezdődik köztünk és a környezet között, az összeütközés
zavart, káoszt, és szenvedést teremt, közben növeljük a jónak és
rossznak tartott értékeink közötti különbségek értetlenségét, amely
olyan magyarázatokban lel takarót, mely az elismert oldal
érdekeinek képviseletét biztosítani látszik. Az erőviszonyok
megkövetelik a szembenálló oldalak szervezését, erőinek, technikai,
anyagi eszközeinek összefogását, hatalmi szerkezeteket állítunk
össze, és olyan személyeket teszünk az élére, amelynek
vezetésével várhatóan a konfliktus sikeres kimenetelére
számíthatunk.
Hatalom irányultságú berendezkedések pedig leginkább a döntések
láncszerű szervezésében, a döntéshozók alá és fölé rendelésében a
leghatékonyabbak, a tetején egyetlen személlyel, a királlyal,
császárral és más hasonló elnevezésű személyek uralmával. A
centralizált hatalom nem csak arra alkalmas, hogy a tetején a
hatalmat birtokló személy különleges előnyöket, juttatásokat és
lehetőségeket élvezzen, hanem meghatározó jelentőséggel bír a
nép életére, felfogására és cselekedeteire egyaránt. Egyetlen



alapelv érvényesülhet ebben a működésben, az alattvalók totális
engedelmessége, különben a felül meghozott döntések
végrehajtásába állandóan hiba csúszik. A legtökéletesebb hatalmi
szerkezet a diktatúra, ahol a fent meghozott döntéseket mindenki
ellenállás, kritika és ellenvetés nélkül, hibamentesen végrehajtja. Az
ószövetség királyság gondolata sem mentes ettől az elképzeléstől,
arra gondolva, ha a király egy Istentől küldött személy, akkor az
alattvalóknak szüksége sem lesz ellenállásra, a hatalom döntéseinek
felülvizsgálatára, mivel a döntés csak jó lehet, és teljes mértékben a
hasznukra válik. A belső konfliktusok rendezése, amelyek
keletkezése nem másból származik, mint az alattvaló érdeke és a
fent meghozott utasítások érdeke közötti összeütközésből az
alattvaló – és nem a feljebbvaló - köteles belátásával, majd
érdekének lemondásával tökéletesen orvosolható. Azaz a feltétel
nélküli engedelmesség a minta.
Ésaiás 1,19-20:
Ha engedelemmel hallgattok, e föld javaival éltek;
És ha vonakodtok, sőt pártot üttök, fegyver emészt meg; mert az Úr
szája szólt!
A jó király fogalma csak az alattvaló szempontjából értelmes,
mégpedig annak meghatározásával, milyen szempontok alapján
tartják a királyt elfogadhatónak, a népet támogatása, védelme, és
bölcsessége segítségével túl képes-e juttatni a nyomorúságokon,
fogságokon, és egyéb gonosz megszorításokon. A rossz király
döntései pedig éppen nyomorúságba, fogságba, és különféle
veszedelmek megszorításaiba taszítják.
Az ószövetség írásai tökéletes rajzot nyújtanak a hatalom
kialakulásának, birtoklásának és hanyatlásának természetrajzáról,
személyekhez kötve ezeknek a fejleményeknek az alakulását. Mivel



Ádám és Évától kezdve nem másra megy ki a játék, mint az
emberiség feletti hatalom megszerzésére, pontról pontra jutunk el
Ábrahám vak engedelmességre jutásától egy teljes nép feletti
uralom megszerzéséig, majd fogalmazzák meg a próféták írásaiban
az álmaikat az egész föld feletti világuralom lehetőségeiről. A
próféták azért próbálják a törvényt megszilárdítani Izraelben, hogy a
hatalom megerősödésével először a körülöttük való népeket ámítsák
el, majd bírják szolgai engedelmességre azokat is, mint ahogy a
zsidókat a hitetés mesterségével lehetett. A világuralom birtokosa,
egyben Izrael megszabadítója, és a többi nép fölé emelője a
messiás, uralma pedig a messiási királyság.
Mózes megindította a kacérkodást a többi népekkel való
összevetéssel:
5 Mózes 11,22-23:
Mert ha szorosan megtartjátok mind e parancsolatot, a melyet én
parancsolok néktek, hogy a szerint cselekedjetek; ha szeretitek az
Urat, a ti Isteneteket, ha minden ő útján jártok, és ő hozzá
ragaszkodtok:
Akkor kiűzi az Úr mind azokat a nemzeteket ti előletek, és úrrá
lesztek nálatoknál nagyobb és erősebb nemzeteken.
5 Mózes 11,25:
Nem állhat meg senki előttetek; azt műveli az Úr, a ti Istenetek, hogy
féljenek és rettegjenek titeket az egész föld színén, a melyre
rátapostok, amint megmondta néktek.
Láthatjuk, hogy a többi nép fölébe kerülésének alapvető feltétele a
parancsolatok tökéletes betartása, a szolgai minőség teljes
elfogadása. Ésaiás fogalmazta meg először a teljesülés ígéretével



ennek a világhatalomnak az álmát.
Ésaiás 2,2-5:
Lesz az utolsó időkben, hogy erősen fog állani az Úr házának hegye,
hegyeknek felette, és magasabb lesz a halmoknál, és özönleni
fognak hozzá minden pogányok;
És eljönnek sok népek, mondván: Jertek menjünk fel az Úr hegyére,
Jákob Istenének házához, hogy megtanítson minket az Ő útjaira, és
mi járjunk az Ő ösvényein, mert tanítás Sionból jön, és
Jeruzsálemből az Úrnak beszéde;
Aki ítéletet tesz a pogányok között, és bíráskodik sok nép felett; és
csinálnak fegyvereikből kapákat, és dárdáikból metszőkéseket, és
nép népre kardot nem emel, és hadakozást többé nem tanul.
Jákobnak háza! Gyertek, járjunk az Úrnak világosságában!
Ésaiás felfogásából láthatjuk, hogy a háborúsággal szembe, az
erőszak megoldására nem az értelem, a tudomány, vagy a szeretet
méltatása kerül, hanem a tökéletes engedelmesség elfogadása. A
népeknek a cselekvési tervet át kell venni a Jeruzsálemben székelő
képviseleti hatalomtól, az utat, amin járni kell, ott szabják meg,
mutatják meg, és tanítják minden embernek. A pogányok feletti
ítélettétel persze azért kell, hogy Jeruzsálemből jöjjön, mert a
hatalom centralizált képviseleti rendszerrel működik, és az nincs
megengedve, hogy a konfliktusok megoldására a hatalomtól
független döntés szülessen például az érdekelt felek önálló
megállapodásából. A bírói képviseletet ugyanis papok fogják
szolgáltatni:
Zakariás 3\7:



Ezt mondja a Seregeknek Ura: Ha az én utamban jársz, és ha
parancsolataimat megtartod: te is ítélője leszel az én házamnak, sőt
őrizni fogod az én pitvaraimat, és ki- s bejárást engedek néked ez itt
állók között.
A centrális hatalom székhelye Jeruzsálem, formája királyság, a
legtökéletesebb szerkezet ahhoz, hogy valaki az egész emberiség
feletti uralmat birtokba vegye. Ez a valaki a Seregek Ura, az
Örökkévalónak tekintett Úristen, az Ismeretlen Intelligencia egyetlen
választottja a Messiás:
Ésaiás 11,1-10:
És származik egy vesszőszál Isai törzsökéből, s gyökereiből egy
virágszál nevekedik.
A kin az Úrnak lelke megnyugszik: bölcsességnek és értelemnek
lelke, tanácsnak és hatalomnak lelke, az Úr ismeretének és
félelmének lelke.
És gyönyörködik az Úrnak félelmében, és nem szemeinek látása
szerint ítél, és nem füleinek hallása szerint bíráskodik:
Igazságban ítéli a gyöngéket, és tökéletességben bíráskodik a föld
szegényei felett; megveri a földet szájának vesszejével, és ajkai
leheletével megöli a hitetlent.
Derekának övedzője az igazság lesz, és veséinek övedzője a hűség.
És lakozik a farkas a báránnyal, és a párduc a kecskefiúval fekszik, a
borjú és az oroszlán-kölyök és a kövér barom együtt lesznek, és egy
kis gyermek őrzi azokat;
A tehén és medve legelnek, és együtt fekszenek fiaik, az oroszlán,
mint az ökör, szalmát eszik;



És gyönyörködik a csecsszopó a viperák lyukánál, és a csecstől
elválasztott a baziliszkusz lyuka felett terjengeti kezét:
Nem ártanak, és nem pusztítnak sehol szentségemnek hegyén,
mert teljes lesz a föld az Úr ismeretével, mint a vizek a tengert
beborítják.
És lesz ama napon, hogy Isai gyökeréhez, a ki a népek zászlója lesz,
eljönnek a pogányok, és az ő nyugodalma dicsőség lesz.
Ugyanez héber fordításból:
Egy vessző ered majd Jisáj törzsökéből, egy hajtás virágzik ki
gyökereiből.
Az Örökkévaló szelleme nyugszik rajta, a bölcsesség és az értelem
szelleme, jó tanács és erő szelleme, a megismerés és az
istenfélelem szelleme.
Döntése istenfélelemmel (valósul meg), nem a látszat szerint
ítélkezik, s nem a szóbeszéd vezeti őt. Igazsággal ítél a
szegényeknek, becsülettel dönt az ország megalázottainak, Szava
erejével sújtja az országot, ajka leheletével öli meg a gonoszt.
Igazság lesz deréköve, ágyékát hűség övezi.
Együtt lakik a farkas a báránnyal, a párduc a kecskegidával
legelészik, borjú, oroszlánkölyök és hízó marha együtt legelnek, és
egy kis fiú vezeti őket.
A tehén és a medve együtt legelésznek, kölykeik (mellettük)
hevernek, az oroszlán pedig, mint az ökör, szalmát eszik.
A vipera fészkénél egy kisgyermek játszik, s a baziliszkusz szeme
felé egy csecsemő nyújtja kezét.



Nem ártanak, és nem rontanak többé az Én szent hegyemen, mert
megtelt a Föld az Örökkévaló megismerésével, ahogyan a víz a
tengert ellepi.
S azon a napon Jisáj gyökere lesz az, amely a népek zászlajául
emelkedik, hozzá nemzetek fordulnak, és nyugalma dicsőséges lesz
Az elképzelés szerint a Messiás fog rendelkezni egyedül azzal az
értelemmel, bölcsességgel, igazságossággal és hűséggel, amely a
föld békességét, romolhatatlanságát, igazságosságát képes
megvalósítani, fel nem merül a lehetősége annak, hogy a „a
bölcsesség és az értelem szelleme, jó tanács és erő szelleme”
minden ember számára legyen egy követelmény. Mert a prófétáknak
nem az a célja, hogy minden ember értelmes és igazságos legyen,
hanem az, hogy lehet bölcstelen és értelem nélkül való, de
szolgálatában tökéletesen engedelmessé váljon, a konfliktusokat
pedig megoldja a felettes hatalom, a bíróság, a képviseleti papság.
A Messiás tehát király lesz, a döntéseket az „Isten ráruházza”,
mégpedig azért, mert hűsége felől teljesen bizonyos lesz:
Jeremiás 23,5-6:
Íme, eljönnek a napok, azt mondja az Úr, és támasztok Dávidnak
igaz magvat, és uralkodik, mint király, és bölcsen cselekszik és
méltányosságot és igazságot cselekszik e földön.
Az ő idejében megszabadul Júda, és Izráel bátorságosan lakozik, és
ez lesz az ő neve, a mellyel nevezik: Az Úr a mi igazságunk!
A hűség abban válik bizonyossá, hogy az Ismeretlen Intelligencia
törvényeit fogja részrehajlásokat és vesztegetést kizárva
igazságként szolgáltatni. A Messiás személyét illetően további
megerősítést kapunk Ésaiástól.



Ésaiás 55,4-5:
Íme, bizonyságul adtam őt a népeknek, fejedelemül és parancsolóul
népeknek.
Íme, nem ismert népet hívsz elő, és a nép, a mely téged nem ismert,
hozzád siet az Úrért, Istenedért és Izráel Szentjéért, hogy téged
megdicsőített.
A megvalósult messiási kor a bizonyíték elsősorban az ószövetség
szerint ahhoz, hogy a messiás személyesen elérkezett, tehát
mindaddig megkérdőjelezhető a messiás személye, amíg a
megjövendölt álmokat nem valósítja meg, Izraelt, Júdeát nem
szabadítja meg, el nem érkezik az örök béke korszaka (a népek
fegyverekből kapákat nem csinálnak), amíg a népek nem
Jeruzsálemből veszik az irányítást, természeti ártalmak tökéletesen
megszűnnek, és formája elsősorban királyság nem lesz.
Egy messiást a békesség fejedelmeként több ószövetségi írás
tünteti fel, nem csak példázatok segítségével, mint ahogy a
fegyverekből kapákat készítenek, hanem a békesség hirdetése és
megvalósítása egyik fő feladatának látszik:
Ésaiás 9,6:
Mert egy gyermek születik nékünk, fiú adatik nékünk, és az uralom
az õ vállán lesz, és hívják nevét: csodálatosnak, tanácsosnak, erős
Istennek [Imit fordítás szerint itt ez áll: Csodálatosat határoz a
hatalmas Isten], örökkévalóság atyjának, békesség fejedelmének!
Ésaiás 52,7:
Mily szépek a hegyeken az örömmondónak lábai, a ki békességet
hirdet, jót mond, szabadulást hirdet, a ki ezt mondja Sionnak:



Uralkodik a te Istened!
Fennmaradt egy kijelentése Jézusnak az evangéliumokban,
amelyben önmagáról éppen ezt a zsidó-messiás funkciót, a hatalom
által békességteremtő képet elveti:
Máté 10,34-36:
Ne gondoljátok, hogy azért jöttem, hogy békességet bocsássak e
földre; nem azért jöttem, hogy békességet bocsássak, hanem hogy
fegyvert [Lukács 12,51 szerint: meghasonlást].
Mert azért jöttem, hogy meghasonlást támaszszak az ember és az ő
atyja, a leány és az ő anyja, a meny és az ő napa közt;
És hogy az embernek ellensége legyen az ő háza népe.
Lukács még ezt is megőrizte:
Lukács 12,49:
Azért jöttem, hogy e világra tüzet bocsássak: és mit akarok, ha az
már meggerjedett?
Nagy jelentőségű kijelentés, valódi messiás-kép cáfolatot hordoz
magában. Az „azt gondoljátok, hogy békességet hozok a világnak”
kifejezés egyértelműsíti, hogy a zsidók valóban azt gondolták a
próféták írásai alapján, és tanítványai is még a messiást látták
benne. Ezt megtagadva, a békesség fejedelme helyett a
meghasonlás fejedelmének állítja be önmagát, aki a konfliktust az
egyén közvetlen környezetében teremti meg, és ez valóban tükrözi
annak az összeütközésnek a gyümölcsét, ami tanításának
következtében, az egyén gondolkodásában beállott felismerések
miatt az egyén és környezete között kialakul. A fegyver Jézus
szemléletében nem a puska vagy a husáng, nem az erőszak



jelképei, hanem maga a szó, az igazság eszköze, amely éppen úgy
tud veszélyt hordozni magában, mint a kétkezi kard. Csakhogy nem
az életre veszélyes, hanem azokra a nézetekre, eszmékre,
tanításokra és írásokra, amelyek gúzsba kötik az életet, az emberek
gondolkodását, érzését, cselekvését, amelyek tekintélyek kezéből
származóan az egyén fölé magasodnak, hatalmukba kerítik,
elnyomják őt, és törvényeik, szabályaik, előírásaik segítségével
terhet raknak a vállára, miközben békességet és bőséget ígérnek,
vagyis, amit éppen a próféták messiásától várnak. Jézus tüzet
bocsát a világra, nem múlandó békességet, és a tűz képes füstté
változtatni minden fát és pozdorját, hamisságot és
igazságtalanságot, amely az igazság ismerete ellen emeltetett,
amely nem „kősziklára építtetett”. Ezt a tüzet a tanítása rejti
magában, amely összeütközésbe kerül az uralkodó hittel,
szabályokkal, rendelkezésekkel, törvényekkel, és amelyet az
összeütközés hevessége lobbant lángra.
Meg kell látnunk tehát a különbséget, amely Jézus tanításai,
szerepe és elvárásai valamint a zsidó messiás szerepe és elvárásai
között húzódik. Míg Jézus a hangsúlyt a mennyei Atyával való
személyes kapcsolatra, az Igazság Lelkének és Szellemének
vezetésére és tanítására helyezi, nem igényel sem központi
székhelyet, sem központi irányítást és képviseletet, a zsidó messiás
ezzel szemben hatalom centrikus, formailag egyszemélyi királyság,
a székhelyét Jeruzsálembe helyezi, a bölcsességet és értelmet csak
személyesen a Messiástól képes eredeztetni, és Jeruzsálemben
eldöntve hinti szét a világ népei számára a nekik fentről megszabott
feladatokat. Éppen egy hatalom központi szerkezetű elképzelése
mutatja az elv nem Istentől származó eredetét, mivel egy teremtett
hely, személy és intézmény függésében működő szervezeti lánc
eleve egy teremtett személy uralmára van kitalálva. Az Isten képes
minden emberrel személyes kapcsolat kialakítására, így az ő



működéséhez nincs eleve szükség sem tolmácsokra, sem
közvetítőkre, sem olyan szervezetre, amely a főtől a farokig juttatja
el a mozgatásához szükséges információkat, mivel ennek
pályakiépítése a közvetlen kapcsolat miatt felesleges. Jézus a belső
megtisztulást, az igazság megismerését, és a szeretet gyakorlását
teszi elsődleges feladattá, amely egyben az Istennel való
összhangnak, kapcsolatnak is a megoldása, a zsidó messiás az
engedelmességet teszi annak feltételévé, hogy bőség és biztonság
uralkodjon a népek életében. Jézus a gonoszság megszüntetéséhez
az igazság megismerését és a szeretet felébresztését választja
eszközül, a zsidó messiás karddal veri el a hitetlent, és tűzzel
pusztítja ki az engedetleneket, a békesség eszköze az erőszak, a
biztonság feltétele a nemzetek felett vett győzelem.
Ésaiás 59,17-20:
És felölti az igazságot, mint páncélt, és a szabadítás sisakja van
fején; felölté a bosszúállás ruháit, mint köpenyt, és búsulással veszi
magát körül, mint egy palásttal.
A cselekedetek szerint fog megfizetni: haraggal ellenségeinek,
büntetéssel szorongatóinak, büntetéssel fizet a szigeteknek.
És félik napnyugattól fogva az Úrnak nevét, és napkelettől az ő
dicsőségét, mikor eljön, mint egy sebes folyóvíz, a melyet az Úr
szele hajt.
És eljön Sionnak a megváltó, és azoknak, a kik Jákobban megtérnek
hamisságokból, szól az Úr.
Ezek a szavak az igazságosságról, meg a szabadításról formálják ki
azt az elképzelést, ahogyan azt a messiás vonatkozásából is kell
értenünk. Az igazságosságban a cselekedetek szerinti fizetség
összekapcsolódik a bosszú alkalmazásával, a szabadítás a haraggal,



a megtérés pedig a félelemmel. Malakiás is megerősíti a
megfélemlítő ítéletet:
Malakiás 4,1-4:
Mert íme, eljön a nap, lángoló, mint a sütő-kemence, és olyanná lesz
minden kevély és minden gonosztevő, mint a pozdorja, és megégeti
őket az eljövendő nap, azt mondja a Seregeknek Ura, a mely nem
hagy rajtok gyökeret, sem ágat.
És feltámad néktek, a kik félitek az én nevemet, az igazságnak a
napja, és gyógyulás lesz az ő szárnyai alatt, és kimentek és
ugrándoztok, mint a hizlalt tulkok.
És széttapodjátok a gonoszokat, és porrá lesznek lábaitok nyomása
alatt azon a napon, a melyet én szerzek, azt mondja a Seregeknek
Ura.
Emlékezzetek meg Mózesnek, az én szolgámnak törvényéről, a
melyet rendeltem ő általa a Hóreben, az egész Izráelnek
rendelésekül és ítéletekül.
Malakiás tehát a messiási kort, az Ismeretlen Intelligencia
uralkodásának a teljes megkezdését pusztító tevékenységgel vezeti
be, a „porrá lesznek lábaitok nyomása alatt” kifejezés sejtetni
engedi, hogy megint csak nem saját maga fogja a pusztító
tevékenységet végrehajtani, hanem mint a tejjel és mézzel folyó föld
népirtásakor Izraellel végeztette el, a föld „gonosztevőinek”, azaz a
„pogány engedetlenek” kiirtását is másokkal fogja elvégeztetni. A
Mózesre való hivatkozás alatt önmagát ugyanazzal az Ismeretlen
Intelligenciával azonosítja, akit Mózes történetében már alaposan
megvizsgáltunk, tehát szó nem lehet az élő Istennel, vagy a mennyei
Atyával való azonosságról. A messiási kor tehát az Ismeretlen
Intelligencia álma, a messiás az ő alkalmazott és választott királya, a



tervezett rendszer célja, hogy az egész emberiség pedig szolgáljon
és engedelmeskedjen minden parancsának.
A kereszténység messiásként Jézus személyét próbálja meg
beállítani, ezt közelebbről is szemügyre vesszük ebben a fejezetben.
Már az előzőek alapján is sejteni engedtem, hogy szó nem lehet
arról, hogy Jézus annak a szerepnek betöltésére jött volna, amit a
zsidó próféták a messiás fogalma alatt elvártak. Sem Izrael
helyreállítása, sem a vadállatok eltűnése, sem a világ népeinek
békessége, sem Jézus királysága nem valósult meg az ő idejében,
ezek olyan alapvető hiányosságok, amelyek bármilyen párhuzam
mellett is Jézust, mint a zsidó messiás alapjaiban cáfolja meg.
Ellenben mégis több keresztény elmélet ezeken kívül is szeretné
alátámasztani, hogy Jézus mégis a próféták által megígért messiás.
Az egyik keresztény módszer az ószövetségi írások egyes
részleteinek a szövegkörnyezetből kiragadott értelmezésein
alapszik. A kiragadás technikája olyan új jelentés hozzáadását teszi
lehetővé az eredeti szöveghez, amelyet a szöveg írója nem is
gondolt. Az Ésaiás 53 fejezete például a szenvedő szolgáról szólnak,
amelyeket Izraelre vonatkoztatva a könyv korábbi és további
fejezetei is megerősítenek. Kiragadott részleteivel azonban a
szenvedő Jézust próbálják az íróval megjósoltatni, így a szenvedő
messiás fogalmát Ésaiással alátámasztani.
Hogy a szolga fogalma alatt Izraelt kell érteni ezt korábban maga a
próféta világosan kijelenti:
Ésaiás 49,3:
És mondta nekem: Szolgám vagy te, Izráel, a kiben én
megdicsőülök.
Megváltónak az Ismeretlen Intelligencia önmagát jelöli meg, nem



emberi személyt:
Ésaiás 49,7:
Ezt mondja az Úr, Izrael Megváltója és Szentje, annak, akinek életét
megvetették, akit a nemzetek megutáltak, a kényurak szolgájának:
Királyok állnak majd fel, ha meglátnak, és fejedelmek borulnak le, az
Úr miatt, aki hűséges, Izrael Szentje miatt, aki kiválasztott.
A szenvedő szolga utáltságát ebben az idézetben is megemlíti
Ésaiás, amelyben egyértelműen Izraelre, és ebben nem egy
személyre céloz. Ésaiás minden fejezetében megváltó alatt saját
magára céloz az Ismeretlen Intelligencia, sosem egy konkrét
messiásra, vagy emberi alakra.
Ésaiás 41,14:
Ne félj, férgecske Jákob, maroknyi Izráel, én, megsegítlek, szól az
Úr, a te megváltód, Izráelnek Szentje!
Ésaiás 43,1:
És most, oh, Jákob, így szól az Úr, a te Teremtőd, és a te alkotód,
Izráel: Ne félj, mert megváltottalak, neveden hívtalak téged, enyém
vagy!
Ésaiás 43\14:
Így szól az Úr, a ti megváltótok, Izráel Szentje
Ésaiás 47\4:
Így szól a mi Megváltónk, seregeknek Ura az Õ neve, Izráel Szentje!
A megváltott alatt sem a világra gondolt Ésaiás, vagy az emberiség
bűneire. A megváltott egyértelműen Izrael, Jákob nemzedéke, akit



az istenként feltüntetett Ismeretlen Intelligencia vált meg
fogságából, nyomorúságából:
Ésaiás 59\20:
És eljön Sionnak a megváltó, és azoknak, a kik Jákobban megtérnek
hamisságokból, szól az Úr.
Ésaiás 60\16:
És szopod a népek tejét, és a királyok emlőjét szopod, és megtudod,
hogy én vagyok az Úr, megtartód és megváltód, Jákobnak erős
Istene.
Sion és a népek között felállított megkülönböztetés, élesen
elválasztja a népeket Jákob házától, Izraeltől, tehát a megváltás nem
vonatkoztatható a világra.
Szövegkörnyezetbe nem illeszkedő, sőt félrefordított utalást jelent a
szűztől születés igazolása is a próféták írásaiból. Máté hivatkozik
Ésaiásra ennek igazolására:
Máté 1,22-23:
Mindez pedig azért volt, hogy beteljesedjék, a mit az Úr mondott
volt a próféta által, a ki így szól:
Íme, a szűz fogan méhében és fiat szül, és annak nevét
Immánuelnek nevezik, a mi azt jelenti: Velünk az Isten.
A hivatkozást több fordítás is szűznek jelöli Ésaiásban is a szöveget:
Ésaiás 7,14:
Ezért ad jelt néktek az Úr maga: Íme, a szűz fogan méhében, és szül
fiat, s nevezi azt Immánuelnek



Ennek ellenére az eredeti héber szöveg így hangzik:
Íme, a fiatal nő teherben van, és fiút fog szülni, és Immánuélnak
nevezi el.
A héber fogalom „álmá”, fiatal nőt és nem szüzet jelent, a névelő
pedig határozott, tehát a próféta konkrét személyre célzott, amit
meg is nevez később a szövegben. A keresztény módszer, a
„szövegből kiragadás” nem engedi megvilágítani, hogy a próféta
nem Jézus anyjára, hanem egy prófétaasszonyról szól, akit Ésaiás a
következő fejezet fejt ki részletesebben:
Ésaiás 8,3:
És bementem a prófétaasszonyhoz, a ki fogant, és szült fiat
Ésaiás 7,16:
Mert mielőtt e gyermek megtanulná megvetni a gonoszt, és a jót
választani, elpusztul a föld, melynek két királyától te reszketsz.
Ésaiás 8,4:
Mert mielőtt e gyermek ezt ki tudja mondani: apám és anyám,
Damaszkus gazdagságát és Samaria prédáját Asszíria királyának
szolgája elviszi.
A beszéd Akház királyhoz szól (7,12), aki Damaszkusz és Szíria
királyától, attól a két üszögdarabtól fél (7,4), akik meg akarják
támadni Jeruzsálemet, tehát 700 évvel Jézus születése előtti
időszakról. Azaz Ésaiás szerint nagyon közeli időszakról van szó,
még mielőtt a gyermek „megtanulja megvetni a gonoszt, és a jót
választani”, vagy „ki tudja mondani: apám és anyám”, a két király
földje elpusztul.



A szöveg szerint itt a fiút „siess zsákmányra és gyorsan prédára”
névre keresztelik, de az azonosságot Immánuellel a neki szóló ígéret
megerősíti, ha eleve nem két gyermekről van szó. Mert ugyanaz a
két királynak, Damaszkusz és Szíria királyának földje és
gazdagsága, akiktől retteg Akház, mindkét esetben a gyermek
tudatossá válása előtt pusztul el, mielőtt felismernék a különbséget
jó és rossz (7,16), apám és anyám (8,4) között. A 8. fejezet
folytatásában egyébként, mire felnő a gyerek, már Immanulnek hívja
a próféta, addigra Asszíria királya bevonul Júdába, és „elönti”.
Ésaiás 8,8:
Behatol Júdába és áthömpölyög rajta, elönti, míg egészen nyakig
nem ér. Kiterjesztett szárnyai betöltik országod egész szélességét,
ó Immánuel.
A jelül adott gyermek, vagy gyermekek vissza is térnek Ésaiás
következő soraiban, de már a jelük megtörtént, beteljesült prófécia
hivatkozik rájuk:
Ésaiás 8,18:
Íme, én és a gyermekek, kiket adott nekem az Űr, jelekül és csodákul
Izraelben, az Úrtól, a Seregek Urától, aki Sion hegyén lakik.
Immánuel tehát nem egy távoli időben világra jövő messiás, aki
szűztől születik, hanem egy korabeli gyermek egy
prófétaasszonytól, vagy egy fiatalasszonytól, és csak az idők
változására szolgál jelül. Akház király elleni szövetség idejétől
Asszíria Júdába hömpölygésének idejéig nem telik el egy emberöltő.
A gyermek, akinek 8,8 verse szerint már országa van, a következő
fejezetben már Izrael világosságaként jelenik meg, aki a Békesség
Fejedelme, és Dávid trónjának uralmát növeli, a próféta szerint
királysága nem lesz vége soha örökké:



Ésaiás 9,5-6 – IMIT fordítás:
Mert gyermek született nekünk, fiú adatott nekünk és vállán van az
uralom, és e néven hívják: Csodálatosat határoz a hatalmas Isten,
Örök atya, Béke fejedelme;
Az uralom nagyobbítására és békére vég nélkül Dávid trónján és
királysága fölött, hogy megszilárdítsa és megtámassza joggal és
igazsággal mostantól mindörökké.
Fontos ügyelnünk, hogy a keresztény fordítások jövő időre
változtatják a múlt időt, hogy elvegyék a prófétai jövendölési
hibájának kivehetőségét, ugyanis a megjövendölt uralom nem
érkezett el. Sőt, a reményt keltő sorok teljesületlenségét később, a
babiloni fogság idején, számon kéri a nép, amely le nem rögzített
vádak a próféta válaszaiban tükröződnek:
Ésaiás 50,2:
Olyan rövid már a kezem, hogy meg nem válthat? Vagy nincs
bennem megszabadításra való erő?
Ésaiás 58,2:
Holott ők engem mindennap keresnek, és tudni kívánják utaimat,
mint oly nép, a mely igazságot cselekedett és Istene törvényét el
nem hagyta; kérik tőlem az igazságnak ítéleteit, és Istennek
elközelgését kívánják.
Ésaiás 59,1:
Íme, nem oly rövid az Úr keze, hogy meg ne szabadíthatna, és nem
oly süket az ő füle, hogy meg nem hallgathatna.
A nép között tehát terjengett az a hit, hogy az Isten nem képes őket



megszabadítani, rövid a keze, nincs benne erő, nem jön el a
megváltás, nem hallgatja meg, ha hozzáfordulnak, nincs közel, az
ítélet. ami őket éri nem igazságos, pedig megtesznek a törvény
szerint mindent, és mégis ártatlanul szenvednek. A prófétának
ebben az időben már magyarázkodnia kell, és a szabadulás, a béke
eljövetelének halogatására a nép bűnösként megvádolásával felel:
Ésaiás 59,2:
Hanem a ti vétkeitek választanak el titeket Istenetektől, és bűneitek
fedezték el orcáját ti előttetek, hogy meg nem hallgatott.
A praktika egyszerű, az ígéretet megteszi a próféta Isten nevében, a
teljesülés elmaradását pedig a nép vétkeivel nyugtázza. Ahelyett,
hogy Ésaiás könyvének elején az Asszír király pusztítása alóli
felszabadulás, és a megjövendölt békés királyság következett volna
Izraelre, - amit Immánuel nevéhez köt a próféta -, az Ésaiás
könyvének végén már kétszáz év elteltével a babiloni fogságba
esett nép szenvedéseit magyarázza. Később a babiloni fogság
idején írott szöveg valamilyen értelmet próbál vinni ebbe az ártatlan
szenvedésbe, és a szolgáló Izrael betegségét, elnyomását és
nyomorát a mások bűneinek viselésével indokolja. A dicsőséges
Szolga helyébe a szenvedő Szolga lép, és minden írástudói
szakértelmükre szüksége van az írásmagyarázóknak, hogy ezeknek
a teljesületlenségét, ellentmondásosságát vagy értelmetlenségét
kimagyarázzák. De amilyen kudarcos volt a dicsőséges szolga
elővezetése, olyan kudarcos kellet, hogy legyen a szenvedő szolga
képe, mivel a „helyettes szenvedés” elmélete csak az Istennek az
igazat a hamistól megkülönböztetésre képtelen ítélkezéseit,
vaktában vagdalkozását, igazságtalanságát és az ártatlanok
semmibe vételét magyarázná ki. És az Immánuelnek jövendölt békés
kor, a ferdítések következtében elcsúszott a távoli jövőbe, és így
meghagyták egy világuralmi rendszer vágyát és fogalmában, amely



Dávid királyságának kiterjesztését jelenti a pogányok minden
nemzetsége felett.
Ugyanilyen szövegkörnyezetből kiemelt idézettel próbálja a
zsidókhoz írott levél alátámasztani az írás Jézusra utalását a
következő helyen:
Zsidó 1,5:
Mert kinek mondotta valaha az angyalok közül: Én Fiam vagy te, én
ma szültelek téged? És ismét: Én leszek neki Atyja és ő lesz nékem
Fiam?
Az idézet Sámuel könyvére utal, ahol ez áll:
2 Sámuel 7,14
Én leszek néki atyja, és ő lesz nékem fiam, a ki mikor gonoszul
cselekszik, megfenyítem őt emberi vesszővel és emberek fiainak
büntetésével
A szöveg folytatása eleve gyanússá teszi, hogy nem Jézusra gondol
a szerző, hiszen őt miféle gonoszságért kellene megfenyíteni? A
szöveg természetesen Salamon királyra céloz, hiszen az ószövetség
róla állítja, hogy az Úr fia lesz:
1 Krónikák 22,9-10:
Íme, fiad lesz néked, a kinek csendessége lesz, mert nyugodalmat
adok néki minden körüle való ellenségeitől; azért neveztetik
Salamonnak, mert békességet és nyugodalmat adok Izráelnek az ő
idejében.
Ő csinál az én nevemnek házat; ő lesz nekem fiam és én néki atyja
leszek, és megerősítem az ő királyságának trónját Izráel felett



mindörökké.
Tovább vizsgálva a Jézusra vonatkoztatott messiási előjelzéseket
azt látjuk, hogy szándékosan rossz fordítást alkalmaznak a
zsoltárokban, hogy abban az idézetben is Jézusra utaló valamilyen
konkrét jelet lássanak a keresztények. A Károli fordításban például
ez szerepel:
Zsoltár 22,17:
Mert ebek vettek körül engem, a gonoszok serege körülfogott;
átlyukasztották kezeimet és lábaimat.
Az eredeti héber szövegben azonban ez áll:
Kutyák zártak már körül, gonosztevő banda acsarkodik rám,
körülvették kezemet és lábamat, akár egy oroszlán
Az oroszlán alatt utal a zsoltáros Dávid királyra, akinek üldöző
ellenségeit már egyszer oroszlánhoz hasonlított:
Zsoltár 7,2-3:
Én Uram Istenem, benned bízom; oltalmazz meg engem minden
üldözőmtől, és szabadíts meg engem,
Hogy szét ne tépje, mint az oroszlán az én lelkemet, szét ne
szaggassa, ha nincsen szabadító.
Következő vizsgálandó nézet a kereszténység új szövetség
elméletének egyik pontja a zsidókhoz írott levél alapján azt igyekszik
alátámasztani, hogy a próféták a régi szövetség felváltásáról
beszélnek:
Zsidók 8,8-10:



Így feddte meg őket ugyanis: Íme, jönnek napok - mondja az Úr -, s
új szövetségre lépek Izrael házával és Júda házával.
Nem olyan szövetségre, mint amilyet atyáitokkal kötöttem azon a
napon, amikor kézen fogtam és kivezettem őket Egyiptom földjéről.
De mivel nem tartották meg a szövetséget, én sem törődöm velük
mondja az Úr.
Ez lesz a szövetség, amelyet ama napok után Izrael házával kötök
majd - mondja az Úr. Elméjükbe vésem és szívükbe írom
törvényemet. Istenük leszek és ők a népem lesznek.
Az író Jeremiást használja fel ahhoz, hogy a zsidó néppel való
törődés felhagyását bizonyítsa a levélben, holott Jeremiás az idézett
helyen ennek ellenkezőjét állítja, vagyis azt, hogy a nép hűtlensége
ellenére az Úr továbbra is az Istenük marad:
Jeremiás 31,31:
Íme, eljönnek a napok, azt mondja az Úr; és új szövetséget kötök az
Izráel házával és Júda házával.
Nem ama szövetség szerint, a melyet az ő atyáikkal kötöttem az
napon, a melyen kézen fogtam őket, hogy kihozzam őket Egyiptom
földéből, de a kik megrontották az én szövetségemet noha én férjük
[uruk] maradtam, azt mondja az Úr.
A korábbi szövetség megerősítésének gondolata egyébként több
prófétánál is megjelenik, a megerősítést abban látják, hogy a
törvény szívükbe és elméjükbe lesz bevésve. A próféták tehát nem
új szövetségre, hanem a korábban kötött szövetség folytatásáról
beszélnek, új feltételekkel, amely a messiási kor részeként kerül
majd birtokukba:



Jeremiás 32,39-40:
És adok nékik egy szívet és egy utat, hogy mindenkor engem
féljenek, hogy jól legyen dolguk, nékik és az ő fiaiknak ő utánuk.
És örökkévaló szövetséget kötök velük, hogy nem fordulok el tőlük
és a velük való jótéteménytől, és az én félelmemet adom az ő
szívükbe, hogy el ne távozzanak tőlem.
Jeremiásnál nincs megválaszolva az az ellentmondás, miszerint ha
képes az Ismeretlen Intelligencia olyan szívet adni az embernek,
hogy tökéletesen engedelmes legyen, és jól legyen a dolga, akkor
ezt miért nem tette meg azonnal a teremtéskor? Sőt, miért nem
vezette be a büntető rendelkezések helyett, hogy kicseréli a
gonosztevő szívét? Persze hogy azért nem, mert az Ismeretlen
Intelligenciának nem állt hatalmában sem akkor sem most, a
feladata éppen azért, az ember legyőzése a félelmének felkeltése
által. Fontos tehát kitérnünk arra, hogy itt a próféta nem a szeretet
szívbe írására gondol, ahogyan a keresztény írásmagyarázás állítja,
hanem ellenkezőleg a félelemre, amely a törvénynek való
engedelmesség szolgai motorja már Mózes óta Izraelben. Az „Úrtól
eltávozás” lehetetlensége természetesen a törvény betartására
vonatkozik, megint csak a hatalom megszilárdítása a prófétai üzenet
és egyben az örökkévalónak beállított szövetség célja. Ezékiel is
ugyanezt az értelmet erősíti meg:
Ezékiel 11,19-20:
És adok nékik egy szívet, és új lelket adok belétek, és eltávolítom a
kőszívet az ő testükből, és adok nékik hússzívet;
Hogy az én végzéseimben járjanak és rendeléseimet megőrizzék és
cselekedjék azokat, és legyenek nékem népem és én leszek nékik
istenük.



Ezékiel 36,26-27:
És adok néktek új szívet, és új lelket adok belétek, és elveszem a
kőszívet testetekből, és adok néktek hússzívet.
És az én lelkemet adom belétek, és azt cselekszem, hogy az én
parancsolataimban járjatok és az én törvényeimet megőrizzétek és
betöltsétek.
Ezékiel kijelentése megint annak a bizonyítéka, mint Jeremiásnál,
hogy a szív cseréje egyáltalán nem is áll hatalmában az Ismeretlen
Intelligenciának, hiszen önmagát kímélte volna meg, sok haragtól,
bosszúságtól, indulattól, gyűlölködéstől, utálattól, ha az
elképzelésének megfelelően tökéletesen engedelmeskedő robot
emberiséget az első nap ezzel a szívvel teremti. Csakhogy nem ő az
emberiség teremtője, ellenben ő akar lenni az ember Ura, így ezt a
szívcserét vélhetően az emberiség teljes megfélemlítésének
győztes pillanatához köti. Korántsem szabad arra gondolnunk, hogy
a hússzív itt a szeretet szimbólumát jelenti, egyáltalán nem, hiszen a
próféta világosan a hatalom végzéseinek megőrzésére céloz, tehát
itt is a félelemre – megpuhított szívre -, ahogyan Jeremiás ezt ki is
mondta. A félelem nélküli szív tehát az a kőszív, amely állandóan
engedetlenségre, nyakasságra és ellenállásra biztatja Izraelt, az
Ismeretlen Intelligenciának pedig egyáltalán nem tetszik. Az emberi
belső lelkiállapotának a manipulációja tehát azt teszi lehetővé, hogy
a zsidó nép teljes szívvel a hatalom törvényeit fogja szolgálni, és
nem lesz hűtlen az eredetileg Mózes alatt megkötött szövetséghez.
Következő megvizsgálandó dolog, hogy problémás hivatkozásokat
találni az evangéliumokban is, amely például nem létező jövendölés.
Máté például kijelenti:
Máté 2,23:



És oda jutván, lakozott Názáret nevű városban, hogy beteljesedjék,
a mit a próféták mondottak, hogy názáretinek fog neveztetni.
Csakhogy az ószövetség írásának idején Názáret nem is létezett, és
egyetlen próféta sem hivatkozott Názáretre.
Pál apostol egyik érvelése Jézus megváltó szerepe mellett is
tévedésen alapszik:
Róma 11,26:
És így az egész Izráel megtarttatik, amint meg van írva: Eljön
Sionból a Szabadító, és elfordítja Jákobtól a gonoszságokat:
A gondolat azt sugallja, hogy Jézus azért jött, hogy elvegye a
bűneinket. Az eredeti idézet azonban egész másról beszél, nem
azért jön a messiás, hogy elvegye a bűneinket, hanem akkor jön el,
ha elfordulunk a bűneinktől:
Ésaiás 59,20:
És eljön Sionnak a megváltó, és Jákob megtérő bűnöseihez! Így szól
az Úr.
Pál apostol a bűntől szabadulás feladatát Jézusra ruházza, holott a
hivatkozott próféta a bűnös feladatául tűzi ki a megtérést.
Pál apostolnak tévedésének jelentősége Jézus messiás voltának
megrajzolásában ott húzódik, mikor Urat készít egy olyan
küldöttjéből az Istennek, aki tanításba foglalta, hogy nem azért jött,
hogy neki szolgáljanak:
Márk 10,45:
Mert az embernek Fia sem azért jött, hogy néki szolgáljanak, hanem



hogy õ szolgáljon
A Jézusnak tulajdonított királyiszékkel, hogy Urat faragjon belőle a
követők számára Pál apostol átmenti a Mózesben előkészített
hatalmi elképzeléseket a kereszténységbe Jézus szándékai és
tanításai ellenére, hogy a hatalom fejévé Jézust emeli, aki
hasonlóképpen nem látható, nem fogható, mint Mózes idejében az
általa megrajzolt Ismeretlen Intelligencia. Pál apostol így ugyanolyan
centrálisan szervezett hierarchikus egyházat alapít, amelynek
szintén ugyanúgy képviseleti rendszere van, mint az Ismeretlen
Intelligenciának, de jogot formálhat teljesen új rendelkezések és
életvezetési szabályok bevezetésére, amely majd a kereszténység
lényegét fogják alkotni. Az Úr itt Jézus, és Jahve csak névleges
uralkodó marad, hiszen a hatalmat teljesen átruházza az új Főre, aki
Pál szerint Jézus:
Efézus 1,20-22:
A melyet megmutatott a Krisztusban, mikor feltámasztotta Őt a
halálból, és ültette Őt a maga jobbjára a mennyekben.
Felül minden fejedelemségen és hatalmasságon és erőn és
uraságon és minden néven, mely neveztetik nemcsak e világon,
hanem a következendőben is:
És mindeneket vetett az Ő lábai alá, és Őt tette mindeneknek fölötte
az egyháznak fejévé
Jézus szerepének a zsidó messiástól másik lényegesen eltérő voltát
a „Jézus és a törvény” című fejezetben fogom hangsúlyozottan
ecsetelni, ahol Mózes törvényeihez való viszonyát járjuk majd
alaposan körbe.



Ésaiás kommentár
Nem mehetünk el szó nélkül Ésaiás könyve mellett, amelyben a
legtöbb szó esik a messiásról és a messiás koráról, valamint az
Ismeretlen Intelligencia világuralmi törekvéseinek
megfogalmazásairól. Mivel a könyv több prófétai írás anyagából
összeszerkesztett dokumentum, az Ismeretlen Intelligenciának,
Úristennek, Örökkévalónak tulajdonított részek és szólamok sem
feltétlen mentesek a módosításoktól. A vizsgálatot négy szakaszra
bontom, Proto-Ésaiás alatt tárgyalom az 1-39 fejezetet, Deutero
Ésaiás alatt a 40-55 fejezetet kivéve az 53-asatt, majd Trito-Ésaiás
alatt az 56-66 fejezeteket, külön pedig az 53-as fejezetet.
Hangsúlyozottan a héber fordítást veszem alapul, ahol mondanivalót
érintő fordításbeli eltérést látok, arra külön kitérek.
Proto-Ésaiás
Első Ésaiás próféta Ámos fia, amelyet a könyv elején önmagáról állít
a szerző. Az ő írásainak ideje Jótám, Akház, Ezékiás királyok életére
tehető, kb. i.e. VIII és VII század. Úgy tűnik megérkezett az
Ismeretlen Intelligencia és nem hagyhatta szó nélkül hatalmának
semmibe vételét, elhajlottak tőle, pártot ütöttek ellene.
1,4: Oh vétkező nemzet, bűnnel terhelt nép, gonosztevők
fajzatja, elvetemült gyermekek!
A bűn elsősorban engedetlenség, a nép feletti hatalom borulása. A
hangvételből az sejthető, hogy eddig ezeket nem látta, hiszen
valószínűleg nem hagyta volna Izraelt elhajolni a parancsaitól, sem
másokat Izrael fölé kerekedni, hogy azok uralják a „szőlőt” helyette.
1,7: Országotok pusztaság, városaitokat tűz égette el, földetek
szemetek láttára idegenek emésztik, és pusztaság, mint idegenek



dúlásakor.
Az Ismeretlen Intelligencia tétlenségének bizonyítéka ez, hiszen az
olyan isten, aki a bálványokra féltékeny, hogy el ne vigye a népet, ne
lenne gondban akkor, ha birtokát idegenek háborítják? Talán arra
számított, hogy képes volt olyan törvényt adni, amelynek betartása
megőrzi a népet a távollétében idegen seregek támadásainak
sikerétől? Az Ismeretlen Intelligencia vállalkozása csődbe ment,
most kezdheti elölről, és a törvény tiszteletét is újból helyre kell
állítani. Már nem érdeklik az áldozatok, az engedelmesség
fontosabb a hízó barmok zsírjánál:
1,11: Minek nekem áldozataitok sokasága, szól az Úr: jóllaktam a
kosok égőáldozataival és a hízó barmok zsírjával, a tulkok, juhok és
bakok vérét nem kedvelem.
A szétesettség megoldásként az áldozatok és ünneplés helyett a
törvénytelenségek megszüntetésével kell kezdeni:
1,17: Tanuljatok jót tenni, törekedjetek jogosságra, igazítsátok
útba az erőszakost; szerezzetek jogot az árvának, vigyétek az
özvegy ügyét
Az árvák és özvegyek ügyének megemlítése politikai manipuláció,
figyelem elterelés, amikor a válság az egész országot érinti, és az
Ismeretlen Intelligencia törvénye inog. Mintha a felelősséget csak
azok viselnék, akik az árvák és özvegyek ügyét háttérbe szorítják, a
válság igazi felelősei nincsenek leleplezve. A „tanuljatok jót tenni”
kellően semmitmondó kijelentés akkor, ha a jóról az embernek más
elképzelése van, mint amit a szétesett hatalom közöl a számára,
végül is kitől tanuljon jót tenni a nép? A düledező hatalom
helyreállítása az engedelmesség megkövetelésével indítható csak
meg:



1,19: Ha engedtek és hallgattok, az ország javát fogjátok enni. 20.
De ha vonakodtok és engedetlenkedtek, kard esz meg benneteket;
mert az Úr szája beszélt
Világos beszéd, az ellenség fegyvere büntetés a nép
engedetlenségére, az engedetlenség pedig bizonyíték a nép
gonoszságára. Ilyen megközelítés mellett persze ki fogja perelni az
Úr gonoszságát, aki éppen a nép feletti hatalom újbóli
megszerzésére tör? A népnek ki lesz a szószólója a hatalommal
szemben? Ha nincs belső elnyomó, akkor jön az idegen, ha van
idegen elnyomó, visszajön a belső is. Az Izraelt pusztító fegyver
persze nem az istenként kezelt Ismeretlen Intelligencia büntetése,
de megragadva az alkalmat a próféta az engedetlenség
büntetéseként állítja be. A törvénytelenségek számon kérése még
jogosságuk mellett is a hatalom malmára hajtja a vizet:
1,23: Nagyjaid pártütők és tolvajok társai, mindannyija szereti az
ajándékot és hajhássza a vesztegetést; az árvának nem szereznek
jogot és az özvegynek ügye nem jut eléjük.
A próféta taktikáját figyeljük meg ennél a pontnál. A hatalom
pszichológiai érvelése a törvény mellett azzal kezdődik, hogy a
pártütők és megvesztegethető képviselők mellett az özvegyek és
árvák ügyével hozakodik elő. A pártütő és a megvesztegethető
képviselő mindkettő a hatalom ellensége, hiszen egyik sem engedi
érvényesülni a felülről meghozott döntéseket. Hogy jön tehát ide az
árvák és özvegyek ügye, amikor a nép szabadságának
megszorításai, az adók és szolgálatok terheinek növelése, az
elosztás pénzügyi szabályozása forognak kockán, ennek felette a
hatalom egyéb kötelezettségei teszik az özvegyek és árvák
helyzetét nyomorúságossá? Úgy jön ide, hogy a velük való
foglalkozással igyekszik leplezni, hogy létrejöttükben saját keze
munkája is benne van. A figyelem elterelése a központi problémákról



az özvegyek, árvák ügyére mindig kiváló stratégia lesz a súlyosabb
konfliktusok leplezésére, amelyek párhuzamosan termelik az
özvegyek és árvák ügyét.
A szólam következtetése, hogy a bosszú nem kerüli el azokat, akik
nem tisztelik a törvényt:
1,24: Azért, úgymond az Úr, az Örökkévaló, a Seregek Ura, Izrael
hatalmasa, oh, majd vigasztalódom elleneimen és bosszút állok
ellenségeimen
A nép elhajlásának megszüntetésére érdekes megoldást vázol a
próféta:
1,26: és ismét adok neked bírákat, mint azelőtt, tanácsosokat,
mint kezdetben. Azután neveznek téged az igazság várának,
hűséges városnak
Ezt ugyanis miért nem volt képes megtenni időben? Mielőtt elhajol a
nép a törvénytől és hűtlenség városává vált volna? Megint egy pont,
amely az Ismeretlen Intelligencia folyamatos jelenvalóságát cáfolja
az írásban, azaz nem lehet egyenlő a Teremtő Istennel. Tényleges
jelenvalóság esetén elkerülhette volna Izrael megromlását,
megfelelő pillanatban bírákat és tanácsosokat adva, mint kezdetben.
A második fejezetben az eddig elhanyagolt és düledező hatalom
helyett Izraelben a próféta egy világméretű központi hatalom
kibontakozásának ígéretét tárja a szemünk elé. Ésaiás beszédei
alapján teljesen világossá válik, hogy az Ismeretlen Intelligencia célja
nem kisebb dolog, mint a világ feletti uralom megszerzése.
2,2: És lesz az idők végén, szilárdan fog állni az Úr házának
hegye a hegyek élén és felülemelkedik a dombokon, és özönlenek
hozzá mind a nemzetek.



2,4: És ítél a nemzetek között és dönt a sok nép fölött; és
összetörik kardjaikat kapákká és dárdáikat kacorokká; nem emel
nemzet, nemzet ellen kardot és nem tanulnak többé háborút!
A háború megszüntetésének álma itt egyértelműen a nemzetek
legyőzéséhez kapcsolódik, tehát a világhatalom ígéretével
párhuzamosan jelenik meg a háborúk megszűnésének ígérete is. A
nemzetek közötti konfliktusok rendezésére az Ismeretlen
Intelligencia a saját központi hatalmából származó ítélkezését
ajánlja, amit a nemzetek ellenállás nélkül kötelesek elfogadni, mivel
minden hadseregüket leszereltették.
Azért vagyunk kénytelenek az Ismeretlen Intelligencia terveként látni
Ésaiás elbeszélését, mivel annak nevében szólal meg, aki a törvényt
adta Izraelnek, és amitől való elhajlást pontosan ezekben a
fejezetekben kéri számon a törvény adója. Eddig a cél a nép szolgai
engedelmességének biztosítása volt, innentől kezdve nem kisebb
feladatot tűzött Izrael szeme elé, mint a központi világhatalom
működésére való felkészülést. A központi hatalom székhelye is el
lett döntve:
2,3: És mennek számos népek és mondják: Gyertek, menjünk föl
az Úr hegyére, Jákob Istenének házához, hogy tanítson bennünket
útjaira, hogy járjunk ösvényein! Mert Sionból ered a tanítás és az Űr
igéje Jeruzsálemből.
Az Ésaiás fejezetekben később olyan beszédeket és akciókat
fogunk látni, amely már a politikai manipulációk területén kívánja az
első lépéseket megtenni. A legfontosabb stratégiai szempont az,
hogy a fogságot, a háborút, a szabadulást és a békességet nem a
nemzetek közötti viszonyokból, a hatalmak közötti konfliktusokból,
érdekekből, azok megoldatlanságából vagy rendezéséből vezesse
le, hanem mindazokat az istenként beállított Ismeretlen Intelligencia



korlátlan hatalmának ítéleteiként tüntesse fel. Fontos kérdés az,
hogy vajon a Teremtő, akinek képében igyekszik az Ismeretlen
Intelligencia feltűnni – erre fogunk látni bőven jeleket Ésaiás írások
szövegében -, a mennyei Atya, akivel Jézus tanításaiban
megismerkedhetünk, ő valóban a büntetés és jutalmazás
eszközeinek önkényes döntéseivel próbál-e élni a népek közötti
viszonyok saját központi irányítású hatalmának alakításában? Vagy
az emberiség megosztásának nemzetiségekre, birodalmakra és
hatalmi struktúrákra való felosztását megszüntetni akarja? Az
Ismeretlen Intelligencia szándéka az emberiség megosztottságának
megszüntetése nem áll érdekében, ezért szól tervezete a
kiválasztottságról, és ezért igyekszik Izraelből egy olyan
törvénytisztelő népet faragni, amelyen keresztül, és akiknek
segítségével a világhatalom ábrándja megvalósítható. A központi
hatalom ábrándjáról azt kell látnunk, hogy csak azért lehet célja az
Ismeretlen Intelligenciának, mert ő nem Isten. Csak teremtett
lénynek van szüksége olyan társadalmi szerkezetre, hogy a
döntései, ítéletei és törvényei egy központosan szervezett
hierarchikus láncon keresztül kerüljenek érvényesítésre, az Istennek
központilag kiadott utasításokra nincs szüksége. Jézus tanításában
az ember és Isten közötti kapcsolat a belső szobában is
megvalósítható, tehát egy hatalmat képviselő rendszer
alkalmazására nincsen szüksége az ember valódi Teremtőjének,
amikor ő közvetlen kapcsolat kialakítására is képes minden
emberrel. Ráadásul ez a kapcsolat Jézus tanításában nem kényszer,
nem egy elkötelezett szolgai szereppel jár együtt, hanem rá van
bízva az ember személyes keresésére. Minden olyan tekintély tehát,
aki az Istent nem ismerő ember felé egy parancsuralmi rendszer
szabályainak betartását várja el az Istenre hivatkozva, nincsen az
Istentől. Az istenként szerepelni kívánt Ismeretlen Intelligencia
azonban vetélytársainak hitt istenek, hatalmak, és nemzetek
legyőzését megköveteli:



2,12: Mert napja van az Úrnak, a Seregek Urának, minden büszke
és magas fölött, és minden emelkedett fölött, hogy lealacsonyodjék.
Egyetlen magasat ismer el, saját központi hatalmát:
2,11: Az ember büszke szeme lealacsonyodik, és megalázkodik a
férfiak kevélysége; és egyedül az Úr lesz magasztos ama napon.
És az a nap nem lesz kellemes az emberiség számára, hanem a
próféta szerint ellenséges, a fénye a hatalmának fénye, és nem
szeretetének világossága:
2,21: hogy behatoljanak a szirtek repedéseibe és a sziklák
hasadékaiba az Űr rémülete elől és felséges fényétől, midőn fölkel,
hogy megrettentse a földet.
Mert az Ismeretlen Intelligencia nem szereti az embert, mint a
mennyei Atya:
2,22: Hagyjatok föl az emberrel, kinek orrában lehelet van, mert
mire becsülhető ő!
Jézus tanításában a mennyei Atya azonban nem félemlít, és nem
veti meg az embert, mint az Ismeretlen Intelligencia:
Máté 10,31:
Ne féljetek azért; ti sok verebecskénél drágábbak vagytok.
A harmadik fejezet kesergés az elhajlott nép romlottsága felett,
vezetőit hibáztatja, és Jeruzsálem és Júda ledőléséért őket teszi
felelőssé. A vádpontok között megint szóba kerül a szegények
pártolása, amely a vezetők és tekintélyek zsarnokságának és
fosztogatásának gyümölcse:



3,14: Az Úr törvénybe száll népének vénjeivel és nagyjaival:
Hiszen ti lelegeltétek a szőlőt, a szegénytől rablott jószág van
házaitokban. 15. Mi lelt, hogy összezúzzátok népemet, és a
szegények arcát megőrlitek, úgymond az Úr, az Örökkévaló, a
Seregek Ura.
A hangsúly annak ellenére, hogy a szegények érdekében emel szót,
ne tévesszen meg senkit. Nem a szegénység felszámolása a cél,
hanem a szegény ellen gyakorolt törvénytelenség a probléma. A
törvény ugyanis fenn kívánja tartani az anyagi különbözőséget,
hiszen éppen ennek segítségével szeretné a hatalomhoz való
hűséget bizonyítani, mérni, kimutatni és jutalmazni. Az Ismeretlen
Intelligencia stratégiájából nem mellőzhető ugyanis a nép
engedelmességének kérdése, hogy a vezető tekintélyek kedvéért
szemet hunyjon a törvénytelen nyomorgatás fölött. A törvény
helyreállítása, a jogosság megteremtése most éppen azért
kiemelkedően fontos, mert hatalmi törekvéseinek sikerét kezdettől a
jó és gonosz szétválasztását meghatározó törvénye tiszteletére
bízta, amely a vezetők jogtalanságai révén inogni látszik. A magukat
a nép rovására hizlaló vezetők nem csak a törvény uralmát
kockáztatják, hanem veszteséget jelentenek a hatalom
megszilárdításához szükséges gazdasági háttér fejlődésében. Nem
csak Jeruzsálem, de már Júda is romokban, nem marad elég
erőforrás ahhoz, hogy az idegen támadásokat a nép elháríthassa.
Ha eddig elérte, hogy a jó és rossz közötti különbség
meghatározására vágyó ember a bizalmát az értelme
mérlegeléseiről a törvény előírásaiba helyezze, akkor a törvényt
önkényesen felhasználó vagy semmibe vevő vezetők az Ismeretlen
Intelligencia pszichológiai fegyverét teszik hatástalanná. A
Mózesnek adott törvény ügyelt a gazdasági háttér fejlesztésére,
ezért igyekezett megőrizni a munkáért és béréért szerzett javak
biztonságát. A törvényszerűség igyekezett az előírások



érvényesítését az egyén erőforrásaihoz igazítani, a szegény
kisebbet, kevesebbet volt köteles áldozni, a gazdag többet és
nagyobbat. Ha ezt a rendszert törvénytelenségükkel felborítják, nem
lesz nép, akin az Ismeretlen Intelligencia uralkodhat. Ahogy most ez
éppen veszélybe kerülve látszik.
3,25: Férfijaid kard által esnek el, vitézséged harcban. 26.
Keseregnek és gyászolnak kapui, és ő kifosztva a földre ül
És nem lesz senki, akire a világhatalmi törekvéseiben az Ismeretlen
Intelligencia számíthatna. De nem hagyja annyiban, a következő
fejezet szerint tisztogatásba kezd, és ezt szokásos pusztításai
ígérgetésével teszi, hiszen az ő leghatékonyabb módszere a
rombolás, irtás, büntetés:
4,4: Ha majd lemosta az Úr Sión leányainak szennyét és
Jeruzsálem vérét kitörölte közepéből, az ítélet szellemével és a
kipusztítás szellemével
Az ötödik fejezet az Ismeretlen Intelligencia csalódását próbálja
ábrázolni, amely egyben lebuktatja, hogy nem ért az ember
természetéhez, az ember kezeléséhez, önmagát ugyanis egy
kudarcos szőlősgazdához hasonlítja, amely gazdálkodása mellett a
szőlője nemes gyümölcsök helyett vadszőlőt termett:
5,2: Bekerítette, s megtisztította kövektől és beültette nemes
venyigével, tornyot épített közepébe, sajtót is vágott ki benne; azt
remélte, hogy szőlőt terem és termett vadszőlőt. 4. Mit kellett még
tenni szőlőmmel, amit nem tettem vele; miért reméltem, hogy szőlőt
terem és termett vadszőlőt?
A szőlősgazda a venyigét hibáztatja, de a példánál maradva
állíthatjuk, hogy nincs olyan szőlősgazda, aki kicsit is ért a
termesztéshez, hogy a kertje vadszőlőt teremjen a gazdálkodása



alatt, ha nemes szőlőt ültetett bele. A példa tehát elárulja, hogy vagy
nem ő ültette a szőlőt a kertbe, és nem tudta mit fog teremni, vagy
elrabolta a szőlőt, de a termesztéshez nem ért. Nem beszélve arról,
hogy hiába adja ki felügyelőknek a szőlőt, ha képes elhagyni a kertet
hosszú időkre, és a felügyelőknek hibás előírásokat és szabályokat
ad a termesztéshez.
A sértődékeny megoldás a vadszőlőt termett kertre elárulja, hogy
valójában nem is érdeklik az ültetett venyigék sorsa, csak a hasznot
szerette volna látni belőle, ami elmaradt:
5,5: Most tehát, hadd tudatom csak veletek, mit teszek majd
szőlőmmel: eltávolítom sövényét, hogy lelegeltessék, áttöröm
kerítését, hogy eltapodhassák
Tehát. Hosszú időre elhagyta a kertet, nem jelentkezett, távol volt
tőle, elhanyagolta a gondozását. Felügyelőkre bízta a kertet, de a
szabályok alkalmatlanok a termesztésre. Már eleve távollétet
bizonyít – egy teremtett lény képtelen mindenkor és mindenütt jelen
lenni -, hogy a kertet nem a gazda gondozza, hanem béreseket
rendel föléje. És amikor visszatért és észrevette az
eredménytelenséget, akkor sem a szőlő helyreállítása, hanem
közönséges módon annak elpusztítása érdekli, és ez egyben elárulja
az Ismeretlen Intelligencia egy jellemvonását, mégpedig őt nem
érdeklik a venyigék maguk, hanem csak az, hogy számára hasznot
hozzanak. Óriási különbséget jelent az Ismeretlen Intelligencia és a
mennyei Atya között, aki a kert elpusztítása helyett annak
megkapálásába és megtrágyázásába kezdene.
Lukács 13,6-9:
És ezt a példázatot mondta: Volt egy embernek egy fügefája a
szőlőjébe ültetve; és elment, hogy azon gyümölcsöt keressen, és
nem talált.



És monda a vincellérnek: Íme, három esztendeje járok gyümölcsöt
keresni e fügefán, és nem találok: vágd ki azt; miért foglalja a földet
is hiába?
Az pedig felelvén, monda néki: Uram, hagyj békét néki még ez
esztendőben, míg köröskörül megkapálom és megtrágyázom.
A felügyelőkkel való konfliktus sem marad szó nélkül:
5,12: És hárfa és lant, dob és fuvola, meg bor van lakomájukon,
de az Örökkévaló cselekvését nem tekintik, és kezének művét nem
látják. 13. Azért számkivetésbe megy népem tudás hiányában,
előkelői éhség emberei; sokasága pedig szomjtól tikkadt el
A „felügyelőség” mulatozása és dorbézolása nem hiányzik az
Ismeretlen Intelligenciának sem. A nép elöljáróinak és tekintélyeinek
támadása egyben eltereli a figyelmet a kert gondozásához
szükséges szabályok hibáinak felismerésétől, a gazda szerint nem a
recept rossz, hanem a gondozók voltak megbízhatatlanok. Az
eredmény a vadszőlő a nemes szőlő helyett, a gondozási előírások
hibái leleplezhetetlenül maradhatnak. Sőt, a következő gondolatok
éppen arról igyekeznek meggyőzni, hogy a recept az kiváló, ne
cseréljenek fel egy sorában se a jót a rosszra, és főként ne
okoskodjanak felette, a receptet, a törvényt, a megadott szabályokat
és előírásokat okoskodás nélkül, vakon el kell fogadni:
5,20: Jaj, akik a rosszat jónak mondják és a jót rossznak, akik
sötétséget világossággá tesznek és világosságot sötétséggé, akik
keserűt édessé tesznek és édest keserűvé. 21. Jaj, akik bölcsek a
maguk szemeiben és önnön magúk előtt eszesek
Az Ismeretlen Intelligencia nem szereti, ha kritizálják, ha vitatják
elképzeléseit, szolgai módon való engedelmeskedést követel, csak a
parancsainak megtartója lehet bölcs és eszes előtte. A valóban



bölcsek és eszesek persze nem kellenek, mert azok leleplezhetik
hátsó szándékait, azok rávilágíthatnak embertelenségére és
igazságtalanságára, azok inkább máglyára és keresztre valóak. De
mindenképp köveztessenek meg, mint egy hamis próféta. Az
Ismeretlen Intelligencia nem szereti a megvesztegethető elöljárót
sem, mivel az a törvény uralomra jutását veszélyezteti.
5,23: Jaj, ...akik fölmentik a gonoszt vesztegetés fejében
A prófétai fordulat Izrael nyomorúságra jutását az Ismeretlen
Intelligencia büntetésének tünteti fel, és itt alapozódik meg annak
politikai gondolata, hogy egyben a népek sorsa fölött is úgy
rendelkezik, mint egy gyerek a játékszereivel:
5,25: Ezért fellobbant az Úr haragja az ő népe ellen, kinyújtotta
kezét ő ellene, megverte, hogy reszkettek a hegyek és lett hullájuk,
mint söpredék az utcák közepén. Mind amellett nem fordult el
haragja és egyre kinyújtva keze!
Csettint, és a büntetésre kiválasztott nép nem hódító érdekeinek
megfelelően, hanem az istennek vélt Ismeretlen Intelligencia
haragjának megfelelően vonul fel Izrael elpusztítására. Ez tehát a
vallásos nemzetközi politizálás kezdete, amikor a háborút és békét
az Isten haragjának vagy kegyelmének ruhájába öltöztetik, hogy
megpróbálják kiterjeszteni a pszichológiai befolyást a kiválasztott
népről a nemzetekre. Asszíria, Babilónia, Perzsia nem hódító
háborút folytat, hanem isteni ítéletet hajt végre, amelynek jutalma az
elfoglalt földek megszerzése, a rajta élő népek foglyul ejtése. Ez már
nem egyszerű manipuláció, hanem az elnyomás és fosztogatás, a
rabszolgatartás és pusztítás megszentelése, itt már nem a
halálbüntetés törvényerőre emelésének gonoszságáról van szó,
hanem a népirtás és pusztítás politikai büntetésként való
hazugságáról, nem beszélve arról, hogy egy hódító háborút Isten



szent ítéletének feltüntetni a valódi Isten nevét mocskolja be.
De ezek a manipulációk nem egyszerűen a próféta képzeletének
termékei, a hatodik fejezet éppen az Ismeretlen Intelligenciával való
találkozást festi le, tehát a manipulációk gyökere ott keresendő:
6,1: Uzzíás király halála évében láttam az Urat, ülve magas és
emelkedett trónon, szegélyei pedig betöltik a templomot. 2.
Szeráfok állnak felette, hat-hat szárnya mindegyiknek, kettővel
befödi arcát, kettővel befödi lábait, és kettővel repül.
Ha a szándékos megtévesztés gondolatát a prófétától távol tartjuk,
akkor fel kell tételeznünk, hogy valamit tényleg látott. Mivel a látvány
szemmel látható, a harsogó hangja megingatja a küszöbök
gerendáit, a füst, végül is alaki és gravitációs tulajdonságokkal bír,
fizikai valósággal kellett rendelkeznie, tehát nem a Teremtő, hanem
csak egy teremtett lény lehetett. A próféta előtt ismeretlen technikai
fölény látványa hasonlatos Ezékiel leírásához, tehát rokon
megjelenéssel kell számolnunk. Mivel a stílus, a szándék, és a
hivatkozások megegyeznek, kénytelenek vagyunk e mögött is
ugyanazt az Ismeretlen Intelligenciát feltételezni, mint akit Mózes
óta próbálunk nyomon követni az ószövetségben. A próféta maga
tesz bizonyságot arról, hogy a látott teremtményt istenként kívánja
tisztelni:
6,5: Ekkor mondtam: Jaj nekem, mert elvesztem, mert tisztátalan
ajkú férfiú vagyok és tisztátalan ajkú nép közt lakom, mert a királyt,
az Urat, a Seregek Urát látták szemeim.
A jelenség nem is kívánja ebbeli hitében megingatni, sőt küldetést
bíz a prófétára, pusztítást kell hirdetnie a nép ellen:
6,10: Kövérítsd meg a nép szívét, és füleit nehezítsd meg, és
szemeit tapaszd be, hogy ne lásson szemeivel, füleivel ne halljon, és



szíve ne értsen, hogy megtérjen és meggyógyuljon. 11. ... Míg
pusztán nem állnak városok lakó nélkül, és házak ember nélkül, és a
föld sivataggá nem pusztul.
Az Ismeretlen Intelligenciát talán inkább Pusztítónak kellene hívni,
hiszen már Noé özönvizénél, Sodoma és Gomorránál, az Egyiptomi
csapásoknál sem tagadta meg önmagát. Jóllehet pusztításokat
könnyűszerrel idézhet elő technikai fölényével, mégis a
pszichológiai hatás a fontos. Ha sikerül elhitetni a mesterségesen
előidézett csapások segítségével, hogy minden pusztítás a saját
keze műve és jelentésében az ő ítéletének végrehajtása, akkor a
politikai életre technikai bázisának távollétében is nyomást tud majd
gyakorolni, csupán megfelelő értelmet kell tulajdonítani az ítéletnek
és a büntetésnek. A jó és rossz fogalmának manipulálása már elég
lesz a befolyás eléréshez, pusztán csak hivatkozni kell a
megörökített tettekre, és kellően magasztalni, fel kell nagyítani a
cselekedeteit.
A hetedik fejezet egy komplett politikai szituáció kezelését hivatott
leírni. Júda királya Akház, az ő uralkodása idején Remaljának fia,
Pékah, Izráelnek királya és Reczin, Sziriának királya szövetkezett
Jeruzsálem ellen. A próféta azonban biztatást ad Akháznak, hogy ne
féljen a szövetségtől, mert az istennek tartott Ismeretlen
Intelligencia eléri, hogy Asszíria királya megtámadja a szövetség két
királyát, és pusztává teszi városukat. Hogy a felbujtás technikai
megoldása hogy ment végbe, a próféta már nem tud róla, de egy
fiút ígér, Immánuelt, akinek öntudatra ébredéséig megtörténnek
mindezek:
7,14: Ezért ad maga az Úr nektek jelt: íme a fiatal nő várandós
lesz, és fiat szül és így nevezi őt: Immánuel. 15. Vajat és mézet fog
enni, mihelyt megvetni tudja a rosszat és választani a jót; 16. mert
mielőtt a fiú megvetni tudná a rosszat és választani a jót, elhagyatva



lesz a föld, melynek két királyától te rettegsz.
8,4: Mert mielőtt tudna szólni a fiú: atyám, anyám, viszik
Damaszkusz vagyonát és Samaria zsákmányát Asszíria királya előtt.
Immánuel nevét, valamint a gyermeket szülő fiatalasszony
személyét helytelenül használják fel később az evangélisták, hogy
egy Jézusra utaló próféciát nyerjenek. A fiatalasszonyból lesz a
„szűztől születés”, Immánuelből lesz pedig egy megjósolt messiás,
aki szabadulást hoz a népének. Már tárgyaltuk, hogy a „szűz”
fordításbeli – lehetséges, hogy szándékos – félreértésből származik,
az Immánuel pedig a történetből való kiragadás manipulálásával,
mivel a gyermeket a próféta pár év megjelölésére, az Asszír király
megérkezésére, és nem évszázadokkal későbbre jelentette meg.
A nyolcadik fejezetben mindenesetre Immánuel már figyeli az Asszír
seregek nyomulását:
8,8: Átvonul Júdán, elárasztva átmegy, nyakig ér; és lesz
szárnyainak kiterjedése országod teljes szélessége szerint, oh
Immánuel!
A politikai manipulációt tehát a következő sorokban rejtették el:
8,12: Ne mondjatok összeesküvésnek mindent, amit a nép mond
összeesküvésnek, amitől fél, attól ne féljetek, és ne rettegjetek. 13.
Az Urat, a Seregek Urát, őt mondjátok szentnek, ő az, kitől féljetek,
és ő, akitől rettegjetek!
A cél ugyanis annak bizonyítása, hogy a történelem menetét nem
összeesküvések, árulások, hanem a vélt isten ítéletei alakítják, tehát
a büntető isten képe hatalmasabb kell, hogy legyen a politikai erők
sodrásánál. Az Asszír király győzelme persze igazolni fogja ezt a
képet, a háttérműveleteknek tehát el kell érnie, hogy az Asszír



királyt megindítsa a háborúra. A fejezet utolsó sorai arról
árulkodnak, hogy a tisztogatás már Zebulon és Naftali országában
bevégződött, az Asszír király rövidesen világossága lesz a
sötétségben ülő népnek:
8,23: Mert nincsen-e borongás, ahol szorongás van?
Mostanában az első könnyűt végzett Zebulon országában és
Nafthali országában; de az utóbbi nehezet végez a tenger felé, a
Jordán mellékén, a népek kerületében.
9,1: A nép, mely sötétségben járt, nagy világosságot látott; a
homály országának lakói - világosság fénylett fölöttük.
Az evangélisták helytelenül, ezeket a sorokat is Jézusra mutató
próféciaként fordították le, holott a próféta az Asszír király
felszabadító hadjáratára utalt:
9,3: Mert terhének jármát és hátának vesszejét, elnyomójának
botját összetörted, mint Midián napján. 4. Mert a csatazajban
fegyverkezőnek fegyverzete és a vérben hurcolt ruházat el lesz
égetve, s a tűznek eledele lesz.
A csatazaj után a fegyverek és a véres ruhák elégnek. A
felszabadulás utánra a próféta egy gyermeket jövendöl, akinek
királysága fennmarad örökre:
9,5: Mert gyermek született nekünk, fiú adatott nekünk és vállán
van az uralom, és e néven hívják: Csodálatosat határoz a hatalmas
Isten, Örök atya, Béke fejedelme; 6. az uralom nagyobbítására és
békére vég nélkül Dávid trónján és királysága fölött, hogy
megszilárdítsa és megtámassza joggal és igazsággal mostantól
mindörökké. Az Úrnak, a Seregek Urának buzgalma cselekszi ezt.
Ám ennek bekövetkezése meghiúsult. Az Asszír király ugyan



megmenti Jeruzsálemet, de nem ül a trónra a Béke fejedelme, sőt
később maga az Asszír király fog Jeruzsálem ellen vonulni. A
prófécia teljesületlensége bizonytalan várakozásra változik, és
különféle értelmeket nyer. A zsidó írástudás szerint a próféta
Ezékiás királyról beszélt, aki Akház király után ült a trónra. Jóllehet
igyekezett hallgatni a próféták tanácsára, mégis az Asszíria uralma
ellen lázadó népekkel való szövetsége miatt veszélybe sodorja
egész Júdeát, hogy Sanherib asszír király támadását éppen csak
Jeruzsálem éli túl. A birodalom nem szilárdul meg alatta, ahogy a
próféta várta, hanem Sanherib 200 000 foglyot ejt, és Jeruzsálem is
éppen csak megmarad. Dávid trónjának megszilárdulásáról és vég
nélküli béke eljöveteléről egyáltalán nem lehet működése alatt és
követően beszélni. Az evangélisták megpróbálták ezt a jövendölést
is Jézusra illeszteni, holott egy teljesen levegővé vált próféciáról van
szó, mivel az Asszír felszabadulás utáni időben sem született örökre
megmaradó királyság.
A próféta azonban visszatér a szövegben az aktuális helyzetre,
Reczin és szövetségesei szorongatják a népet, ezt kihasználóan a
nép bűnösségéről beszél. A manipulatív szöveg azzal a céllal készül,
hogy amikor felszabadulnak a szorongatásból, akkor az
engedelmességre bírás könnyebben mehessen végbe. Egybe
kiderül a szövegből, hogy az Ismeretlen Intelligencia előtt mégsem
olyan fontos az árvák és özvegyek ügye, ha ugyanis azok
menthetetlenek, akkor gonoszságuk büntetése van rajtuk:
9,16: Azért nem örül ifjain az Úr, és nem irgalmaz árváinak és
özvegyeinek, mert mindnyája istentelen és gonosztevő és minden
száj aljasságot beszél. Mind amellett nem fordult el haragja és egyre
kinyújtva a keze!
Ezek a kijelentések árulkodóan mutatják azt, hogy az árvák és
özvegyek ügye csak akkor fontos az Ismeretlen Intelligenciának, ha



érdekei azt megkívánják, vagyis csak pszichológiai befolyás, vagy
politikai térnyerés kedvéért.
A nép szorongattatása, a politikai helyzet rosszra fordulása tehát a
vélt isten ítélete, büntetés, amely még tart:
9,18: Az Úrnak, a Seregek Urának haragjától elborult az ország,
és mint tűznek eledele lett a nép, egyik a másikon nem könyörül.
Annak fontossága, hogy egy ország nyomorát és pusztulását az
Isten haragjának tüntessék fel, és nem a politikai erőviszonyok,
hatalmi szándékok emberi eredőjének, végigvonul az egész
könyvön, és mindenképp politikai manipulációt tükröz, hogy
kimutassák, hogy az Ismeretlen Intelligencia minden emberi,
stratégiai lépés felett befolyással bír a politikai élet alakítására.
Eddig csak a nép belügyei voltak fontosak, a próféták külpolitikai
területre vitték a hatalmi követeléseket, és a világhatalomra való
törekvés érthetővé teszi, hogy miért oly fontosak az Ismeretlen
Intelligenciának a központi hatalom megszilárdítását szolgáló
törvények (tehát a magántulajdon, a férjuralmi család védelmét, a
hatalom megszilárdítását, gazdasági fejlődését megalapozó
áldozati, tized - rendszert szolgáló elvek) betartása. A szegény, az
özvegy, és az árva ügyének felkarolása nem a rajtuk megesett
szánalom, vagy éppen nagylelkűség bizonyítéka, hanem hideg,
számító érvelés a törvénytelenség éppen általuk bizonyítható esetei
ellen:
10,2: hogy elhajlítsák a törvénytől - a szegényeket és elrabolják
népem nyomorúinak jogát! Hogy az özvegyek az ő zsákmányuk
legyenek és kifosszák az árvákat.
A törvény biztosít egy stabil gyarapodást a hatalomnak (a gazdag és
szegény gyarapodásának a törvényhez való hozzáállástól kell
függnie, és fordítva a nép gyarapodása teszi lehetővé adományaival



a hatalom gazdasági megerősödését), de a zsákmányra törekvő
túlkapások ellenkező hatást érnek el, és a törvény uralmát gyengítik,
nem beszélve arról, hogy a hatalom gyarapodása helyett a vezetők
saját gyarapodása kerül előtérbe. Egy bizonytalan és erőtlen
hatalommal pedig nem lehet a világot meggyőzni, a vezetők
kapzsiságát tehát élesen támadni kell. A törvénytől való elhajlásért
osztott büntetés a próféta szerint Asszíria vesszője lesz, és Júdán
való áthömpölygése Isten haragjaként lesz beállítva:
10,5: Oh Asszíria, haragomnak vesszeje, fölindulásom bot az ő
kezükben. 6. Istentelen nemzet ellen küldöm ki, haragvásom népe
ellen rendelem, hogy zsákmányt zsákmányoljon és prédát
prédáljon, és hogy eltapossa, mint az utcák sarát.
Asszíria királyának a háborús sikerein felbuzduló újabb igényei
azonban nem tetszenek az Ismeretlen Intelligenciának, annak
bizonyítása következik, hogy az ő döntései képesek az aktuális
legnagyobb hatalom politikai terveinek megakadályozására is.
Amikor Asszíria királya majd Jeruzsálem ellen fordul:
10,12: És lesz, midőn elvégzi az Úr egész művét Sion hegyén és
Jeruzsálemben, megbüntetem Asszíria királya kevély szívének
gyümölcsét és fennhéjázó szemének dicsekvését. 13. Mert azt
mondta: Kezem erejével cselekedtem, és bölcsességemmel, mert
eszes vagyok; eltávolítottam a népek határait és kincseiket
fosztogattam, és hatalmasként lerántok trónon ülőket.
Akkor felemeli kezét ellene, és pusztulást hoz reá:
10,16: Ezért bocsát az Úr, az Örökkévaló, a Seregek Ura,
kövérjeire soványságot és dicsősége alatt égés fog égni, mint
tűznek égése
10,18: És erdejének és termőföldjének dicsőségét lelkestől,



testestől megsemmisíti, és lesz, mint mikor senyved a sorvadó.
Asszíria tehát egy fejsze volt a favágó kezében, miért fogott
önállóan a favágásba:
10,15: Vajon dicsekszik-e a fejsze annak ellenében, ki vele vág,
avagy büszkélkedhetik-e a fűrész annak ellenében, ki forgatja?
Mintha forgatná a bot azt, ki fölemeli, mintha fölemelné a pálca azt,
ki nem fa!
Első számú bizonyítandó feladat tehát a nemzetközi politikai téren a
próféta részéről, hogy a népek királya az Ismeretlen Intelligencia,
egy politikai hatalom, vagy éppen az Asszír király csupán egy
eszköz lehet az ítélkezés kezében, az önállóskodás akkor is
büntetést von maga után, ha semmilyen isteni szövetség nincs vele,
mint amilyen például Izraelnek volt. Ha most a Jeruzsálem ellen
támadó Asszír király sikert ér el, akkor más magyarázatot kell venni
a történetnek, például hogy Jeruzsálem bűne megsokasodott, azért
késik a szabadítás, ha pedig kudarcot fog vallani, akkor pedig, lám
hatalmas keze van Izrael istennek vélt Urának, minden nép semmik
előtte.
A próféták előtt kérdésként sem merült fel, hogy politikai téren
milyen alapon, milyen jogon használ fel, vagy veszi a szolgálatát
igénybe az Ismeretlen Intelligencia állítása szerint egy olyan népnek,
ez esetben Asszíriának, amellyel nincs szerződése. A fejszének
jogában sem áll megkérdezni a favágót, hogy ugyan miért akarja
pont ő, pont őt favágásra használni, és miért pont azt a fát? A
fejszének, a próféta tanítása szerint, nincs sem jogában, sem
kedvében nem állhat megtagadni a favágást, ha a favágó arra
indítja. Ennek a szemléletnek óriási politikai jelentősége van. Nem
csak annak manipulálása válik lehetővé, hogy egy háborús
fenyegetést nem a háborút indító ország igazságtalanságának,



agressziójának vagy fosztogatási szándékának lássuk, hanem Isten
haragjának, bosszújának beállítva, hanem hogy a világhatalmat már
előre birtokolni vélő Ismeretlen Intelligencia kezébe mutasson fel
látszatra minden népet, amelynek nincs joga semmilyen önálló,
egyedülálló döntésre, mindent Izrael Urával kell együttműködve
elhatározni. Ha pedig önállóskodik, akkor számítson az Isten
bosszújára, ahogy majd az Asszír király példáján ezt az Ismeretlen
Intelligencia be fogja mutatni.
10,24: Ezért így szól az Úr, az Örökkévaló, a Seregek Ura: Ne félj
népem, Sion lakója, Asszíriától, aki vesszővel ver téged, és botját
emeli ellened Egyiptom módjára
10,26: És támaszt ellene az Úr, a Seregek Ura, ostort, amilyen
volt Midián veresége Oréb szikláján; és botját a tenger fölé emeli
Egyiptom módjára.
A tizenegyedik fejezetben egy téves próféciát látunk, amelynek
teljesületlensége a legkülönfélébb magyarázatok készítéséhez
vezetett. A prófécia az Asszír király támadásának elhárítása után
egy uralkodót jósol Júda fölött, aki hihetetlen erős tanács és erő
szellemével rendelkezve az Ismeretlen Intelligencia szándékai
szerint fog ítélkezni, nem nézi a tekintélyt, és leheletével öli meg a
gonoszt. Birodalmának sajátossága az lesz, hogy a „farkas együtt
lakik a báránnyal”, az „oroszlán pedig szalmát eszik, mint az ökör”.
Ám nem így történt. Asszíria miután Júda ellen fordult és
Jeruzsálemet vette célba, 701-ben hirtelen felhagyott a támadással,
és Ezékiás tovább maradhatott a trónon. Jóllehet több
bálványkultuszt megszüntetett, de képtelen volt megvalósítani azt a
bölcs és igazságos uralmat, amit a próféta megjövendölt, és Júda
adófizető népe maradt Asszíriának. Ezékiás után következő
Manassé pedig folytatta az Asszír király felé mutatott hűséget,
fizette az adókat, és nem hogy a törvény szerint tartotta volna a



kultuszokat, az asszír istenek tiszteletét is beengedte az országba.
Jeruzsálemi templomba, valamint főbb vidéki terekre
bálványszobrokat helyeztek. Jeruzsálemben bevezették a
gyermekáldozatot, a prófécia csődöt jelentett. Ha a prófécia
teljesülésének idejét ki is toljuk a Jeruzsálem elleni támadás
megszűnésétől a jóval későbbi függetlenségig, amikor Júda
megszabadul Asszíria fennhatóságától és Jósiás lesz a király, ő
ugyan visszaállította a törvény szerinti rendet, és a Jahve-kultuszt
megerősítette Jeruzsálemben, de nem tudta megvalósítani a „farkas
és a bárány együtt lakását”, vagy hogy „leheletével megölje a
gonoszt”, Egyiptom elleni harcban Megiddónál ie. 609-ben maga is
elesett. Utána röviddel Egyiptom megbízott uralkodót Jójákimot
tette Júda nyakába, és innentől kezdve Babilonnal szembeni
feszültség uralta a politikai viszonyt, amelynek vége a nép babiloni
fogsága lett, ahelyett, hogy a fejezet elején megjövendölt Isai
gyökere uralomra jutott volna, és megnyugodott volna rajta az Űr
szelleme, a bölcsesség és értelem szelleme, a tanács és erő
szelleme, a megismerés és istenfélelem szelleme. A kudarcos
prófécia máig furdalja az írásmagyarázók fantáziáját, még tovább
tolták ki Isai gyökerének megszületését egészen addig, míg látni
fogják a farkast együtt lakozni a báránnyal, annak ellenére, hogy a
próféta jól betájolhatóan a Jeruzsálem elleni támadás elhárítása
utáni időről beszél, tehát ie.701.-től pár évtizedre:
11,10: És lesz ama, napon, Isai gyökere, mely ott áll népek
zászlójául hozzá fordulnak a nemzetek és nyugvóhelye dicsőséges
lesz. 11. És lesz ama napon, másodszor kinyújtja az Úr az ő kezét,
hogy megszerezze népe maradékát, amely megmarad Asszíriából
és Egyiptomból, Patrószból, Kúsból, Élámból, Sineárból és
Chamátból, meg a tenger szigeteiből.
11,13: És megszűnik Efraim irigysége és Júdának szorongatói
kiirtatnak; Efraim nem irigykedik Júdára és Júda nem szorongatja



Efraimot. 14. És repülnek a filiszteusok vállára nyugat felé,
együttesen prédálják a kelet fiait, Edóm és Moáb kezük alá kerülnek,
Ammón fiai meghódolnak nekik
A dicsőséges időszak tehát a felsorolt népekkel jól jellemezhető
időszakra vonatkozik, tehát a babiloni hódítás megkezdése előtti
időre, vagyis a megjövendölt nap soha nem létezett.
Isai gyökerét a zsidó keresztények újraértelmezték, és Jézust
próbálták meg beállítani, de először is Jézus nem közvetlenül az
Asszír birodalom összeomlása után született, másodszor nem ölte
meg „leheletével a gonoszt”, istenfélelem helyett pedig az Isten
szeretetét hirdette, valamint nem uralkodott, mint Júda királya, nem
vette keze uralma alá Edómot és Moábot.
Ám az általunk már jól ismert sötét jövőt, a dicsőséges jövő helyett a
próféta nem tudja, a következő fejezetben az Ismeretlen
Intelligencia hatalmába vetett bizalmat erősíti:
12,2: Íme Isten, az én segítségem, bízom, és nem rettegek; mert
hatalmam és énekem Jahve, az Úr, ő lett nekem segítségül.
A 13. fejezet egy fenyegető látomást helyez kilátásba, amelyben az
Ismeretlen Intelligencia a föld lakói és népei ellen támad, és kiírt róla
minden bűnöst, gonoszt, törvényszegőt:
13,9: Íme az Úr napja jő, kegyetlenül, haragvással és föllobbant
haraggal, hogy pusztasággá tegye a földet, és vétkeseit kiirtsa
belőle.
13,11: És megbüntetem a világon a rosszaságot és a gonoszokon
bűnüket; megszüntetem a kevélyek gőgjét, és a zsarnokok
gőgösségét megalázom.



A hatalom kiterjesztésének szándéka nyilvánvalóvá válik. Eddig csak
Izrael népének törvénytől elhajlását bírálták az „Úristen” küldöttei,
most az egész világ támadási felület lett, az istennek vélt Ismeretlen
Intelligencia igényt támaszt a teljes föld feletti uralomra. A módszer
pontosan ugyanaz, Izraelt sikerült a megfélemlítés fegyvereivel
szolgává tenni, most a világon a sor. A fenyegetés az egész világ
népének szól, a rosszaság, a bűn értelme a kibocsátott törvénye
által elítéltetik, a kevélység és gőg pedig indok a népek
függetlenségének megtámadására. Az Ismeretlen Intelligencia
szemszögéből mindenki gonosztevő, aki nem tartja be a parancsait,
és mindenki kevély vagy gőgös, aki függetlenül létezik a hatalmától.
Érthetően hangzanak el az egész világ bűnösségére és
gonoszságára vonatkozó megítélések, nem azért, mert a világ népei
valóban bűnösek vagy gonoszak lennének, hanem pontosan azért,
mert nem hódoltak be az Ismeretlen Intelligencia hatalmi
követeléseinek, nincs láthatóan engedelmesség a tőle származó
parancsoknak.
13,13: Ezért megreszkettetem az eget és megrendül a föld az ő
helyéről, az Úrnak, a Seregek Urának haragvása miatt és föllobbanó
haragjának napján.
Az indulatos isten képével valójában pszichológiai fegyvert vet be a
tömegek megfélemlítésére, hogy hatalmi törekvései könnyebben
megvalósulhassanak. Ezért a haragra és az erőszakosságára való
hivatkozás messze távol áll egy valódi Isten tulajdonságaitól,
leleplezi, hogy a háttérben egy teremtett lény manipulációjáról van
szó, aki az isten látszatával próbálja hatalmasra növelni a
fenyegetésének pszichológiai hatását. A próféták egyáltalán nem az
Isten, a Teremtő, a mennyei Atya küldöttei, hanem a mögöttük
titokban lapuló technikai hatalom manipulálásának áldozatai.
13,15: Mindenki, akit találnak, átszúrnak, és mindenki, akit



elfognak, kard által esik el. 16. Kisdedjeik szétzúzatnak szemük
láttára, kifosztatnak házaik, és feleségeik meggyaláztatnak.
A gonosz manőverek akkor is fenyegetően hangzanak az egész
világ ellen, ha a próféta ebben a fejezetben konkrétan csak Babilon
ellen emeli fel a hangját, a fogalmazás szándékosan olyan, hogy a
világ minden népe értsen belőle. A „megrontsák az egész földet”,
„megbüntetem a világon a rosszaságot”, „megreszkettetem az eget
és megrendül a föld” mind olyan szókép, mely a pszichológiai
támadást szélesíteni kívánja a föld minden népére vonatkoztatva.
Az eddig érlelgetett hatalmi szerkezet helyreállítása most is igen
fontos cél:
14,1: Mert irgalmazni fog az Úr Jákobnak és újra választja Izraelt.
A kifejezés a kiválasztott népre vonatkozik, ahol a pszichológiai
terror már elérte hatását, azaz az Ismeretlen Intelligencia, Jahve,
istenként való tiszteletét. Amikor éppen működni látszik a hatalma,
akkor a törvény uralma szilárdan áll, de mivel valójában csak rejtett
technikai háttérből képes csapásaival és manipulációjával befolyást
érni el a világban, nem lehet működése teljesen széles körű, sem
nyílt, ám ezzel a létrehozott hatalma ingatag lábakon marad. A
hitetés válik legfontosabb feladattá, és úgy állítani be a technikai
beavatkozásokat, mintha azt egy mindenható, mindent látó és
mindenen uralkodó Isten cselekedné, aki hasonló csapást vagy
pusztítást bármelyik pillanatban megismételheti bárki ellen. Ésaiás
könyvének minden fejezete politika, és a világ feletti uralom
megszerzéséről szól. Egy olyan diktatúra megteremtésének terve
rajzolódik ki a könyv fejezeteiben, amelynek alapjai nem erőszakon,
hanem az Ismeretlen Intelligenciától, az „Úristentől” kibocsátott
törvény betartásába vetett hiten nyugszik, a fegyver és erőszak
csupán segédeszköz ennek a hitnek megtámogatására. Olcsó, kis



költségű terv, nincs szükség hatalmas, világot elsöprő hadseregre,
nincs szükség ellátmányra, nincs szükség szervezett fenntartásra,
apró technikai trükkökkel meg kell oldani az alapvetően megcélzott
és tőle való félelem terjedését, a fontos, hogy a hatalmának
engedelmeskedés elve következetesen érvényesüljön. A
pszichológiai stratégia lehet hogy lassabban hat, mint egy fegyveres
győzelem, de sokkal stabilabb, és vélhetően van idő a célig.
A Babilon elleni éles hang valójában Asszíria ellen szól, hiszen a
próféta Asszíria hódításainak idejében működött, ezt erősíti meg a
fejezet végén elejtett mondat:
14,28: Akház király halálának évében volt ez a beszéd.
A Babilóniára való névcsere vélhetően későbbi módosítás terméke.
A támadás egyben a föld további nagy hatalmainak szól, hiszen ha
Asszíriát elsöpri az Úr, azonképpen lesz minden ellenszegülő
hatalommal, de egyben sötétebbre festi a szerepüket, mint az
valóságos:
14,6: Aki népeket vert dühvel, szüntelen való veréssel, aki
nemzeteket leigázott haraggal, üldöztetik szakadatlanul
A népeket verő a próféta szavában tehát Asszíriának kell lennie, ezt
erősíti meg a hirtelen visszatérés a 25. sorban az Asszír szóhoz:
14,25: hogy megtöröm Asszíriát országomban, és hegyeimen
letiprom, hogy távozzék ő róluk az igája, és terhe válláról távozzék.
Későbbi manipuláció is lehet a névcsere oka, hogy ennek az
Ésaiásnak a szájába a papság egy Babilon bukására vonatkozó
próféciát illesszen.
Úgy tűnik, kicsúsznak az események az Ismeretlen Intelligencia



kezéből, kiválasztott népe szétesik, hatalma szétforgácsolódik. Nem
csak az ország kettészakadása Izraelre és Júdára érte fájdalmasan
még korábban a terveit, de most az egész nép élete veszélyben
forgott. Képtelen volt minden területen helytállni és bizonyítani, nem
volt elegendő erőforrása ahhoz, hogy a népet egységben és
szilárdan megállva a törvényének való engedelmességében
megőrizze. Hosszabb idejű távollétei, vagy működésében fennálló
fennakadások meghozták a gyümölcsét, a törvény betartása és az ő
kultusza megerőtlenedett.
Ennek a fejezetnek kifejezett célja, hogy Asszíria bukásának okát az
Ismeretlen Intelligencia ítéletének tüntesse fel.
14,27: Mert az Úr, a Seregek Ura határozott, ki bontaná meg?
Pörögnek a nagy nevek, süllyednek hatalmak és emelkednek, az
országok és nemzetek feletti ítéletek isteni végzésként való
feltüntetései egyértelműen bizonyítják, hogy a prófétának nem
kisebb feladatáról van szó, mint hogy a népek politikai
befolyásolásának kezdetét vegye. A 15. fejezet Asszíria és a
filiszteusok után máris Moábbal foglalkozik:
15,1: Beszéd Móábról. Bizony éjjel pusztíttatott el Ár-Móáb,
megsemmisült; bizony éjjel pusztítatott el Kír-Móáb, megsemmisült.
A teljes fejezet Moáb siratása, és átmegy a 16. fejezetbe is. A
menekülők befogadását kéri a próféta Jeruzsálemtől, addig, míg a
nyomás és a pusztítás tart. Az időközben megszilárduló trónra
vonatkozó jövendölés persze nem teljesült:
16,4: Hadd tartózkodjanak benned száműzötteim, Móábéi, légy
oltalmuk a pusztító ellen; mert vége lesz a nyomásnak, megszűnik a
pusztítás, eltűnnek az eltiprók az országból. 5. És megszilárdul
szeretet által a trón, és ül rajta hűségben, Dávid sátrában egy bíró,



jogot kutató és igazságban jártas.
Az Asszír birodalom feloszlása után – azaz mikor „vége lesz a
nyomásnak” egy király lehetett értékes a Jahve-kultusz számára,
Jósiás, aki 30 évet uralkodott. Ő azonban nem szeretet által
uralkodott, hanem visszatért a törvény rendelkezéseihez, és a
ceremóniák visszaállításával, a bálványok kiirtásával próbálta
megszilárdítani a trónt:
2 Királyok 23,24: És kivesztette Jósiás király az ördöngösöket és
a titokfejtőket, a teráfokat és a bálványokat, és mindazokat az
utálatosságokat, a melyek láttattak Júda földjén és Jeruzsálemben,
hogy helyreállítsa a törvény beszédét, a melyek meg voltak írva a
könyvben, a melyet Hilkia pap talált meg az Úr házában.
De kevés sikerrel, mivel az Egyiptomi Nékő-fáraó elleni csatában
megölték, és az utána következő uralkodók alatt megint viszályok
voltak a Babilonnal kialakítandó viszony miatt. Az állandóan
ingadozó trónt végül Nabukodonozor 598-ban elpusztította,
behatolt Jeruzsálembe, a templomot kifosztotta, és végig dúlta az
országot.
A 17. fejezet Damaszkusz ellen beszél, annak pusztulását is
meghirdeti. A 18. fejezet pedig Dél-Egyiptomot veszi célba, a
„csattogó szárnyak országát”. A cél megint csak az, hogy a
pusztulásuk mögött az Ismeretlen Intelligencia keze látszódjon.
A 19. fejezet Egyiptom elleni ítéletet fejti ki. Az Egyiptomból való
szabadításnál megismert csodaszerű csapások pusztítása helyett
természetes pusztítások lesznek az Ismeretlen Intelligencia
eszközei, vagyis annak hitetése van folyamatban, hogy a természet
ártalmaiban az ő ítéletének pusztítását lássák:
19,5: És kiapadnak a vizek a tengerből, és a folyó elszárad,



elszikkad. 6. Megbűzhödnek a folyók, elfogynak és elszáradnak
Egyiptom csatornái, nád és sás elfonnyadnak. 7. Pusztulás a folyam
mellett, a folyam partján; és a folyam minden veteménye elszárad,
eltűnik és nincs többé.
A politikai stratégia lényege tehát nem csak a háborúkban is az
Ismeretlen Intelligencia elhatározott döntését kell látni, hanem a
természeti katasztrófákban is:
19,12: Ugyan hol vannak a te bölcseid, hadd jelentsék csak neked
és tudják meg, mit határozott az Úr, a Seregek Ura Egyiptom felől.
A politika célja, hogy Júda hatalmát nagyítsa fel Egyiptom előtt, és
ezzel nagyobb teret nyerjen számára a politikai életben:
19,17: És Júda földje Egyiptomnak rémülésére lesz; bárki
megemlíti azt előtte, megrettegni fog az Úrnak, a Seregek Urának
határozatától, melyet ő határoz felőle.
Jóllehet Júda sosem lett olyan erős, hogy Egyiptom féljen és
rettegjen előtte, sőt rövidesen később pedig Babilon szétdúlja az
országot. Úgy tűnik, hogy az Ismeretlen Intelligencia politikai tervei
sorra kudarcot vallanak, vélhetően Izrael, illetve Júda feletti
diktatúra bizonytalan üzemelése vezetett a nép szolgálatának
használhatatlanságához. Még Ezékielnél, a babiloni fogság idején
határozottabb fellépés látszik a részéről, talán egy utolsó
próbálkozás, hogy a választott nép erőre kapjon, de mivel a
hatalmat utána sem sikerül helyreállítani használható stabilitásra, az
Ismeretlen Intelligencia kilép Izrael történelméből. A próféták
eltűnnek, a nép és a magára hagyott papság pedig saját értelmére
támaszkodva próbálja azóta is megfejteni a nyakukba maradt
hagyomány jelentőségét, és próbál meg küzdeni a többi nép
sorsával hasonló problémáikkal.



A politikai manipuláció egyértelműen tükröződik a fejezet befejező
soraiban:
19,22: És sújtja az Úr Egyiptomot, sújtva és gyógyítva, és
megtérnek az Úrhoz, enged fohászuknak és meggyógyítja őket.
Pontosan ugyanaz a büntető-irgalmazó stratégia jelenik meg,
ahogyan Izraellel, a választott néppel beszélt annak előtte, a
különbség azonban fontos. Mert míg Izrael életébe való
avatkozásnak ott volt jogalapnak a szövetség ténye, és a törvény
meg lett szabva annak meghatározására pontosan mit jelent
„visszatérni az Úrhoz”, Egyiptomnak sem törvény nem adatott, sem
szövetség nem köttetett vele, amely így a vele való viszonyt az
önkény területére emeli. Ez egyben jelzi, hogy Egyiptom, és így vele
párhuzamosan majd minden nép, ki van téve látszólag az ellene
önkényesen viselkedő Ismeretlen Intelligencia döntésének, továbbá,
alá lesz rendelve Izrael vagy Júda politikai szerepének, aki számukra
a törvényt majd onnan, Jeruzsálemből és Sionból fogja szolgáltatni,
királyság, azaz központi hatalom formájában.
Az Ismeretlen Intelligencia a fejezet végén egyértelműen melléfog,
itt még azt hiszi, hogy sikerül Izraelt helyreállítani az Asszír
birodalom összeomlása után:
19,24: Azon a napon Izrael harmadik lesz Egyiptom és Asszíria
mellett, áldásul a földnek közepette,
És itt még nem számolt Babilon megerősödésével, és később
megnövekedő politikai szerepével, amely mellett nem Izrael lesz a
harmadik fél, hanem fogságra megy.
A 20. fejezet Asszíria előrenyomulásának idején gyengíti a lázadó
Asdód Egyiptomi segítségbe vetett bizalmát. Politikai befolyást
kíván gyakorolni, hogy elvegye kedvét Júda királyának a



szövetséghez való csatlakozástól. Éppen ez a tartózkodása
menthette meg Júdát, hogy a következő pillanatban ne támadjon
ellene is az Asszír király. A próféta szerepe kétséges. Vagy lehetett
háttér-információk alapján látni, hogy az Asszír támadás mekkora
erővel fog megindulni, és esély sincs az ellenállásra, vagy a politikai
tartózkodásnak vallási úton való alátámasztására volt szükség. A
három év zsákruha nélküli járás csupán eszköz egy magasabb cél
elérésének érdekében, hogy Júda pont ebből a lázadásból
kimaradjon.
A 21. fejezet Babilonra vonatkozó sorainak keletkezése jóval későbbi
az előző írásoknál. Az elámi és méd seregek Babilon elleni
támadására utal, amely több mint száz évvel az előző fejezetek
eseményei után történnek. A szöveg beillesztése a 20. fejezet után
azt a látszatot kelti, mintha az előző fejezeteket író prófétától
származna, így az események leírását jövendölésnek tüntessék fel.
A fejezet valódi célja azonban az események leírása, mégpedig oly
módon, hogy a politikai viszonyok alakulásában az Ismeretlen
Intelligencia elhatározásait lássák.
A 22. fejezet a Jeruzsálem elleni támadás körülményeivel
foglalkozik. Megkülönböztethető viselkedési morált láthatunk a
támadást félvállról kezelő néppel szemben az Ismeretlen
Intelligencia oldaláról, amely a megbocsátás gondolatát elveti:
22,14: És megnyilatkozott füleim előtt az Úr, a Seregek Ura: nem
bocsáttatik meg nektek ez a bűn, míg meg nem haltok, szólt az Úr, a
Seregek Ura.
Szemben a mennyei Atyával, aki a megbocsátást alapvetően
tanításba foglalta.
Fontos rendelkezést látunk a fejezetben, a felülről jövő elhatározás
alapja a magas rangú Sebna leváltása Eljakimmal:



22,15: Így szól az Úr, a Seregek Ura: Eredj, menj el ehhez az
intézőhöz, Sebnához, ki a ház fölött van.
22,19: Letaszítlak állásodról, és helyedről ledöntenek téged. 20.
És lesz azon napon, hívom szolgámat Eljákímot, Chilkíjáhú fiát; 21.
és felöltöztetem a köntösödbe, és öveddel erősítem, és uralmadat
kezébe adom, hogy atyjává legyen Jeruzsálem lakójának és Júda
házának.
A leváltás mikéntjét nem írja meg az író, de a 36. fejezetben Eljákim
már Sebna korábbi szerepében lép fel. A próféta ugyanakkorra
Sebna messzire elvetését jósolja:
22,17: Íme az Örökkévaló elhajít téged elhajítással, oh férfi,
megragadva megragad téged, 18. gombolyítva gomolyit téged
gombolyítással, mint labdát széles határú földre; ott fogsz meghalni,
ott lesznek dicső szekereid, urad házának szégyene te!
Ezzel szemben a szégyenteljes alak még mindig magas rangú
szerepet tölt be Eljákim mellett a leváltása után, megkérdőjelezve a
korábban szégyenteljesnek minősítő prófétai szavakat.
Ezek a fejezetek olybá tűnnek, hogy az Ismeretlen Intelligencia
közvetlen beavatkozásairól igen ritkán lehetünk tanúi. Pusztulás,
romlás, fogság, szabadulás, felemelkedés, virágzás, pozícióváltás,
teljesen mindegy milyen politikai vonatkozású esemény alakulásáról
beszél az író, a feladata az esemény átértelmezése az Ismeretlen
Intelligencia tetteként, ítéletének kifejezéseként. Azt a manipulációs
technikát ismerhetjük fel, hogy a történeti eseményeket úgy adja az
író a próféta szájába, mintha azok már egy istentől elrendelt ítéletek
teljesülései lennének. Ezek a szavak a mennyei Atyától nem
eredhetnek, de nem bizonyíthatóak közvetlenül még az Ismeretlen
Intelligencia szájából sem, egyetlen érv szól itt a szövegek isteni
eredetű szemlélete mellett, hogy az író az „Így szól az Úr” szavakkal



vezeti be, a bizonyítékot pedig éppen a leírt esemény „pont úgy
alakulása” tenné ki. Papi eredetű megfogalmazások is lehetnek,
vagy olyan réteg megfogalmazásából származik, aki felhatalmazva
érzi magát, hogy az Ismeretlen Intelligencia nevében úgy
fogalmazhasson, mintha az Isten ökle csapna le minden
eseményben. Az égő csipkebokor, az ehető manna, a tűz és füst, a
beszélő szövetségláda, a kősziklából vizet fakasztó vessző eltűnik,
helyét az események átértelmezett – politikai tartalmú
magyarázata veszi át, de pontosan ugyanazzal a céllal, ahogy
Mózes kézzel fogható és szemmel látható csodái is történtek, az
istennek tekintett Ismeretlen Intelligencia rejtélyes hatalmának
növelése, a nép szolgai engedelmességének megkövetelése és a
megfélemlítés stratégiájának szélesítése érdekében. A törvény
ritkán merül fel mérceként. A hatalmat bomlasztó tevékenység az,
ami éles támadást von maga után, ilyenek a bálványimádások, a
hatalommal való visszaélés, a szolgai engedelmességet bevállalt
nép kifosztása, valamint az engedetlenség. Ha az Ismeretlen
Intelligencia beavatkozására nem lennének hangsúlyosan utaló
jelek, a prófétai időszakot egyértelműen a papság politikai
manipulációjának tüntethetnénk fel, a célok, eszközök, és elvek
kétségkívüli egyezése az Ismeretlen Intelligencia kezdeti
szándékaival azonban mégis annak valamilyen időközi
jelentkezéseire mutat, amellyel folyamatosan fenntartja, vagy
igyekszik fenntartani a papság ilyen pszichológiai-stratégiai
vonatkozású tudását és szándékát.
A 23. fejezet pontosan ezen a politikai vonalon halad tovább, Tirus,
Sidon, Egyiptom fenyegetése elmaradhatatlan vonása annak a
várható következménynek, amely Asszíria támadása következtében
kiszámítható. Hogy a cél az Ismeretlen Intelligencia hatalmának
bizonygatása azt a következő sorok kiválóan mutatják:
23,9: Az Úr, a Seregek Ura határozta, hogy meggyalázza minden



dísznek büszkeségét, hogy lealázza mind a földnek előkelőit
23,11: Kezét kinyújtotta a tengerre, megremegtetett
királyságokat; az Örökkévaló elrendelte Kánaán felől, hogy
megsemmisítsék erősségeit.
Szó nincs róla, a remegtetés elmaradt. Tirus még később is sokáig
áll, Nabukodonozor, a babiloni király megpróbálta ostromolni ie.
585-ben, de sikertelenül, és csak 332-ben Nagy Sándor foglalja el.
Sidon is csak több évszázad múlva pusztul el, Artaxerxes perzsa
király ostromától, ie. 348-ban.
Felmerül a kérdés, mi köze a prófétának Tirushoz, vagy Sidonhoz?
Szövetsége lett volna azoknak az Izrael vélt istenével, hogy számon
kérhessen rajtuk bármit is? Miért nem foglalkozik a próféta saját
népe felemelésével, tanításával, a „törvény helyreállításával”, a
ceremóniák menetével, a helyi visszaélésekkel? Az Ismeretlen
Intelligencia hatalmának terjeszkedési szándéka világosan jellemzi
ezeket a politikai megnyilatkozásokat, Tirus és Sidon kereskedői
például a Földközi tengeri hajózással nagy jövedelmet halmoztak fel
a két városban. A gazdag városokra szinte minden hatalmasságnak
fájt a foga, az Ismeretlen Intelligencia is megpróbálkozhatott a
próféták által befolyást nyerni felettük. A cél a gazdagságuk
elnyerése Jeruzsálemben meghonosított hatalom felvirágzására:
23,18: De keresete és bére szentség lesz az Úr számára, nem
halmozták sem kinccsé, sem készletté: hanem az Úr előtt lakóké
lesz a keresete, evésre, jóllakásra és tartós ruházatra.
A mérhetetlen pusztítás fenyegetése már a legtávolabb áll az élő
Isten képétől. Az Ismeretlen Intelligencia, aki a Teremtő képében
igyekszik működni, rombol és öldököl, mészárol és letarol, nem
takargatja, hogy egyetlen eszköze a rombolás:



24,1: Íme az Úr megüresíti, és pusztává teszi a földet, felforgatja
a színét és szétszórja lakóit
24,3: Megüresedve megüresedik a föld, és kifosztódva
kifosztódik, mert az Úr mondta ki ezt az igét. 4. Gyászol, hervad; a
föld, elfonnyad, elhervad a világ, elfonnyadnak a föld népének
magasai.
Képtelen változtatni az emberek viselkedésén, dühöng, elborult az
elméje, kudarcba fullad a legprecízebben kidolgozott terve is:
24,5: És a föld fertőzötté; lett a lakói alatt, mert megszegtek
tanokat, megtörtek törvényt, megbontották az örök szövetséget.
Pedig az Ismeretlen Intelligenciának, az „Úristennek” nem volt
szövetsége a föld népeivel. Izraellel ugyan volt –akik persze kötötték
közülük azok már rég kihaltak, az utódokkal pedig senkivel se
kötött, mégis jogot formál Izrael felett az uralkodásra -, de az a
szövetség nem jogosítja fel a többi néppel szemben ellenséges
viselkedéssel. Politikai módszerei nem váltak be, képtelen elérni
hatást a külpolitikában, a saját szolgálatába szegődött népével is
elégedetlen. Tehetetlen, nem érti, hogyan eshet ez meg vele,
megpróbál az eddigieknél nagyobb megfélemlítései fegyvert
alkalmazni, az egész földet megfenyegeti:
24,6: Ezért átok emésztette a földet és bűnhődtek a rajta lakók;
ezért megégtek a föld lakói és csekély számban maradt ember.
24,17: Rettegés, örvény és tőr ellened, lakója a földnek!
Igazi népellenség, köze nincs az élő Istenhez, az emberiség
Teremtőjéhez, egyszerűen dühöng és zúgolódik, hogy képtelen
markába kaparintani az embert. Az emberiség nem gonosz, sem
hűtlen, sem engedetlen azok szerint a szempontok szerint, amelyek



célja egyébként is az Ismeretlen Intelligencia hatalmának növelése.
Nem is lehet hűtlen az emberiség, hiszen hűtlen ahhoz lehet az
ember, akinek valamilyen ígéretet tett, az emberiség pedig általában
nem tett, személyekre lebontva pedig maga a zsidó sem tett, hiszen
nem kötelessége a fiúnak az apja másoknak tett ígéreteit, vállalását
teljesíteni, különösen akkor, ha apja az ígéretet jelentős
kényszerhelyzetben tette. Így az Ismeretlen Intelligencia hamisan
érvel a föld lakója ellen:
24,16: ....Én meg mondtam: végem van, végem van, jaj nekem;
hűtlenek hűtlenkedtek, és hűtlenséggel hűtlenkedtek a hűtlenek.
Ugyanis senki nem tett neki ígéretet olyan parancsok megtartására,
amelyeket Izraelen kívül sem nem ismernek, sem nem fogadtak el,
és amely parancsok valójában csak az Ismeretlen Intelligencia
hatalmi érdekeit szolgálják. Még saját népe sem tett neki ígéretet,
hiszen mikor atyáik a szövetséget kötötték, azt nem az utódaik
vállalták. Az pedig nem vállalás, hogy az atya a fia nevében vállal be
olyan dolgokat, amelyeket a fia, mondjuk, elutasítana. Milyen jogon
kéri számon, Izraelen, a fiaikon, az atyáikkal kötött szövetség be
nem tartását?
Dühöng, és fenyegetőzik az álisten, úgy látszik, elveszítette a
türelmét, kiderült, hogy nincs hatalma az emberiség felett:
24,19: Zúzva szétzúzódott a föld, morzsolva elmorzsolódott a
föld, tántorodva megtántorodott a föld. 20. Inogva inog a föld, mint a
részeges és megrázkódik, mint a kaliba; rá nehezedik bűne, elesik
és többé föl nem kel.
De visszatérést ígér, amely már fegyveres hatalommal történik, talán
nem árt ezekre a szavakra a föld lakójának odafigyelni:
24,21: És lesz azon napon, megbünteti az Úr a magasság seregét



a magasságban és a föld királyait a földön. 22. És összegyűjtetnek,
mint foglyokat gyűjtenek a börtönbe és elzáratnak zárt helyre; de
sok nap után gondolnak rájuk. 23. És elpirul a hold és megszégyenül
a nap, mert király lett az Úr, a Seregek Ura Sion hegyén, és
Jeruzsálemben, és vénjei előtt dicsőség van
A magasság seregeivel való harc talán az univerzum egyéb részeire
utaló háborús készülődését jelenti, de a föld hatalmasságai sem
mentesülnek az ott megindított büntető hadjáratától. Úgy tűnik, ez
az álisten nem érti az igazság erejét, a tanítás fontosságát, a belátás
szerepét a megértés lehetőségét, a felvilágosítás fontosságát, a
szeretet mibenlétét, fogalma nincs a lélek és a szellem alapvető
tulajdonságairól, nem ért az emberi természethez, amelyek
hiányában elevenen és tettlegesen bizonyítja, hogy ő nem az élő
Isten, aki mindezeket teremtette. Ha pusztán papok vallási
stratégiájáról lenne szó, akkor közönséges hazugságként kellene
elvetni az egész írást, de ha némi becsületességet feltételezünk az
írókról, akkor valamilyen félrevezető háttérhatalommal kell szembe
néznünk. És ezt a szembenézést Jézus megtette.
A próféta írásából a propaganda szöveg sem hiányzik:
25,4: Mert menedéke voltál a szegénynek, menedéke a
szűkölködőnek, megszorultában; oltalom zivatar ellen, árnyék hőség
ellen, mert az erőszakosok dühe olyan, mint zivatar a falnak.
25,6: És szerez majd az Úr, a Seregek Ura mind a népeknek ezen
a hegyen lakomát zsíros étkekből, lakomát seprűs borból, velővel
készített zsíros étkekből, megtisztított seprűs borokból.
Hol gondolt az Úr, a Seregek Ura, az Ismeretlen Intelligencia, akinek
neve Jahve a szegényre, amikor megrázza a földet? Mikor volt
menedéke a szűkölködőnek, amikor megégette a föld lakóit?
Dehogy volt menedéke, dehogy gondolt rá. Nem a gazdagokat



támadta meg, hanem a hűtlenkedőket, engedetleneket, amelynek
„gonoszsága” bárkire húzható vonása azonban nem más, mint a
saját hatalmából kiinduló elítélése az ártatlanoknak. A dőzsölés
hazug ígérete pedig szintén nem a szegények osztályrésze, nem a
szűkölködő mentsége, hanem bárkinek, aki a pusztító terv uralomra
jutását követően életben maradt. Miért nem volt a szegénynek akkor
a segítségére, amikor szüksége volt rá? Miért nem volt a
szűkölködőnek menedéke, amikor nyomorgatni akarták? Ott akar
segíteni a szegényen, ahol egyébként is dőzsölés van? Vagy ott akar
menedéket nyújtani, ahol elpusztíttatott az ellenség? Miért nem volt
ott a bajban? Mert az igazság az, hogy erre az Ismeretlen
Intelligencia, a Jahve, az Úristen, az Ábrahám, Izsák és Jákob
álistene képtelen, a fenti sorokban elhangzó kijelentés a szegények
és szűkölködők megmentőjeként, hőseként nem más, mint
közönséges reklámszlogen, ennek felette a halál
megsemmisítésének ígéretével is büszkélkedik, mintha a
hatalmában lenne olyan valaminek a megszüntetése, ami a teremtés
közvetlen része. Az örök élet ugyanis nem az egyén korlátainak
végtelenre hosszabbítását jelenti.
A 26. fejezet folytatja az Ismeretlen Intelligencia hatalmának
méltatását:
26.4: Bízzatok az Úrban mindvégig, mert Jahve, az Úr, örök
szikla. 5. Mert lealázta a magasban lakókat, a fölemelkedő várat;
lealacsonyítja, alacsonyítja a földig, rombolja, a porig.
A hatalmi féltékenység jellemző, egyetlen hatalmat akar elismertetni,
a saját hatalmát, és nem nyugszik, amíg végre nem hajtja. A tervezet
ilyen módon a központosítás irányában hat, Jeruzsálemben akarja
az irányítás székhelyét lefektetni. Az ellenséges viszony bármilyen
kívülálló hatalommal az Ismeretlen Intelligencia oldaláról
kiszámíthatatlan időkre megalapozott, egyetlen gőgös és kevély



intézményt jogosít fel, amit Jeruzsálemben kíván felmagasítani, a
saját fennhatósága alatt működő hivatalokat, amelyek
kizárólagossága az irányításban alapvető követelmény. A szegényre
és szűkölködőre hivatkozás tehát ámítás, hiszen csak abban az
esetben képes nekik igazságot biztosítani, ha saját hatalmát
megvalósította, ezzel próbálja a maga oldalára állítani hatalmi
harcához a megnyomorítottakat. Politikai programmal rendelkezik,
választás előtti propaganda szövege arról szól, hogy a hatalomra
jutása után igazságot szolgáltat szegénynek, árvának, és
özvegynek, a legátlátszóbb szöveggel próbálja manipulálni a
köznépet.
26,11: Uram! Magas a te kezed, de nem látják, lássák
szégyenülve a népért való buzgalmat, az ellenségeidet érő tűz is
eméssze meg őket
A sóhaj úgy hangzik el, mintha az Urat szolgáló népnek minden
vágya az ellenséges hatalmaknak az elpusztítása lenne, amelyeken
nem vehetett erőt eddig az Ismeretlen Intelligencia, mélységes
egyetértést tanúsít a hatalom kiterjesztésének szándékával. A
pusztítás oka az írás szerint teljesen egyértelmű:
26,10: Ha megkegyelmeztetik a gonosz, nem tanul igazságot, a
jogosság országában jogtalankodik és nem látja az Úr méltóságát.
A kijelentés sok mindenről árulkodik, elsősorban arról, hogy nem a
mennyei Atyától származik, aki a megtérésről szóló programjával
bízik az egyén változási képességében. A mennyei Atya programja
éppen az, hogy bizony képes tanulni a „gonosz”, és eljutni arra,
hogy igaz vagy hamis földön is igazságot cselekedjen. A mennyei
Atya elképzelésében az igazság megismerése képes bárkit
megszabadítani a téves és rossz dolgok felé való elhajlástól. A
másik gondolat, amiről a kijelentés árulkodik, hogy a



kinyilatkoztatójának fogalma nincs az emberi természetről, és
valójában saját tehetetlenségét bizonyítja azzal szemben, hogy az
egyén változásának feltételeihez nem ért, sőt kényszeres
változtatást próbál alkalmazni, amely pedig folyamatosan kudarcra
van ítélve. Az egyén megfélemlítésére törekvő rendszeres,
módszeres pszichológiai és fizikai kényszerei szándékosan hagyja
figyelmen kívül az értelem és érzelem szerepét, mivel azok
megerősödésével a törvény által szerzett uralma azt kifogásoló és
ellenálló réteggel találja magát szemben. A félelem éppen azért
fontosabb motiváló eszköz az értelemnél és az érzelemnél
szemben, hogy hatalmi törekvéseinek visszásságai,
igazságtalanságai és kihasználásai le ne lepleződjenek.
Engedelmeskedni, nem lelkizni és nem gondolkodni, ez az
Ismeretlen Intelligencia kedvelt állapota az egyénnél, amely állapotot
mélységesen tisztel, elismer és jutalmaz. Pontosan tudja, hogy ha
az egyén eljut a szellemi és lelki érettség magasabb szintjére, már
nem számíthat oly formán az engedelmességére, mint Ábrahámnál,
aki tudatlanságánál fogva saját gyermeke meggyilkolására is
hajlítható volt. Azért az ilyen utasításait nem tisztelő emberrel
kezdeni semmit nem tud, engedetlensége miatt azonban támadást
tud kezdeményezni ellene, bevádolja gonoszként, aki nem tiszteli
hatalmának méltóságát, és fennhatósága alatt sem fogja vakon
végrehajtani az utasításait, az ilyen egyén jogtalankodik, tehát
kiirtandó. A kiindulási szempont világos, megint a hatalom
elismerése a kérdés: „nem látja az Úr méltóságát”, tehát gonosz,
halálra méltó. A próféta kijelentése ellentétes az egész Jézus
munkássággal. Jézus éppen azt a feladatot vállalta fel, hogy a rossz
és gonosz cselekedetek megértésével eljuttassa az egyént a valódi
változás felé, amely segítségével maga az egyén fogja
megteremteni az igazság földjét, és nem behódolása jutalmaként
nyeri. Valódi gonosztevőnek az egyén csak és kizárólag a hatalom
oldaláról lesz beállítva, aki azokat a törvényeket kibocsátotta,



amelyek betartására, engedelmeskedésre mindenkit kötelez.
Valójában nincs „gonosztevő”, csak a hatalom által engedetlennek
minősített egyén, aki éppen azért megváltoztathatatlan, mert
szellemi és lelki fejlettségénél fogva már megfélemlíthetetlen.
Pontosan azért szoktatja a törvénytiszteletet parancsoló uralom már
a gyermeket is a büntetésen keresztül a félelemhez, hogy
felnövekedve lélekben erőtlen és így ellenállásra képtelen lehessen.
Ez az a szemlélet a „gonoszról”, ami a jó és rossz tudásának
csapdája, ez az, amely a tudatlan embert képes a megtévesztésre.
Mert van ugyan gonosz cselekedet, de az nem a hatalom törvényei
által elítélt cselekedetek, hanem az áldozat szenvedései által
tükrözött szándékos hatások. Ezek azonban az igazság
megismerése folyamatán egyre inkább elkerülhetőek, hiszen létezik
változás, Jézus tudja, a mennyei Atya tudja, az Ismeretlen
Intelligencia pedig éppen attól fél.
A harmadik gondolat az elhangzott kijelentéssel szemben, hogy a
jogosságra való hivatkozás senkit ne tévesszen meg, mivel a
jogtalan és jogos közötti különbség elve az „Úr méltóságának
elismeréséhez” kötődik, nem az igazság megismeréséhez. Nem
kötődhet máshoz, hiszen a „gonosz” megítélése alapvetően a
hatalomnak való engedetlenséghez kapcsolódik, és nem
sérelmekhez, szenvedésekhez. Éppen ezért gyanús a hatalom
igyekezete, amikor szenvedőket állít karjai védelmébe, mivel a
szenvedés okozásában az engedetlen viselkedővel – a „gonosszal”
- szemben alapvetően érdekelt, és nem is tagadja. Tehát hogy mi
jogos, vagy jogtalan, azt nem igazság alapon, hanem hatalmi
szempont alapon kénytelen megkülönböztetni, és ezeket a
megkülönböztetéseket foglalja bele a törvénybe, jogosság országa
valójában olyan birodalom, ahol az Úr parancsai
megkérdőjelezhetetlenek. Aki „nem látja az Úr méltóságát”,
pontosan az, aki hajlandó megkérdőjelezni a hatalom által jogosnak



ítélt rendeletet és törvényt, mert felismerte valamilyen visszásságát,
vagy igazságtalanságát. Miért kérdőjelezné meg bárki is, ha nem
lenne a parancsban igazságtalanság? Az olyan válasz, hogy mert
gonosz, a felismert igazságtalanság leplezését szolgálja, és nem a
felvetett probléma kivizsgálását.
A következő gondolat megint szemben áll Jézus tanításával:
26,14: Holtak nem élednek föl, árnyak nem támadnak föl, ezért
rendelted és megsemmisítetted őket és kipusztítottad minden
emléküket
A feltámadás elleni tanítás nem eredhet közös gyökérről, sőt
behatárolja a későbbi gondolat jelentését:
26,19: Éledjenek föl a te halottaid, hulláim támadjanak föl;
ébredjetek és ujjongjatok, ti porban lakozók, mert világosság
harmata a te harmatod és a föld megszüli az árnyakat.
A megfogalmazás a kiválasztásra céloz, így képletesen Izraelre
értelmezhető, akinek felélesztése azt jelenti, hogy a harag idejének
elmúltával visszaállítja a szolgai nép szerepének jelentőségét, amely
a világ szemei előtt semmibe van véve. Ezt az értelmezést támasztja
alá a befejező rész:
26,20: Eredj népem, menj be kamaráidba és zárd be mögötted
az ajtódat, rejtőzzél el kis pillanatra, míg elmúlik a harag. 21. Mert
íme, az Úr elindul helyéről, hogy megbüntesse bűnéért a föld lakóját;
és feltakarja a föld a rajta elontott vért és nem fedi be többé a rajta
megölteket.
Csakhogy akkor kiderül, hogy ki ölt meg több embert? A „büntetés”
címén elkövetett gyilkosságok alapból számításon kívül maradnak,
így a szöveg félrevezetően hangsúlyozza a hatalom életvédelmi



funkcióját. Holott a „büntetés” zászlója alatt végrehajtott
pusztítások népeket töröltek el valóban ártatlan és méltatlan módon,
mivel az indok nem pusztán a gyilkosságok megbosszulása, mert
ennél sokkal több az „engedetlenségért” kiosztott halálos ítéletek
száma.
Az engedetlenség kézenfekvő bizonyítékát leginkább a
bálványimádásban látja az Ismeretlen Intelligencia. A bálványok ellen
értelmetlen volna az az öldöklő harc, amit az Ismeretlen Intelligencia
kezdettől a legelső helyen támogat, ha nem lenne olyan bálvány
közöttük, aki igazi vetélytársa lehet az „istenné minősítettek”
szférájában. A kövek és fák tényleg nem versenyezhetnek az ő
technikai fölényével, de más hasonló technikával jelentkező, de
bármilyen befolyást gyakorolni képes vetélytárs már tud neki
problémát okozni a választási küzdelemben. Amit tehát igazán
gyűlöl, az a nála jobb, és hatékonyabban szereplő isten, mint például
válhat ilyenné a Teremtő, a mennyei Atya, vagy hasonló forrásból
származó és technikai tudást birtokló teremtmény, mint saját maga.
De még a kövek és fák is képesek az ő vetélytársa lenni, ha jobb
kilátásokkal bír kecsegtetni az imádata, mint az ő parancsolatainak
való engedelmesség. Kifejezetten haragszik, ha a bálványok saját
népének városaiban is megtalálhatóak:
27,9: Ezért ezzel nyer engesztelést Jákob bűne és ez vétke
eltávolításának egész gyümölcse, midőn mind az oltár köveit
olyanokká teszi, mint az összezúzott mészkövek, nem állnak fenn az
asérák és naposzlopok.
A rendelkezései alól való kibújás egyik kiváltó oka éppen egy
bálvány eltérő irányú rendelkezése, itt mindegy, hogy a rendelkezést
egy élő forrás bálványozása, vagy egy holt bálvány élő képviselete
adja. Mivel nem kíván különbséget tenni egy bálvány értelmes vagy
értelmetlen rendelkezései között, értelmes rendelkezés forrását is



támadható felületnek állíthatja be, bálványként minősítve. Így
kerülhet támadásai célpontja közé a fák és kövek mellé a Teremtő,
az élő Isten, a mennyei Atya, és válhatnak hamis prófétává azok
követője, mint Jézus. Nincs kegyelem a bálványimádóknak, ezt
számtalanszor hangsúlyozza az Ismeretlen Intelligencia:
27,11: Midőn elszáradnak ágai, letöretnek, asszonyok jönnek és
eltüzelik; mert nem értelmes nép az, azért nem irgalmaz neki
teremtője, és alkotója nem kegyelmez neki.
Az ellentmondás meglátható rögtön a szövegben, hiszen a teremtő
vagy alkotó sosem bánik úgy művével, mint aki azt nem teremtette.
Elárulja a kegyelem hiányának hangsúlyozása, hogy a
veszedelmükre törő „isten” nem teremtője, sem alkotója a népnek,
hiszen elpusztításával saját munkásságát minősítené
értelmetlennek. Ha a nép teremtője ő maga, miért teremtette
értelmetlennek, hogy aztán elpusztítsa? Ha pedig a népet másvalaki
alkotta értelmetlenné, akkor mi módon nevezi önmagát az
alkotójának? Az ellentmondást úgy tudjuk feloldani, hogy a népet
másvalaki teremtette, akinek művét az Ismeretlen Intelligencia azért
tekinti értelmetlennek, mert nem hajlandó behódolni az
„értelmesnek” minősített uralmi rendszerének, amiért jogosnak
állítja be a velük szembeni eljárás kegyetlenségét. Az ok
bálványimádás, mert más Teremtőt, más Istent tisztelnek, mint az
Ismeretlen Intelligencia.
Nem kisebb vágya van, mint hogy leborulva imádja őt a nép:
27,13: És lesz ama napon, megfúvatik a nagy harsona és jönnek,
akik bujdostak Asszíria országában, és akik elszéledtek Egyiptom
országában, és leborulnak az Úr előtt a Szent hegyen
Jeruzsálemben.
És ezt a leborulást semmi mással nem érdemelte ki, mint



megfélemlítő csapásokkal, a le nem borulók kiirtásával, pusztítással,
erőszakkal, rettentésekkel. Érdekes párhuzam látható Jézus
megkísértésénél az ördögnek ugyanez volt az egyik kívánsága:
Máté 4,8-9:
Ismét vitte őt az ördög egy igen magas hegyre, és megmutatta neki
a világ minden országát és azok dicsőségét,
És ezt mondta neki: Mindezeket néked adom, ha leborulva imádsz
engem.
Jézus elvetette az ő szolgálatát, de a követelés azonossága felkelti
a gyanút a mögöttes hatalom egyezőségére. Nem mellékes az a
körülmény, hogy az ószövetségi irodalomban a népek feletti hatalom
birtokosának egyedül az Ismeretlen Intelligencia állította be magát:
2 Mózes 19,5:
Mostan azért ha figyelmesen hallgattok szavamra és megtartjátok
az én szövetségemet, úgy ti lesztek nékem valamennyi nép közt az
enyéim; mert enyém az egész föld.
Zsoltár 50,12:
Ha megéhezném, nem mondanám meg néked, mert enyém e világ
és ennek mindene
Persze nem az övé, de a népek fölötti manipuláció fontos részét
képezi ennek a hiedelme, ha valóban birtokolni akarja az uralmat
minden nép felett.
A 28. fejezetben egy példát látunk az Ismeretlen Intelligencia
megtartó szándékának szelektálási módszerére:



28,27: Mert nem cséplőszánnal csépelik a fekete köményt, és a
szekér kerekét nem viszik rá köményre, hanem bottal verik ki a
fekete köményt, és a köményt vesszővel.
A kömény a népek hasonlata, akiket engedelmességük próbájára
ver a gazda, mint ahogy a köményt, de nem cséplőszerszámmal,
hanem bottal, hogy a hasznos mag megmaradjon, ne törje össze a
cséplőszerszám. Honnan ered az olyan példa, ahol egy embert
egyszerűen bottal verve mérlegelnek a fennmaradásra vagy
elvesztésre? A módszer azonnal elárulja a gazda jellemtelenségét,
hogy az embert egyszerűen csak bottal verve képzeli el a
megtartásra. A bot a megfélemlítés eszköze, egyben árulkodó
hasznos tárgy abból a vonatkozásból, hogy az Ismeretlen
Intelligenciát, az önmagát gazdának beállító Úristent, élesen
elhatároljuk a mennyei Atyától. Akinek köze nincs az emberekben
levő értékekhez, amelyek a Teremtő sokoldalú, és színes
elképzeléseit hivatottak tükrözni, és akinek nem számít az ember
szellemi és lelki kincseinek egész tárháza, csak egyedül az, hogy
szolgálni hajlandó vagy sem, annak az egyetlen használható eszköz
a megfélemlítés botja, amely szelektál abból a vonatkozásból, hogy
az egyén hajlandó neki behódolni, vagy sem. Szelektál, és ha a bot
nem hatásos, akkor öl, ez tehát ama híres, csodálatos bölcsessége
az Ismeretlen Intelligenciának:
28,29: Ez is az Úrtól, a Seregek Urától eredt, csodálatos a
tanácsa, nagy a bölcsessége.
Ésaiás képlete nem bonyolult. Felrója a bálványokat, erőszakot, védi
a szegényt és özvegyet, és ítéletet hirdet az Úrtól:
29,6: Az Örökkévalótól a seregek urától lesz a büntetés,
mennydörgéssel, földrengéssel és nagy robajjal, szélvész és vihar és
emésztő tűznek lángja.



Csak mindezt költői képekben teszi. Az ítélet foganatosítója fegyver
és kard, az ítélet elhatározója, a kard birtokosa. Nem az erőszak
ellen van baja, amikor azt felrója, hiszen maga is erőszakos, hanem
ha mások erőszakossága sérti az érdekeit, akkor az bűn. Nem a
szegényt és özvegyet védi, hanem ha azt a felülről jövő döntést
megkerülve használják ki. A költői fogalmazás célja tipikus
hatásvadászat, a megfélemlítés szavakkal segítése. Szóképek,
rettenetes hasonlatok, olyan eszköz, amely egyben alkalmas egy
teljesületlen prófécia kimagyarázásra is. A vigasztalás is biztatás
engedelmességre, és ígérgetésben nincs hiány:
35,6: Akkor ugrándozik, mint az őz a sánta és ujjong a némának
nyelve; mert vizek fakadnak a pusztában és patakok a vadonban.
A „látni fogják” (dicsőségét, szabadulását, békességét), az „ama
napon” (megszabadul, teljes a föld, népek hozzák gazdagságukat)
határozatlan időpontok jelzik, hogy bizonytalan a prófécia
szolgáltatója a sikerben vagy az időpontban, a be nem következés
tehát számon se kérhető. Ha valóban tőle függnének ezek a dolgok,
akkor világosan kijelentené, és nem homályos beszédekben utalna
rá, hogy x-ezer nap, hét vagy év múlva teljesül ez a jövendölés, vagy
y-ezer nap, hét vagy év múlva teljesül az a jövendölés. A
homályosítás, ködösítés, burkolás célja tehát inkább a hatás elérése,
mint a valóság megjövendölése, a befolyásolás inkább, mint a
tényleges teljesítés.
A meggondolatlanság is kiérezhető több kijelentésében:
29,10: Mert kiöntötte rátok az Úr mély álom szellemét, lezárta
szemeiteket, a, prófétákat és fejeiteket, a látókat betakarta.
Meg se fordul a próféta fejébe, hogy ezzel csapdába ejti azt, akit
képvisel. Hiszen ezzel az Istent teszi felelőssé a hazug és
igazságtalan vak és gonosz ítéletekért, mert hogyan ítéljen igazán,



akinek szemét és fejét betakarták? Aki ettől a pillanattól kezdve nem
tehet arról, hogy helyesen és világosan határozzon az igaz és hamis
közötti különbség felől? Egyben elárulja gonoszságát is annak, akit
képvisel, mivel „szemeik betakarója”, „mély állom szelleme” helyett
tehetné éberség szellemét az Úr azokra a fejekre. Az talán bűn?
Vagy mégis csak képtelen rá?
Ésaiás egyik legfontosabb feladata a külpolitikába való beavatkozás.
Ezeknek a beszédeknek segítségével kísérli meg elhitetni, elhirdetni
és bizonyítani az Ismeretlen Intelligencia, vagy képviselője, hogy ő
egy minden népek felett álló hatalom, és hogy csak füttyentenie kell
ahhoz, hogy az egyik népet a másikra uszítsa, az indoklás
természetesen a háborút vesztett nép büntetése. A prófétizmus
azzal meg is szűnik, hogy ezek a kísérletek sokszor balul sülnek el,
nem az történik, amit megjósolnak, mivel az emberek, a próféták
állítása ellenére, még sincsenek a hatókörén belül. Bár kiváló
módszer az emberek nézetének, hitének manipulálására az a
stratégia, hogy bármilyen kimenetele is legyen egy történelmi
eseménynek és az arra vonatkozó jövendölés sikerének, mivel előre
kész minta adatott az értelmezésükre. Például, ha mégsem indít
háborút az a király, akiről megjövendölte a próféta, akkor az érvelés
azonnali megváltozása szerint az elveszíteni kívánt nép megtért, az
Úr pedig könyörült rajta, ha pedig a szabadítás sikertelen, vagy
lehetetlen a jövendölés ellenére, akkor a nép bűnei miatt
hosszabbodik meg a fogság. Ésaiás egy politikai manipuláció
szószólója, és két dolgot akar elhitetni, hogy minden, ami történik a
politikában, az Úr füttyentésére történik, továbbá, hogy a cél a
központi világhatalom megteremtése, melynek helye a Sion,
Jeruzsálem. Mindez olyan időben történik, amelyben az ember
technikai szintje még elégtelen ahhoz, hogy ezek a történeti
események valósan követhetőek legyenek, így a prófétai kudarcok
felderítése, vagy utólagos bizonyítása jóval nehezebb. Nem



beszélve arról a menekülési tervről, hogy azt a prófétát, akinek
jövendölése jól láthatóan nem teljesült, hamis prófétaként
egyszerűen el kellett távolítani, mert „nem az Úr nevében szólt”. A
politikai jövendölés egyébként annál valószínűbb eséllyel következik
be, minél több kém, besúgó és technikai eszköz áll az
információszerzés birtokában. A technikai eszközök általi felderítés
olyan korban igen könnyen mehetett végbe, ahol ennek a
stratégiának lehetősége a kutatásra szánt területen teljességgel
ismeretlen.
Egyiptommal szemben se más a probléma, mint az engedetlenség.
30,9: Mert engedetlen nép ez, hazug fiak, fiak, kik nem akarták
hallani az Úr tanát.
Miért? Talán Izrael előtt nekik próbálta meg beadni a szabadságuk
megvonásának követelményeit magában rejtő „értelmes tanítást”?
Most pedig bosszút áll rajtuk, mert nem hallgattak a szavára.
Izrael szentje a keresztények írásmagyarázói szerint Jézus, jóllehet
az írásokból egyértelműen kivehető, hogy nem jövőbeli alakot
gondol a próféta, hanem magára az Ismeretlen Intelligenciára:
30,12: Ezért így szól Izrael szentje: Mivelhogy megvetitek ezt az
igét és híztatok zsarolásban és álnokságban és támaszkodtatok rá
30,15: Mert így szól az Úr, Izrael szentje
Az igének való engedetlenség következménye a pusztulásuk:
30,13: ezért olyan lesz nektek a bűn mint omladozó rés, mely
kidűl egy magas falon, amelynek hirtelen, hamarjában jön a törése:
14. és összetöri, amint összetörnek egy fazekas korsót darabokra
zúzva, kímélet nélkül; és nem találtatik darabjai közt cserép, hogy



tüzet kaparjanak a tűzhelyről és vizet merjenek a veremből.
Izrael Szentje egy pusztító hatalom megszemélyesítője, aki nincs
kímélettel az alkotásokra, ahogy az őrült fazekas töri össze az
edényeit, mert hirtelen nem tetszenek a saját alkotmányai.
Ésaiás írásaiban a prófétai békesség a fegyverektől való
mentességet jelenti, nem valódi békét. Ha azonban valaki
háborúságot tud generálni, képes felajánlani békét, mert nem
engedi a fegyvert betörni:
30,15: Békesség és nyugalom által fogtok megsegíttetni,
nyugodtságban és bizalomban lesz a ti erőtök; de ti nem akartátok
És képes elvenni is a békét, a szempont a döntéshez a hatalmának
tisztelete. Egy általa adott kegyelem ajánlata csak a törvény
uralmának (ami az Ismeretlen Intelligencia jogalkotásának
megfelelője) biztosítása miatt jöhet számításba, és nem a szenvedő
nép sajnálatából:
30,18: És ezért vár az Úr, hogy kegyelmezzen nektek, és ezért
késik, hogy irgalmazzon nektek; mert a jognak Istene az Úr,
boldogok, kik rá várakoznak.
Itt láthatjuk, hogy a népet hagyja inkább szenvedni, csakhogy az
Ismeretlen Intelligencia által vélt jogosság érvényesüljön. Az általa
kicsavartan értelmezett jogosság felette áll a szenvedőn, a
szegényen, az özvegyen, és árván való segítségen, hiszen
fontosabb az engedelmesség az irgalmasságnál. A szenvedőn, a
szegényen mutatott irgalmasság csak akkor lesz vezérszólammá, ha
érdekei a hatalom biztosítása végett megkívánják. A kegyelem a
fenti esetben nem más, mint az öldöklő fegyver megindításának
halogatása. Hátha fenyegetéssel szolgai engedelmességet tud
elérni.



Ésaiás láthatóan a politika befolyásolásának területét kapta.
Halogatás nélkül próbálja terjeszteni azt az ideológiát, amely az
Ismeretlen Intelligencia világuralmi terveinek véghezvitelére tör.
30,27: Íme, az Úr neve messziről jön, ég a haragja súlyos
füstfelleggel, ajkai telve haragvással és nyelve olyan, mint az
emésztő tűz; 28. és lehelete olyan, mint az áradó patak, amely
nyakig ér, hogy megszitálja a népeket a semmisülés szitáján, és a
tévesztő zabola a nemzetek állkapcsán legyen.
34,1 Közeledjetek népek, hogy halljatok, és ti nemzetek
figyeljetek, hallja a föld és teljessége a világ és mind a sarjadékai. 2.
Mert haragja van az Úrnak mind a népek ellen és föllobbanása mind
a seregük ellen; átokká tette, odaadta a mészárlásnak.
A próféta irányvonala a cél eléréshez egyértelműen pszichológiai
módszer, amely a félelemre hivatkozik:
30,31. Mert az Úr hangjától megretten Asszíria, mely vesszővel
ver.
Fegyverek helyett szavakkal próbál meg befolyást elérni, ezzel
alapjait veti meg a környező népek ideológiai téren fejlődő politikai
manipulálásához. Például a képviselt hatalom birtokosát magasan
fölé helyezi egy egész országnak, és láthatatlan hatalomként
próbálja feltüntetni, szemben a hús vér emberrel:
31,3: Egyiptom pedig ember és nem Isten és lovaik hús és nem
szellem
Csakhogy az „Úristen” nem szellem, csak annak látszatában
működik, hogy láthatatlan maradjon a leleplező szemek elől.
Szívesen használja azokat a fogalmakat ennek elérésére, amely
egyébként már széles világon a Teremtő, az élő Isten



jellemvonásaiként ismertek, ilyenek a „szellem”, a „mindentudó”, a
„mindenható”, a „mindenütt jelenvaló”, a mindenek felett való”, az
„örökkévaló”, és hasonló értelmű fogalmak. A próféta tévedése
óriási, kivéve, ha tisztában van az őt befolyásoló háttérhatalom
teremtett lényegével, akkor pedig szándékosan félrevezető, azaz
érdekelt annak a hatalomnak földi megteremtésében.
A politikai manipuláció egyik legfontosabb kelléke Izrael
helyreállítása, ha ez sikertelen, komoly eséllyel kerül vesztésbe a
világuralmi terv.
31,6: . Térjetek vissza ahhoz, akitől oly mélyen elpártoltak Izrael
fiai
Vegyük észre, hogy „mély elpártolás” csak úgy volt lehetséges, ha
volt olyan időszak, mely alatt képtelen volt az Ismeretlen
Intelligencia a már szolgai sorba döntött népével foglalkozni, Most
azonban visszatért a földre és látja, hogy elhagyatva az ő
hatalmának oltára, mindenki bálványok, idegen istenek után futkos,
azaz nem az urat imádja. Ez a részlet burkoltan igazolja távollétének
lehetőségét, azaz istenként való működésének hiányosságát.
Vizsgáljuk meg Ésaiásnál egy prófécia stratégiáját:
33,1: Amint végeztél a pusztítással, téged fognak pusztítani;
amint befejezted a hűtlenkedést, ellened fognak hűtlenkedni.
Egy ilyen jövendölés például nem egy nagy gondolat, hiszen egyik
pártütés követi a másikat, a nélkül is, hogy azt megprófétálták volna,
így megfogalmazva azonban bekövetkezéskor prófétai szintre
emelheti a szólót.
Térjünk itt ki arra, hogy mit jelent az Ismeretlen Intelligencia
jogossága a próféta elképzelésében, tehát hatalomközpontú ítéletek



hozatala a törvényszegés büntetésére.
Amennyire pártütő, engedetlen és makacs volt a történelemben
Izrael, annál inkább tekinthető elszámított, hiábavaló igyekezetnek
Mózes törvényeinek az érvényesítése. Ma sem érvényesek azok,
hiszen teljes mértékben kiforgatva, átértelmezve (Talmud)
alkalmazzák. Úgy tűnik, kevés volt a szegények és özvegyek
felkarolása a prófétákon keresztül, mivel a törvény hibái eleve
lehetetlenné teszik a teljes uralomra jutását. Az Úristen szándéka
egy törvénybe foglalt ideológia meghonosítása volt, mindegy, hogy
hány személyt irtanak ki alatta, és hány rendszert váltanak alatta
évszázadokon keresztül. Mózes szellemiségének fenntartása volt a
cél, amely egyedüli alap lehetett annak az elképzelésnek, hogy a
világuralmi pozíciót egyszer valaki az égből, az univerzumból, más
égitestről könnyedén megszerezze és birtokolja. A pszichológiai
manipuláció (istenfélelem ennek az ideológiának a legnagyobb
kincse: 33,6: ; az istenfélelem az az ő kincse.) látszik erre a
legalkalmasabb eszköznek, mivel ez egyben a legkisebb fizikai
erőforrást használja fel, és így a legolcsóbb technika. Bolygóközi
szállítási nehézségek miatt az utánpótlás igen drága művelet, ezért
csak ezzel az eszközzel érhetnek el lassan, de talán biztosabban
eredményt. A központi hatalom ideológiájának terjesztése azért
fontos a számára, mert ezzel akárhány király is hullik el alatta, de a
hatalomért vívott háborúskodásokkal a föld természeti erőforrásait
sikerül folyamatosan egy kézbe koncentrálni, ami a világhatalom
kialakulásához öles léptékkel vezet.
A próféta törvényadót és bírót lát az Úrban, és a körös-körül látható
nyomorúságnál, megaláztatásánál, fogságnál és elnyomásnál nem
marad más remény, mint az Úr ítéleteiben, és a törvény uralomra
jutásába vetett bizalom.
Fontos stratégiai lépés, hogy jólétben, békességben és



boldogságban élő népet nem lehetett volna meggyőzni, hogy
fogadjon el egy viszonylag barbár, primitív és erőszakos törvényt, és
annak urát, (valamint teljes képviseleti rendszerét a földön) aki ítél
majd jó és gonosz között a megadott törvény szerint. Hanem, és itt
a lényeg, azért választotta az Ismeretlen Intelligencia Izraelt, mivel a
fogságban sanyargatták, a pusztában kilátástalan volt a helyzete, és
a törvény uralmának kialakításán keresztül helyzetük megoldásának
ábrándjával volt képes kecsegtetni.
Stratégiai szempontja volt az is, hogy úgy lehet a világot központi
hatalom alá vetni, ha romba döntik és nyomorba, hogy egyetlen
kivezető útnak a törvény uralmának elfogadása lehessen. Egyiptomi
fogság nyomorából kivezetésképpen mutatott korai példát később a
próféták a világ népeire kiterjesztve próbálták meg ajánlani, ezért
kerül elő szavaik közül az utolsó rettenetes nap, amelyből kivezető
utat csak behódolt, teljesen engedelmes népek találnak meg.
A pusztítás és gyilkosság tervei az írásokban nem értelmetlen, vak
és végzetszerű, hanem tudatos, a cél a világ népei feletti hatalom
megszerzése.
Hihetetlen felfogást tükröz az a biztatás, vigasz, amely egyedül a
hatalmas pusztítóba vetett bizalmat ápolja, és az ítélet fejedelmét
hívja segítségül:
35,4 Mondjátok a hamarkodó szívűeknek: erősödjetek, ne
féljetek; itt az Istenetek, bosszú jő. Isten viszonzása, ő jön és
megsegít benneteket.
A 36.-39. fejezet Jeruzsálem ostromának leírását és végkifejletét
írja le. Jóllehet a történelmi adatoktól eltér a szöveg, hiszen az
ostromló Rabsáké elvonulását Jeruzsálem alól Tirháka vezetésével
meginduló egyiptomi csapatok közeledésével indokolják, a
szövegben azonban egyedül az Ismeretlen Intelligencia



beavatkozásának tüntetik fel. A szövegben szereplő angyal helyett
pedig vagy egerek támadását, vagy hirtelen pestis felütését vélték
magyarázni.
37,35: Megvédem a várost, hogy megsegítsem, a magam
kedvéért és Dávid szolgám kedvéért. 36. És kivonult az Úr angyala
és megölt Asszíria táborában száznyolcvanötezer embert: mikor
korán reggel felkeltek, íme mindannyian holt hullák. 37. Erre elindult,
elment és visszatért Szanhéríb Asszíria királya és maradt Ninivében
Nem lehetetlen azonban, hogy a pusztítás a korábban is tárgyalt és
szerephez jutott háttérhatalom technikai beavatkozásnak kell
tulajdonítani, hogy ezzel az igen végveszélyben levő szövetséges
nép újból levegőhöz jusson, és a pszichológiai alakításokra ismét
nyitott maradjon. Tudnunk kell ugyanis, hogy az Ismeretlen
Intelligencia fellépésének lesznek jelei még jóval később, a babiloni
fogság alatt, Ezékielnél is lehet látni a jól értelmezhető nyomát,
amelynek technikai fölényét a megfelelő ismeret hiányával is a
próféta kiválóan írja le. Az Ezékielnél megszólaló hang stílusa,
szándéka, és jellemvonásai messze egyezést mutatnak
visszamenőleg Mózesig az Ismeretlen Intelligenciának tulajdonított,
korábban is tanúsított stílussal, szándokkal és jellemvonásokkal,
ezért a Proto-Ésaiás idejében feltűnt jellegzetes beavatkozás sem
vethető el, talán éppen pont a Jeruzsálemi ostrom megszünésében.
Deutero-Ésaiás
Az 40-55. fejezetek keletkezésének ideje Izarel babiloni fogságának
idejére tehetőek, tehát kétszáz évvel későbbre, mint a Proto-Ésaiás
előző fejezeteinek születési ideje. Ezeknek a fejezeteknek az írója új,
egyetemes, a mindenségbe és a természetbe ágyazott istenképet
alakított ki. Deutero-Ésaiás majd minden fejezetében kifejezetten
törekszik istennek feltüntetni az Ismeretlen Intelligenciát, a



bálványok elleni kirohanásai pedig egyértelmű politikai
manipulációkat takarnak. Mivel nem áll az Ismeretlen Intelligencia
rendelkezésére fegyver és komoly sereg, ezért a szokásos
pszichológiai szólamokkal, gőgős és önfényező, fenyegető és
haragos szavakkal igyekszik hatni.
A 40. fejezet egyértelmű hatalmi állásfoglalás, mégpedig a
sáskaszerűen elszaporodott, rengeteg nép ellen. Gőg és
felfuvalkodás beszél belőle, megvetően lekezeli az emberiséget, az
Ismeretlen Intelligencia a saját hatalma fényezésével foglalkozik.
Hiányzik belőle minden alázat és szelídség.
Megveti a munkás kezét, a művész szemét, utálja a riválisokat, a
bálványokat. Képes haraggal tekinteni a kőből és fából csinált
bálványokra, amelyek nem árthatnak sem neki, sem az embereknek.
És ezt ráadásul jól tudja. Primitívséget tükröz, hogy harcba száll
olyan vetélytársakkal, amik nem versenytársak, ami azt a hátsó
gondolatot veti fel, hogy fél valakitől, vagyis mégis létezik riválisa.
Hihetetlenül gőgös:
40,15: Lám, a nemzetek, mint csepp a vederből és a serpenyők
porszemeként becsültetnek; lám, szigeteket, mint parányt emel föl
40,23: aki semmivé tesz fejedelmeket, a föld bíráit
hiábavalósággá tette
40,25: Kivel hasonlítotok össze engem, hogy vele egyenlő
volnék, mondja a szent.
41,24: Lám, ti semmiből vagytok és művetek semmis; utálat, ki
titeket választ.
Egyetlen alkotó sem beszél ilyen megvetéssel alkotásáról, ez



nagymértékben támasztja alá, hogy az ismeretlen Intelligenciának,
aki a Teremtő képében igyekszik önmagát beállítani, köze nincs az
emberiség és a világ teremtéséhez. Az Ismeretlen Intelligencia és az
emberiség közötti ellenséges viszonyt csak és kizárólag az ő
hatalmi törekvései váltották ki, és az ember megvetésének általa
alkalmazott módja jellegzetesen az embertől idegen támadóra utal.
Mivel a részéről egyedül elfogadható, szent és igaz ember nem más,
mint a szolgálatába beállt gondolkodástól és érzelmi tevékenységtől
megtisztított egyén, az ember tökéletességéről alkotott képe
kizárólag az ember felett elért hatalmi sikereihez kapcsolódik. Az
emberek romlottsága az Úristen szájából valójában a saját hatalmi
törekvéseinek a kudarcait jelentik.
A gőgös önfényezés után a „kiválasztottak” felé mutatott
hízelkedése jön. Az álszentség gyökere, hogy igényeinek,
követeléseinek valójában a néphez semmi köze nincs, hiszen az
atyákkal megkötött – azaz rájuk kényszerített - szövetség fiakra való
átruházása jogtalanságot és igazságtalanságot tükröz a fiak
elfogadási nyilatkozata nélkül. Kijelenti ennek kedvéért, hogy
Ábrahám a barátja, Izrael pedig a barátja magzatja, hogy
hízelkedésével megalapozza, csupa dicsőség az, hogy szolgájának
tekintheti Izraelt, akit szolgálata fejében „megerősít, megvéd, segít
és megtart”. A támogatás indokolt, mert azzal a saját hatalmát
erősíti, védi, segíti és tartja fent.
A próféta folytatja Izrael ellenfeleinek, azaz a szabad népeknek a
becsmérlését, semmibe vételét:
41,11: Lám, megszégyenülnek és elpirulnak mind, akik
felgerjednek ellened; olyanok lesznek, mint a semmi és elvesznek a
te pörös feleid
Izrael felkarolása nem más célt szolgál, mint hogy őt szeretné tenni



a népek pörölyének, aki megtöri ellenállásukat:
41,15: Íme, éles, új, sokfogú cséplőszánná teszlek, megcsépelsz
hegyeket és összemorzsolod, és dombokat polyvává teszel. 16.
Megszórod őket, és szél viszi el, és vihar elszéleszti őket; te pedig
ujjongani fogsz az Úrban, és Izrael szentjében fogsz dicsekedni.
A szegénység és a szűkölködés mellett ugyan kardot ránt, de a
számukra biztatásul adott ígéretek hamisan csengenek:
41,17: A szegények és szűkölködők vizet keresnek és nincs
nyelvük szomjúságtól szikkadt el; én, az Úr meghallgatom őket,
Izrael Istene, én nem hagyom el őket.
Természetesen nem sajnálatra kell gondolnunk, hanem annak
felismerésére, hogy az országban dúló nyomor felelősei a felülről
törvényesen megszabott út megkerülésével gazdagodnak meg
egyesek a szolgai országban. Vagyis az Ismeretlen Intelligencia
rádöbben, hogy egyesek kihasználják, és helyette fölözik le a
hasznot a népből, ezért aztán éles támadást intéz ellenük. A bőség
ígérete csak a szolgaságban kitartó nép jutalma, itt azonban mintha
a szegényeken való szánakozás indítaná meg:
41,18: Majd fakasztok kopár csúcsokon folyókat és völgyek
közepén forrásokat, pusztát teszek vizes tóvá és sivatag földet
víznek eredőivé. 19. Adok a pusztában cédrust, akácot, mirtust és
vadolajfát teszek a sivatagba ciprust, jegenyét és fenyőt
egyetemben.
Az egyik probléma az, ha valóban képes lenne a föld
termékenységét pozitívan befolyásolni, akkor miért nem teszi ezt
meg másutt, mindenütt, és különösen ott, ahol a szegények és
szűkölködők sokkal inkább azt igénylik? A másik, mi módon tekint
csak Izrael szegényeire, miért nem tekint más népek szegényeire?



Azokon nem érdemes szánakozni? A harmadik, hogy az ígéret
sehol, semmikor nem teljesült be, Izrael szegényei és szűkölködői
ugyanúgy meghaltak szegényen és szűkölködve, mint a hatalmas
ígéret előtt. Egy puszta sem vált vizes tóvá, és egy vadolajfát sem
ültetett a szegényeknek a javára. Saját fölényeskedése inkább csak
egy fajta megvetésbe torkollik, mint valódi szánalmat tükrözne a
szűkölködőn:
41,24: Lám, ti semmiből vagytok és művetek semmis; utálat, ki
titeket választ.
Hivalkodik, hogy bezzeg ő képes a szegényeken és szűkölködőn
segíteni, a nép színe java, erősségei pedig nem, de ígéretei semmivé
válnak, szél és hiábavalóság az Ismeretlen Intelligencia minden
szava. Szó nincs arról, hogy valódi segítséget nyújtson a nyomorgó
nép szenvedőinek, hanem csak felhasználja őket egy újabb pusztító
ítélet indoklására:
41,25: Fölébresztettem északról és eljött, napkeletről azt, aki
szólítja nevemet, jön a helytartókra, mint agyagra, és mint fazekas,
ki a sarat tapossa.
A következő fejezet a szolga feladatát, Izrael tennivalóját osztja ki,
és az nem más, mint a törvényuralom terjesztése a világban:
42,1: Íme, az én szolgám, akit tartok, az én választottam, akit
kedvel a lelkem. Ráadtam szellememet, hogy törvényt vigyen szét a
nemzeteknek.
42,4: Nem lankad el, és nem törik meg, míg a törvényt nem
helyezi el a földön, és tanítására nem várakoznak a szigetek
A „ráadtam szellemem” alatt specifikus tudását, azt az eszmeiséget
kell érteni, amely a törvényen keresztül képes biztosítani és



fenntartani a tervezett központi hatalmat, szerkezetét, és
pszichológiai feltételét – a büntetések osztásával, ami az ítélet
gyakorlása -, a félelemkeltés bevált eszközén keresztül. Hogy tehát
az Úr szolgája, mint a népek világossága lép fel, az nem jelent
semmi mást a próféta üzenetében, mint Izrael megbízatását, ami a
törvény általa való hirdetése a világnak. A fogságból való
szabadulást is pontosan úgy kell értenünk, mint ahogyan Izrael
Egyiptom fogságából való szabadítását, azaz a népnek az
Ismeretlen Intelligencia hatalmának szolgálatába állítását. Ahogyan a
megszabadított Izrael a „törvény világosságának” szolgálatába állt,
ugyanúgy kell a világ minden népének a „törvénytelenség
sötétségéből” megszabadulni.
Ha a világosságról és a szabadításról Jézus beszédei alapján
alkotunk fogalmat, akkor a lélek és a szellem éber és érzékeny
működésének szabadságát, a gondolkodás és az érzés
korlátozásainak megszüntetését gondolhatnánk a következő sorok
mondanivalójaként:
42,6: Én az Úr hívtalak igazsággal és megfogom kezedet;
megóvlak és teszlek a nép szövetségévé, a nemzetek
világosságává; 7. hogy megnyissad a vak szemeket, hogy kihozzad
börtönből a foglyot, a fogházból a sötétségben ülőket
Ám itt nem a Jézus-szemléletből fakadó világosságra kell
gondolnunk, hiszen az Úristen képviselője beszél. Láttuk ugyanis,
hogy az Ismeretlen Intelligencia szabadítása már az egyiptomi
tanulságból is jól kivehetően azt jelenti, hogy saját hatalmát terjeszti
ki a megszabadított nép fölé, és a parancsainak szolgálatára
kényszeríti. Ott is szabadításról beszélt, aztán vég nélküli szolgaság
lett belőle. Ha tehát ő beszél a foglyok, és sötétben ülők
szabadításáról, akkor mögötte még tartósabb fogságot, talán még
erősebb szellemi sötétség teremtését kell feltételeznünk, hiszen a



szolgaság alapértelmezett viszony az ember és közötte kialakuló
kapcsolatnak, amelyben a szellem és lélek világosságát kifejező
értelem és érzelem korlátozás nélküli működése nem megengedett
képessége az embernek. A nemzetek világossága alatt tehát ne a
szellem és lélek világosságát értsük, erről szó nincs. Arról a
tanításról van szó, amely Jeruzsálemből megy ki és „megvilágosít
népeket”, amikor a központi hatalom megszilárdul az egész föld
népei felett:
51,4: Figyeljetek rám, népem, és nemzetem, rám hallgassatok;
mert tanítás ered tőlem és törvényemet a népek világosságául
helyezem el.
Vagyis világosság alatt nincs szó sem igazságról, sem szellemről,
sem szeretetről, sem lélekről, hanem kizárólag arról a törvényről,
amely már Mózesnél is az ember szabadságának megfosztására
alkottatott, és az Ismeretlen Intelligencia hatalmának
megszilárdítását alapozta meg. Az igazság nem a jézusi igazság,
hanem a törvény elfogadása és igaznak tartása, függetlenül annak
ember ellenes, élet ellenes, és szabadság ellenes vonásaitól.
Az önfényezés nem hiányzik a következő sorokban sem:
42,12: Adjanak az Úrnak dicsőséget, és dicséretét jelentsék a
szigeteken. 13. Az Úr, mint a hős indul ki, mint a harcos vitéz ébreszt
fel buzgóságot, riadozik, sikolt is, ellenségein győzedelmeskedik.
A hős fogalma tehát a Sikeres Megtorló képe Izrael filmvásznán,
amely mintától mind máig nem sikerült megszabadítani az
emberiséget. Erényt kovácsoltunk abból, ha a megtorlást a
törvényszék képtelen végrehajtani, akkor annak egyéni megoldását
véghezvivő személyt hősnek tekintjük. A próféta által támogatott
erény teljes mértékben ütközik Jézus erényével, aki a megtorlás
elvetését tanítása alapjának tartotta. A hős győzelmében megint



csak a hatalom megszerzésének, az Úr dicsőségének kivívásának a
szempontja a fontos. Az ellenség természetesen a bálványimádó
nemzetek, akik nem hajlandóak az Ismeretlen Intelligencia
parancsainak behódolni.
Mivel a babiloni fogság idején vagyunk, az Ismeretlen
Intelligenciának választ kell adnia arra a kérdésre, hogy jól
meghatározható ideig miért volt csendben, miért nem segített, és
miért nem hallgatott a népe segélykiáltására.
42,14: Hallgattam régtől fogva, csendes maradtam, erőt vettem
magamon
Tehát „erőt vett magán”! Mihez kellett erőt gyűjteni?
42,15: Elpusztítok hegyeket és dombokat, és minden füvüket
elszárasztom; teszek folyókat szigetekké, és tavakat kiszárítok.
Már étjük: egyetlen dologhoz képes erőt gyűjteni, hogy milyen
módon pusztítson az emberek között, hogyan ártson a
természetben, a nem általa teremtett világban, ha az ember nem
hajlandó engedelmeskedni az elvárásainak.
Tehát Deutero-Ésaiás visszadobja a labdát a népnek, akit szolgának
és egy világméretű feladat küldöttének tekint, a nép
nyomorúságának és fogságának az oka a nép vaksága, nem az
Ismeretlen Intelligencia hallgat, hanem a nép süket:
42,19: Ki vak, ha csak nem a szolgám és süket, mint a követem,
akit küldök
Mit akart a néptől, mint szolgától az Ismeretlen Intelligencia?
Csupán a hatalom igazságának, a törvény uralmának
megszilárdítását. Az „ő igazsága” a hatalom megszerzésében áll, a



törvény tanának terjesztésében:
42,21: Az Úr kívánta az ő igazsága kedvéért, hogy naggyá tegye
a tant, és dicsővé tegye.
A nép felvirágzásának elmaradása a próféta szerint nem az
Ismeretlen Intelligencia távolléte az oka, hanem a felelős csak a nép
lehet, aki önállóan képtelen volt a törvény megszilárdítására, és a
hatalom megőrzésére. A vak szolga az az Izrael, aki képtelen a
ráhagyott törvény szerint alakítani az életét, képtelen látni a
különbséget a törvény rendelkezései és a valós tettek között. Fel
nem merül a vád oldaláról annak a mentő körülménynek tárgyalása,
hogy Izrael fogságra jutása talán nem a törvényhez való viszonyuk
hibás vagy helyes voltától függ, hiszen a fogságra vivő fél túlerőben
volt. Némi igazság azonban lehet abban, hogy a törvény kezdettől
fogva szigorúbb betartásával talán idejében komolyabb hatalmat
szilárdíthattak volna meg, ha nem osztódott volna ketté Izraelre és
Júdára, ha a pártvillongások nem rontották volna meg a birodalom
fejlődését, ha teljesen elvetnek minden önállóságot, szabadságot,
értelmet és szolgai módon alá vetik magukat az előírásoknak, akkor
talán Izraelnek lett volna nagyobb befolyása a körülötte való
népekre, mint fordítva. A kapott törvény ugyanis alaposan
eltervezett rendelkezések gyűjteménye, amelynek követése egy
tudatlan nép számára gazdasági és politikai hatalmának
megszilárdítását jelenthette volna a környező hatalmakkal szemben.
Izrael nem ismerte fel az ajándék útmutatót a hatalomhoz, ezért,
megszilárdulás helyett jött a bomlás, a villongás, a felosztás. Míg
végül a vakságuk következménye jelenleg, a fogság:
42,22: De ő kiprédált és kifosztott nép, fogva tartják mindnyáját
odúkban, és fogházakba eldugattak; prédává lettek és nincs
megmentő, kifosztva lettek, és nincs, aki mondja: add vissza.



Az Ismeretlen Intelligencia hosszabb távollét után visszatér, és látja
a nép elesettségét. A kárhoztatás egyértelmű, a nép a felelős saját
nyomoráért, mivel elhajlott a törvény követésétől. Egy működő
diktatúra tanítását fogalmazza meg a törvény, amely kudarcra van
ítélve, ha nem engedelmeskednek minden szavának. Talán
elszámította magát az Ismeretlen Intelligencia, azt hitte, a
pusztában kellően megszorongatta a népet és megfélemlítette
ahhoz, hogy a törvény betartását ezzel a lépésével megalapozza.
De csak fél sikert ért el, a diktatúra szabályaitól való elhajlás a
távolléte alatt meggyengítette a hatalmat, és ezzel a környező
hatalmak prédájává tette a népet. A babiloni fogság idejének
elemzésében már nem lehet jól megállapítani, hogy vajon a birtokolt
föld gazdasági értékei akkor is prédává tették volna-e Izraelt, ha
törvény szerint élve erősebb birodalmat kovácsol. Amikor a próféták
idején újra megérkezik, és megszólal, még helyre akarja állítani a
dolgot, szabadító lépéseket is tesz, valamint elkezd külpolitikával
foglalkozni a világhatalom megszerzésére kacsingatva. A
megfélemlítő és pusztító lépések pszichológiai stratégiáját használja
fel itt is a népek manipulálásra.
Első lépésben palástolja a távollétének szemet szúró hiányát, úgy
állítja be, mintha a fogság az ő döntése lenne:
42,24: Ki adta kifosztásra Jákobot és Izraelt a prédálóknak?
Nemde az Úr, aki ellen vétkeztünk, akinek útjain nem akartak járni,
és akinek tanára nem hallgattak?
Fontos jelenség, utólagos értelmezés egy történetnek, amely szerint
a nép fogsága valamiféle büntetés, amelynek nem volt meg sem a
tárgyalása, sem az ítélet meghozatala. Magyarázkodás, amely
mögött annak a hiányosságnak a leplezése rejlik, hogy képtelen volt
távolléte miatt foglalkozni az ő szolgálatát bevállalt nép dolgaival, és
időben eltéríteni őket a veszedelmet jelentő úttól. Visszaveti a



következményeket az áldozat fejére, a felelősség kizárólag Izraelé,
az Úristen pedig Izrael tudtán kívül, suttyomban ítéletet hozott
ellene, amit ezen a módon, utólag ad az értésére. A fogság előtt
persze nem beszélt a fejükkel, pedig ha a fogság ítéletét ő hozta
volna meg, illett volna Izrael tudtára hozni időben. Abban a furcsa
helyzetben vagyunk, hogy a korábbi próféta, Proto-Ésaiás éppen
felemelkedést, messiási korszakot, és virágzó királyságot hirdetett,
és nem fogságot:
35,5: Akkor megnyílnak a vakok szemei és a süketek fülei
fölnyittatnak. 6. Akkor ugrándozik, mint az őz a sánta és ujjong a
némának nyelve; mert vizek fakadnak a pusztában és patakok a
vadonban.
35,9: Nem lesz ott oroszlán, vad ragadozó nem megy rajta, nem
találtatik ott; hanem járnak a megszabadultak. 10. És az Örökkévaló
megváltottjai visszatérnek és jönnek Sionba ujjongással, örökös
öröm a fejükön, vígságot és örömet érnek és elfut bú és sóhaj.
Ezzel szemben Izraelt prédálók tartják kezükben. Valójában a
fogságnak köze nincs Izrael vétkeihez, hanem ott termett meg a
szőlő és az olíva, amely exportálása tette abban az időben
felemelkedővé Izraelt, és amely egyben kívánatossá tette a földet a
hódítók számára.
De a próféta hibázik, mégis a történelmüket meghatározó erők
megértését megkerülve sikerül beadni a tömegnek hogy a döntés az
Úristen lépése volt. A hiba abban rejlik, hogy a döntés
ellentmondásos a törvényes ítélettel, mivel ahhoz, hogy valamilyen
büntetést foganatosítson valaki, először ítéletet kell ahhoz hozni. A
próféta elmulasztja az ítélet meghozásának szakaszát, azonnal a
büntetés végrehajtási szakaszáról beszél, melyben az Úristen
haragjában cselekszik. Nem törvény szerint, ítéletet ülve, hanem



indulatból azonnal bosszút állva.
42,25: Kiöntötte tehát rá haragjának hevét és háború hatalmát az
lánggal vette őt körül, de ő nem tudta, meggyújtotta, de nem vette
szívére
Tehát A félig kudarcot vallott tervét megpróbálja az Ismeretlen
Intelligencia kijavítani, újból Izrael mellé áll, kijelenti, hogy még ha
tűzön is megy át, akkor sem ég meg, mert az Úristen vele van.
Hitetés, biztatás, és vakítás.
Megfogalmazódik a prófétai megváltás. Amely értelemben nem
állatok vérét, nem égő, és ételáldozatokat, nem pénzt vagy
kincseket, hanem népeket ad az Úristen váltságul, akikhez valójában
joga sincs, nincsenek a hatalmában, de ő mégis könnyedén
feláldozza a „gonosz és bálványimádó” népeket az ő szolgálatára
korábban szerződésre kényszerült Izraelért cserébe. Ez csupán
annyit tesz, hogy a nép hitetése kedvéért, hajlandó akármilyen
népet elpusztítani.
43,3: Mert én az Úr, a te Istened, Izrael szentje, a te segítőd,
Egyiptomot adom váltságodul, Kúst és Szebát helyetted. 4.
Minthogy drága vagy szemeimben, becses vagy és én szeretlek,
embert adok helyetted és népeket lelked helyett.
A Megváltás tehát a prófétánál korántsem olyan, mint Pál
apostolnál, aki egy embert áldoz fel minden emberérét, hanem
népeket és embereket áldoz fel Izrael szolgai lelkületéért.
44,22: Eltörlöm, mint a felhőt, bűntetteidet, s mint a felleget,
vétkeidet; térj vissza hozzám, mert megváltottalak
A megváltás megtörtént (múlt idő!), hiszen úgy állította be, hogy
népeket (Egyiptomot, Kúst, Szebát) adott szabadulásáért, ráadásul



elfelejti a „kezeletlen” – azaz még felette ítéletet nem hozott
bűneit a népnek. Aktív szolgálatra szólít fel a térítő üzenetével a
próféta, tehát a megváltás célja a nép szolga státuszának helyre
állítása.
Még a szabadítás is ellentmondásos:
43,8: Hozzák ki a népet, mely vak, bár szemei vannak és a
süketeket, kiknek füleik vannak.
Amiképpen ítélet meghozatala nélkül – tehát a népnek tudtul adása
nélkül - került Izrael fogságra, azonképpen önkényes döntésből, a
nép kiérdemlése nélkül kerül szabadításra. Nem azért szabadítja
meg a népet, mert a fogságban megjött volna az esze, vagy kinyílt
volna a szeme, hiszen vak és süket, ezzel azonban elárulja a próféta,
hogy a szabadítás hátsó szándékból fog megtörténni, csupán azért,
mert nem akarja veszendőbe menni a már kidolgozott szolgai
lelkületet Izraelben. Azt reméli, hogy ezzel a mentő akcióval még
inkább engedelmességre kötelezi a népet, és ezt nem is mulasztja el
megkövetelni.
Kizárólagosságot követel, ezzel kizárja a lehetőségét, hogy
Izraelben bárkinek más képe lehessen Istenről, mint ő:
43,10: Ti vagytok tanúim, úgymond az Úr, és szolgám, akit
választottam; azért hogy tudjátok. és nekem higgyetek és
megértsétek, hogy én vagyok az, előttem nem alkottatott Isten és
utánam nem lesz. 11. Én, én vagyok az Úr és nincs rajtam kívül
segítő.
A felfuvalkodott kijelentés jellemző a hatalom csúcsára áhítozó
személy álmaira. Itt alapozza meg a próféta, hogy a valódi
istenismerő tanító vagy bölcs, mint például Jézus, üldözve legyen,
mint bálványimádó vagy hazug lélek, akik más Istent és más



viszonyt mutatnak be, mint ő és a vele elkötelezett viszony.
44,8: Ne rettegjetek, és ne féljetek! Nemde régtől fogva
hallattam veled és megmondtam, hisz ti vagytok a tanúim; van-e
Isten rajtam kívül, nincs szikla, nem ismerek.
Pedig van, Jézus még a saját beszédeit is kősziklának nevezte.
Az ember feletti technikai fölényt az egész 43. fejezet igyekszik
hangsúlyozni:
43, 16. Így szól az Úr, ki utat adott a tengerben és hatalmas
vizekben ösvényt: 17. aki kivonultatott szekeret meg lovat, hadat és
hatalmast, egyaránt fekszenek, nem kelnek föl, elpislogtak, mint a
kanóc kialudtak
Ezzel persze nem képes kimagyarázni, hogy mégis miért nem
sikerült Izraelt megőriznie a veszedelemtől, miért hallgatott, amikor
eltértek a tervétől, miért nem sikerült a messiási kort már
megteremtenie, amikor azt megjövendölte, pedig senki nem képes
akadályt gördíteni az útjába:
43,12: ... én vagyok Isten. 13. Mától fogva is én vagyok az és
nincs kezemből megmentő, cselekszem, és ki gátolja meg?
Az Ismeretlen Intelligencia fölénye a ritkán bevetett technikai
beavatkozások mellett, a pszichológiai fegyveren túl a pusztító
csapások okozásában rejlik. A korabeli emberiség képtelen azok
felismerésére és elhárítására.
A fennhéjázó Úristen nem felejt el mindig hivatkozni olyan isteninek
tartott cselekedetekre, amelyek nem tőle való eredetét a népből
bizonyítani senki nem képes. Az írásokban találunk olyan részeket,
amelyekben a csillagok, a vizek, a vadak, a leviathán készítését vagy



egyéb dolgokat a saját keze munkájának tünteti fel. Ha valóban
képes lenne ilyeneket tenni, akkor már régen olyan csodákat
tehetett volna Izraelben, hogy senki nem térne el a törvényétől. Az
engedetlenség oka ugyanis éppen a csodák isteni eredetében való
kételkedés, hiszen azok szeszélyessége éppen az isteni forrást
cáfolja, egyszer képes cselekedni valamit – jelentéktelen esetekben,
mint például Ezékiás király meggyógyítása fügefalevéllel -, másszor
jelentőségteljes esetekben pedig hallgat, és semmit sem cselekszik,
mikor egy nép sorsa kerül veszélybe. Mint amikor királyt választ a
nép, abszolút utálatos dolognak találja, mégis erőtlennek bizonyul
az ellenállásra, és mikor lúdbőrözik attól, ha nem ő uralkodik, a
királyválasztást mégis hagyja. Vagy amikor fogságba viszik a népet.
Vagy amikor lerombolják azt a templomot Jeruzsálemben, amit
előtte megígért, hogy örökre megvéd. A frigyládát sem volt képes
megvédeni, hanem utólag kellett lépéseket tenni a
visszaszerzésére, hogyan lenne képes egy népet, templomot
megvédeni a pusztítástól? Majd utólag inkább bosszút áll a
pusztítón? Csak arra képes? A Sámuel próféta 1. könyvében leírt
történetben a filiszteusokkal szembeni "mohácsi csatában" minden
elveszett: 30 ezer katona, Éli két fia, és ráadásul a frigyládát is
zsákmányul ejtette az ellenség. Persze nem volt időben ott az
Úristen, hogy csapkodjon és pusztítson villámmal, tűzzel vagy
betegséggel, régi szokása szerint. A frigyládának a filiszteusok utáni
visszakerülésétől Dávid királyig nincs hangja, sem beszólási ügye,
csendben van. Dávid királynál már megint működik, Uzzát
agyoncsapja. Salamon királyról ismert egy történet, hogy egy
szépséges etióp királynő, Makeda fiat nyert Salamontól, aki (Baina
lehkem, a frigyláda ellopása után I. Menelik Etióp és Sábai királyként
ismer a történelem), szabályosan ellopta a működő frigyládát, és
hamisítványt tett a helyére, a papok, amikor észrevették, hogy
eltűnt, és Salamon se tudta visszaszerezni, kénytelenek voltak
kijavítani a láda feltűnő eltéréseit. Története meg van írva a Kebra



Negestben. Tehát Kr. E. 586 táján a frigyláda már régen
megerőtlenedett, vagy ki lett cserélve, mivel megérinthetik, és tartó
rúdjaira sincs szükség (2.Krónika 35.3). Utolsó említés egy
frigyládáról 2 Makkabeusok 2, 4-7. ahol Jeremiás és Abimélek
állítólag egy barlangban dugja el – képtelen már csapkodni? De
éppen ezek a ritkán, és önkényesnek tűnő beavatkozások teszik
gyanússá, hogy éppen azért ilyen véletlenszerűek, mivel
működéséhez kezelő szükséges, az pedig az „Úristen” ittlététől
vagy távollététől függ. A papok azért fordultak el tőle, mert az
üzenetközvetítő szövetség ládája elhallgathatott, kimerült az elem
benne, választ tőle nem kaphattak. Ha folyamatosan üzemelt volna,
úgy ahogyan Mózes történetében a Szent Sátorban működött,
lehetetlen, hogy a technikai fölény ne leplezett volna le időben
támadásokat, elhajlásokat, nyomorgató közeledtét, vagy ellenséges
lépéseket, ne szólított volna fel bűnbánatra, ne adott volna stratégiai
tanácsokat a hatalom megszilárdításához, vagy ítéletet a hatalom
ellen elkövetett vétkek időbeni megtorlására. Az Ószövetség
„Úristene” képtelen mindenütt, mindenkor, és mindent látva jelen
lenni és észrevenni, állandóan trükkökhöz folyamodik, és becsapja
Izraelt.
Ellenben időnkénti megjelenésekor magyarázatot ad lépéseinek
mulasztására, és ez annak várakozásában merül ki, hogy Izrael
elegendő áldozatot tegyen előtte, és engedelmeskedjen mindenben.
A következő sor kellően átlagos, általános kárhoztatási szavak
ahhoz, hogy általuk biztosan találva érezze magát a nép:
43,23: Nem hoztad nekem égőáldozataid bárányát, és
vágóáldozataiddal nem tiszteltél engem, nem terheltelek
lisztáldozattal, és nem fárasztottalak tömjénnel. 24. Nem vettél
nekem pénzen fűszernádat és áldozataid zsiradékával nem tartottál
jól; de bizony terheltél engem vétkeiddel, fárasztottál bűneiddel.



De megjátssza a nagy kegyest, eddig ugyanis a fogság utólagos
magyarázatán kívül képtelen volt büntető ítéleteket hozni, most már
a régi vétkekre nem is fog, elengedi azok büntetését:
43,25: Én, én vagyok az, ki eltörli bűneidet a magam kedvéért és
vétkeidről nem emlékszem meg
Majd számon fogja kérni az eljövendő vétkeket, a babiloni fogság
még hátra van. Pedig megígérte, hogy a nép mellett lesz, hogy nem
engedi verembe esni a vak népet, mégis beleesik, ezért később
megint magyarázkodásra szorul a helyzet, a vétkes persze Izrael
bűnössége (Trito-Ésaiás tanulmányai).
A bálványimádás elleni állandó kirohanásai az Úristen értetlenségét
mutatják:
44,17: A maradékát pedig istenné dolgozta föl, bálványképévé;
meghajtja magát előtte és leborul, imádkozik hozzá és mondja:
ments meg, mert istenem vagy! 18. Nem tudnak, és nem értenek,
mert be vannak tapadva, úgy hogy nem látnak, szemeik s úgy hogy
nem értenek, szíveik
Képtelen felfogni, hogy az ember soha nem imádott pusztán fát és
követ istenként, azokat minden esetben szimbólumként értelmezte,
és ha azok nem használtak, akkor is tévedésnek, vagy
megtévesztésnek voltak áldozatai. Az Úristen elméje van
betapadva, és nem a bálványimádó elméje. A bálványimádó lehet
ugyan megtévedt, és egy tévedésen mindig lehet igazítani, de az
Úristennél más a helyzet. Aki ugyanis nem érti a bálványimádók
gondolkodását, képtelen felfogni, annak az elméje „be van tapadva”.
Egy részlet a következő sorokból annak alátámasztására, hogy
Deutero-Ésaiás már nem az Asszír király hódításai, nem Ezékiás
király (Kr. e. 725-697) idejében írta a sorokat, amikor a templom



még állt, hanem kétszáz évvel később, a babiloni fogság idején,
amikor már le volt rombolva a templom, és Kyros hódítása
megkezdődött:
44,28: ki azt mondja Kóresről [Kyros]: pásztorom, és minden
akaratomat teljesíti, hogy mondja Jeruzsálemről: fel fog épülni és a
templomról: meg fog alapíttatni
Kyros pártfogolása politikai lépés, Izrael fennmaradása érdekében
győzelmei az Úr akaratából eredőnek vannak feltüntetve. Kyros felé
mutatott hízelgés az Úr istenként való ábrázolását célozza meg, az
Úr a jó és gonosz teremtőjének lesz beállítva:
45,7: aki alkot világosságot és teremt sötétséget, szerez békét
és teremt rosszat; én az Úr teremtem mindezeket.
Megtévesztő célzattal jelenti ki a próféta, mivel a jó és gonosz az
emberek döntéseinek a terméke, nem az istené, mert ha nem az
embereké volna, akkor a gonoszságuk és vétkeinek számonkérése
eleve igazságtalan az Úrtól, hiszen sem nem tehetnek róla, sem
nem tőlük függ, sem nem ők a felelősek érte, hanem kizárólag az Úr.
A próféta célja azonban Kyros megtévesztése, hogy az előtte
kirajzolódó Urat minél félelmetesebbnek, hatalmasabbnak állítsa be
előtte, mintha a népek fölötti hatalommal való dobálózás a
kisujjában lenne.
45,9: Jaj annak, ki perel alkotójával, cserép a föld cserepei közt,
mondja-e az agyag az ő alakítójának: mit csinálsz és művednek
nincsenek kezei?
Az önmagát az ember fölé emelő hivalkodó megjegyzés elárulja,
hogy az embert mennyire semmibe veszi az Ismeretlen Intelligencia.
Nemcsak az a hasonlat árulja el az emberről való megvető nézetét,
hogy egy darab önállótlan, jelentéktelen, tehetetlen cserépnek



tartja, hanem az is, hogy saját magát cserépformáló fazekasnak
tekinti, amely alapján úgy tűnik, a saját kudarcos munkájával perel.
Az ember miért nem fejtheti ki a nézeteit arról, amit problémának
érzékel? A fenyegetés ugyanazt a hibát követi el, mint a jó és
gonosz eredeténél láttuk, ha az agyag felett valóban az Úr lett volna
a fazekas, akkor tehetne arról, hogy az agyag perel, vagy nem perel
az alkotóval. De mivel ténylegesen nem az ura, hanem csak
szeretne az lenni, hatalmat szeretne szerezni fölötte, a fenyegetés
az agyag ellenállásának pszichológiai megtörését szolgálja.
A megtévesztő szólamok között az Úr hatalmának mindenre való
kiterjesztését szolgálja a következő sor:
45,12: Én alkottam a földet és embert teremtettem rajta, az én
kezeim nyújtották ki az egeket, és mind a seregüket én rendeltem ki.
Vagyis miért perel a fazekas az agyagával, ha valóban ő csinálta?
Miért csinálta olyanra, hogy perelni kelljen vele? A perelés tehát
éppen azért esedékes, mert az agyagnak nem ő volt a fazekasa,
hanem inkább a kész fazekat szeretné a saját tervei szerint
átformálni. Az átalakítás pedig perelésbe fordul, mert az agyagnak
bizony van ellenállása. De az üzenet Kyrosnak szól, hátha sikerül
megtévesztéseivel elérni, meggyőzni, Izrael szabadon bocsátásáról.
45,13: Én ébresztettem őt fel győzelemre és mind az útjait
egyengetem; ő fogja felépíteni városomat és elbocsátani
számkivetett népemet, nem díjért és nem ajándékért, szól az Úr, a
seregek ura
Ugyanis a fizetség Egyiptom és Kús gazdagsága Izrael
megváltásának fejében, erős emberek foglyul ejtése:
45,14: Így szól az Úr: Egyiptom szerzeménye és Kús keresete és
a szabeusok, a termetes emberek hozzád kerülnek át, és a tieid



lesznek; te utánad mennek, bilincsekben kerülnek át, előtted
leborulnak, hozzád imádkoznak: csak nálad van az Isten és nincs
más Isten senki.
Az Úr folyamatosan mindenható istennek beállítása, magasztalása
átszövi az egész Deutero-Ésaiás fejezeteket, nehogy elfelejtsék a
hatalmát nagyobbnak látni, mint amilyen valójában:
45,18: Mert így szól az Úr, az ég teremtője, ő az Isten, a föld
alkotója és készítője, ő szilárdította meg, nem pusztaságnak
teremtette, arra hogy lakják, alkotta; én vagyok az Úr és nincs más
Pedig van más Isten, mégpedig az ég és föld valódi teremtője, aki
Lélek és Szellem, nem pattog, nem ugrándozik, nem méltatlankodik,
mint az Úristen, hanem csendben és a háttérben végzi
gondoskodását és munkáját minden általa teremtett ember felé.
Jézus ezt a más Istent, a mennyei Atyát mutatja be, de ez a
hatalmára féltékeny Úristen addigra olyan sötétségbe borítja
prófétáival a népet, hogy képtelenek felismerni Jézusban az élő
Isten küldöttét, és megölik.
Mivel az Ismeretlen Intelligencia tudja, hogy van rajta kívül igazi
Isten, állandóan hangoztatja a képviselő próféta által, hogy az
Úristenen kívül nem létezhet másik isten:
45,22: Forduljatok hozzám, hogy megsegíttessetek, mind a föld
végei, mert én vagyok az Isten, és nincs más
46,9: Gondoljatok az előbbiekre őskortól fogva: hogy én vagyok
Isten és nincs más, az Isten, és nincs olyan, mint én
Ha ugyanis nincs konkurencia, akkor nem lenne szükség megelőző
csapásokkal sem ostorozni a népet, a felajánlott szabadítást ugyanis
senki nem tudná végrehajtani rajta kívül, ennek tudatosítása



maximálisan elegendő lenne a hozzá forduláshoz. De számára
sajnálatos módon létezik konkurencia, mégpedig az igazi Isten,
akinek nincs szüksége központi helyre, Jeruzsálemre, hogy szavát
hallassa, nincs szüksége frigyládára, hogy csak titokban, az
emberek tudtát megkerülve szóljon képviselőjéhez, hogy az adja
tudtára az embereknek a rendelkezéseit. Nincs szüksége központi
irányításra és fenyegetésre, hogy szolgává tegyen mindenkit, nem
csak időnként jelenik meg és szól bele egy nép életébe, azt is hamis
vádak illetésével teszi. Hanem mindig jelen való, a belső szobában
megtalálható, nem kényszerít, hanem felvilágosít, együttesen
gondoskodik minden emberről, és küzd saját gondoskodásának
igazságtalan elosztásával a földön. És bizony indokolt az Ismeretlen
Intelligencia oldaláról, hogy az idegen istenek ellen támadjon, és
ennek oka nem a fák és kövek imádata, akikről mindenki tudja az
Úristen tévedése ellenére, hogy nem képesek szabadításra, a valódi
támadás az élő Isten ellen szól, aki Lélek és Szellem.
Az Úristen technikai fölénye a politikai manipulációk alatt is
érvényesül, kihasználja az emberek tudatlanságát.
Kyros mellé állással párhuzamosan a próféta Izraelt fogságban tartó
Babilon elleni fenyegetéseket is megszólaltat, a költői képek a
megfélemlítést szolgálják.
47,11: Majd jön rád veszedelem, melyet nem tudsz elhárítani, és
rád dől balsors, melyet nem tudsz kiengesztelni, és hirtelen jönni
fog rád pusztulás, melyet nem ismersz.
A 48. fejezet Izrael elhajlásával küzd, önfényező magasztalások után
a népével szembeni haragját sem hallgatja el. Sóhajtozik, hogy miért
nem lehetett a népe engedelmes már a kezdetektől:
48,18: Vajha figyeltél volna parancsolataimra, olyan volna, mint a
folyam jóléted és igazságod, mint a tenger hullámai



De kénytelen engedni, hiszen csak benne tud bízni, hogy a hatalmát
megvalósítsa, megváltásról és szabadulásról beszél.
A 43. fejezetben említett váltságdíj tehát Egyiptom, Kús és Séba, itt
már az ott megígért megváltás beteljesülését hirdeti.
De ha Izraelről, akit saját népének tart ez a véleménye:
48,8: Se nem hallottál, se nem tudtál róla, sem régente nem volt
nyitva a füled, mert tudtam, hogy hűtlenül hűtlen vagy és
anyaméhtől fogva elpártolónak neveztek téged.
Akkor mit gondol az idegen népekről?
Nincs szeretet az Úristenben, Izraelt is csak egyetlen érdekeltség
miatt hajlandó figyelembe venni:
48,9: Nevem kedvéért türtőztetem haragomat, és
dicsőségemért megfékezem miattad, hogy ki ne irtsalak
48,11: A magam kedvéért, a magam kedvéért teszem, mert
hogyan szentségteleníttetnék meg, és dicsőségemet másnak nem
adom
Saját hatalmának (királyi székének dicsőségének) biztosítása végett
próbál érte küzdeni, egyáltalán nem fontosak számára a nép
érdekei, sem szenvedései. Ennek fényében kénytelenek vagyunk azt
megállapítani, hogy az Izrael érdekében tett lépései is csak saját
hatalmának kiépítése végett fontosak, különben saját szolgává
alacsonyított népét is írtja és vágja, ha ennek érdekében nem
hajlandóak együtt működni vele.
A 49. fejezetben Izrael nevében szólal meg a próféta, irányítani
próbálja a nép gondolkodását, hogy a szolgai szerep a
legtermészetesebbnek tűnjön a számára:



49,3: És mondta nekem: Szolgám vagy, Izrael te, akivel dicsőítem
magamat
Az Ismeretlen Intelligencia önös érdeke tehát az, hogy az emberiség
szolgaságba döntésén keresztül érzi megdicsőülni saját magát, az
érdek tehát az emberiség feletti hatalom megszerzése. A próféta
önmaga szolgaságának elismerésével példát mutat arra, hogy a nép
hasonlóképpen érezzen:
49,5: És most mondta az Úr, ki anyaméhtől fogva alkotott engem
a maga szolgájává
Nem világos, hogy ha képes az Úr őt az anyaméhtől kezdve
szolgává alakítania, akkor ezt miért nem teszi meg minden emberrel,
ehelyett küszködik azzal, hogy az anyaméhtől kezdve nem szolgává
alakított összes engedetlen embert erőszakkal tegye szolgává? Amit
mindenképpen szeretne az ismeretlen Intelligencia, a próféta
szavaiból kiderül, nincs titokban, a világ feletti hatalom megszerzése
elsődleges szándéka és a népnek ebben kell segítségére lennie, ez
az igazi küldetése:
49,6: azt mondta: csekély az, hogy nekem szolgám légy, hogy
föltámaszd Jákob törzseit, és hogy Izrael megőrzötteit
visszatérítsed; tehát teszlek nemzetek világosságává, hogy
segítségem a föld végéig érjen!
A világosság alatt megint szó nincs arról, hogy a jézusi világosság
fogalmakban gondolkodjunk, a világosság diktatúrát, a központi
irányítás működőképességét, mindenen való keresztülhatolását,
valamint az „igazságosság” törvényuralmi kereten belüli
megszabását jelenti. A szegény és utált Izrael előtt szabadulása
után királyoknak és fejedelmeknek kell leborulnia:
49,7: Így szól az Úr, Izrael megváltója, szentje, ahhoz, kit lélek



megvet, nemzet megutál, az uralkodók szolgájához: Királyok látják
és fölkelnek, fejedelmek és leborulnak az Úr kedvéért, aki hűséges,
Izrael szentéért, aki téged kiválasztott.
A fejezetben szó kerül a korábbi tétlenség, illetve itt-nem-lét
magyarázkodására. A nép ugyanis kételkedett már az Úristen
jelenvalóságában – állítjuk, hogy nem ok nélkül:
49,14: De azt mondta Sión: Elhagyott az Úr engem és az Úr
megfeledkezett rólam!
A felvetést megpróbálja cáfolni az Úristen:
49,15: Vajon megfeledkezik-e az asszony a kisdedéről, hogy nem
irgalmazna méhe fiának? Ezek is megfeledkeznek, de én nem
feledkezem meg rólad.
Jóllehet nem volt ott, amikor Izraelt fogságba vitték, de most már ott
van, és a hízelgésen túl mindenfélét ígérget:
49,23: És királyok lesznek ápolóid és fejedelemnőik dajkáid,
arcukkal földre borulnak előtted, és lábaid porát nyalják; és
megtudod, hogy én vagyok az Úr, én, ki által nem szégyenülnek
meg, akik bennem reménykednek
De a fogság bekövetkezésére is van magyarázat:
50,1: Lám bűneitekért eladattatok, és bűntetteitekért elküldetett
anyátok. 2. Miért jöttem és nem volt senki, szólítottam és nem felelt
senki? Vajon rövid lett-e már a kezem a megváltásra, avagy nincs-e
erő bennem a megmentésre?
Az előadás szerint nem az Úristen volt a tehetetlen, nem igaz, hogy
nem volt jelen, ellenkezőleg, ő volt, aki zsákmányul adta Izraelt az
ellenségnek, kényelmes magyarázat arra, hogy távollétében miért is



esett fogságba a nép. Ha valaki beteg, a bűnei miatt érte verés, ha
szenved, bűnei miatt esett áldozatul, ez a magyarázat a tudatlan
nép körében könnyen hitethető, terjeszthető.
Az igazságkeresők megtévesztését külön feladatának érzi a próféta:
51,1: Hallgassatok rám, igazságra törekvők, az Urat keresők,
tekintsetek a sziklára, amelyből vágattatok és a kút nyílására,
melyből vájattatok
51,7: Hallgassatok rám, igazságot ismerők, nép, akiknek szívében
van az én tanom
Az igazságot majd megmondja a próféta, ami egyszer az Ismeretlen
Intelligencia isten-hazugsága (51 fejezet magasztaló sorai), valamint
a nép áltatása azzal, hogy a fogság poharát többé nem fogja kiinni:
51,22: Így szól Urad, és Istened, aki viszi népének ügyét: íme
kivettem kezedből a támolygás serlegét, haragom öblös serlegét
nem fogod inni többé
Ami egyszerűen hazugság, hiszen alig volt pillanat, hogy a
szabadulás után ne lett volna ilyen fogság, olyan nyomorgatás
Izraelen, míg végül teljesen szét lettek szórva a világba, amivel Izrael
hosszú időre meg is szűnt.
A szabadítás az ígérgetés szerint közel van, és lehet, hogy csupán a
világ hitetésére megy végbe, ezt a következő sor is alátámasztani
látszik:
52,10: Feltűrte az Úr szent karját mind a nemzetek szeme láttára;
és látni fogják mind a föld végei Istenünk segítségét.
A próféta Izrael szabadulását mindenképp az Ismeretlen
Intelligencia beavatkozásának igyekszik feltüntetni, és ez folytatja



azt a politikai manipulációt, melyben az Ismeretlen Intelligencia, mint
valami isten beavatkozását, már nem közvetlen csodákban és
jelekben akarják kimutatni, hanem az események átértelmezésében.
Könnyebb lehetőség a tömegek befolyásolásra, mint olyan csodákra
várni, amelyek amúgy sem jelentkeznek, hiszen a „csodákat” végző
technikai apparátus régen eltávozott.
A babiloni fogság utáni időszak immár felemelkedést jelent:
52,13: Íme, boldogulni fog az én szolgám, fölmagasodik,
fölemelkedik és magas lesz nagyon.
Csakhogy ez nem jött be, Izrael soha nem lett „magas” a
megszabadított nép életében. De ez a sor bevezeti a szenvedő
szolga szerepét és értelmezésének a többi fejezettől igen elütő
kifejtését.
A fejezet befejező szakasza (52,13-15) az 53. fejezet elejéhez
szorosan tartozik, a vágás tökéletesen indokolatlan, és maga az 53
fejezet pedig nem illeszkedik a tárgyalt anyagba, ezért külön
fejezetben foglalkozok vele.
Izrael felemelkedésének ígérete ismét megjelenik:
54,3: Mert jobbra és balra fogsz kiterjeszkedni, és magzatod
nemzeteket fog elűzni és elpusztult városokat be fognak népesíteni.
A hang, ismerős, a korábban megkezdett prófétai gondolatok,
mintha kitérő se lett volna, folytatódnak. Ugyanis a „helyettes
szenvedés” beszúrt elmélete előtti szakasz ugyanezzel a
gondolattal foglalkozott még:
52,9: Ujjongva fakadjatok egyetemben, Jeruzsálem romjai, mert
megvigasztalta az Úr az ő népét, megváltotta Jeruzsálemet



Láthatjuk, hogy a szöveg szinte megszakítás nélkül folytatódik, ami
csak megerősíti a „helyettes szenvedés“ szakasz beszúrásának
gondolatát. A rész egy fordulatról beszél, az elhagyás és áradó
harag elmúlásának idejét jelenti ki, a szabadulás véget vet, írd és
mond örökre Izrael nyomorgatásának, mivel a harag ideje elmúlt:
54,9: Mert olyan ez nekem, mint Nóé vizei: ahogy esküdtem,
hogy Nóé vizei többé nem árasztják el a földet, úgy esküdtem, hogy
nem haragszom többé rád, és nem dorgállak meg.
A prófécia nem teljesült, ha az idegen hatalom uralma az áradó
harag kifejezése volt, akkor az idegen uralom meg sem szűnik, és
később vissza is tér Izrael történelmében. A babiloni uralom után jött
a perzsa, a görög, majd a római, könnyebb igák, nehezebb igák, míg
aztán végleg el lettek felejtve Izrael megszűnésével. A nép életébe
beleszóló idegen hatalmak mindig konkuráltak a kormányzó vallási
vezetéssel. A dorgálás tehát folytatódik, és erre ott lesznek a
következő fejezetek és a későbbi próféták, akik hasonlóan
ígérgetnek szabadsággal, békességgel, örömmel, és vígassággal,
de soha nem teljesülnek. A Jeruzsálemi templom újraépítését is
szabályos manipulációval érték el a papok, éppen azért, hogy a
prófécia teljesülni látsszon. Ez egyszer arra a fontos következtetésre
enged vezetni bennünket, hogy a próféták a régóta bevált
befolyásoló módszerekkel élve próbáltak meg fenyegetni és vigaszt
adni, csak a korábbi rejtett technikai kapcsolat hiányában ezek
köddé vált szavak lettek, másodszor, megalapozta annak szükségét,
hogy a prófétai időszaknak véget vessenek.
A béke ígérgetése is csak költői szólam:
54,10: Mert a hegyek megmozdulnak, és a dombok meginognak,
de szeretetem tőled nem mozdul el, és békém szövetsége nem inog
meg, mondja irgalmazód, az Úr.



Áltatás tehát, mert a történelemben mindig meginog Izrael
békessége, és szinte állandó a küszködése.
54,12: És teszem rubinttá ormaidat és kapuidat
karbunkuluskövekké, és egész határodat drágakövekké. 13. És mind
a fiaid az Úr tanítványai, és sok lesz fiaidnak békéje. 14. Igazság által
szilárdulsz meg, távol lesz a nyomorgatástól, mert nem kell félned,
és a rettegéstől, mert nem közeledik hozzád.
Semmi köze a valósághoz, Izraelre még sok nagy nyomorúság és
rettegés vár. Mivel nem lettek Jeruzsálem kapui
karbunkuluskövekké, és határai drágakövekké, az egész jövendölést
az írásmagyarázók az eredeti szándéktól eltérően a beláthatatlan
jövőbe tolták ki. És a nyomorgatástól továbbra is kellett félni, a
rettegés pedig folyamatosan közeledett. Háborúságok, viszályok,
elnyomás és kifosztás, mind rákövetkezik Izraelre, és akik Izrael
ellen támadtak, nem buktak el:
54,15: Ha seregelve sereglenek, nem tőlem való ez; aki sereglik
ellened, elbukik rajtad.
Ezeknek a valóság által cáfolt jövendöléseknek az írásban elfoglalt
helyét nem a prófécia valóra válása, hanem a vigasztalás képei
indokolják, egyben nyilvánvalóvá teszik, hogy a próféták nagy része
önnön szívéből és saját okoskodásból mondja, amit mond,
semmilyen küldő, támogató és segítő háttér nem áll már mögöttük:
54,17: Minden szerszám, mely ellened, alkottatik, nem fog
beválni, és minden nyelvet, mely ítéletre támad ellened,
elkárhoztatsz: ez az Úr szolgáinak birtoka és igazságuk tőlem,
úgymond az Úr
Hát ez nem az Isten beszéde volt, még csak az Ismeretlen
Intelligencia beszéde sem lehetett. Manipulatív szólamok, amelyek a



vallási hitet kívánja csupán megszilárdítani, ezzel kiszélesítve a
tömegek befolyásának vallási eszközeinek skáláját. Be kell látniuk
mindenekelőtt azt a fontos tényt, hogy Izrael történelme nem
valamilyen felettes hatalom beavatkozásaitól, haragjától és
irgalmától függenek, hanem bizony a körülötte élő népekkel alakított
viszonyától, amelyek pedig nem voltak átláthatóak a próféták
szemei számára. Ha Izrael felemelkedik, valójában nem az Úrtól van,
ha elbukik, nem az Úrtól van, ha templomot épít nem rendelte az Úr,
ha lerombolják, sem rendelte az Úr. Kétségtelenül lehet manipulatív
módon eredményeket elérni, akár templomépítésről, akár a nép
összegyűjtéséről kell beszélni, de azok már emberi erőlködések,
esetleg Isten akaratának látszatával manipulálva. Azok a vérbeli
technikai beavatkozások, amelyek egyben egy létező
háttértámogatásról árulkodnak, megszűntek, az ember elfejlődött
arra a technikai szintre, hogy lehetetlen neki isteni csodaként
feltüntetni egy technikai fölény megcsillanását, a korábbi akciók
folytatása talán éppen ezért lettek beszüntetve.
A teljesülések eltolása a távoli jövőbe a prófécia valódi üzenetének
kicsavarását jelentik. Szó nincs arról, hogy majd több ezer év múlva
az ükunokáik fogják csak megérni mindezen dicsőségét Izraelnek,
hanem a próféta mindig az aktuális mondanivaló szándékával lépett
fel, és az ott élő nép számára. A szegényen nem az segít, ha majd
halála után a többi szegényen majd segíteni fog valaki, hanem az, ha
a segítség közvetlenül őt éri. Ha tehát az Úristen kijelentette, hogy
„mostantól mindörökké”, akkor az nem több ezer év közbevetését,
hanem valóban a jelen pillanatára gondolt. És ha nem teljesül, akkor
a próféta tévedett.
Deutero-Ésaiás a következő fejezetben pontot tesz az üzenetére,
egy intéssel:
55,7: Hagyja el a gonosz az útját és a jogtalanság embere



gondolatait; térjen vissza az Úrhoz, hogy irgalmazzon neki, és
Istenünkhöz, mert sokat bocsát meg.
Árulkodik a szövegből az emberi okoskodás, hiszen a gonosz
fogalma annyira sokféle, annyira emberi megfontolásokból ered,
hogy az üzenet a pontosítás igénye nélkül átlép a homályos,
ködösített üzenetek szférájába, amely mindig is a misztikus elvekre
való hivatkozások jellemzője, a sokféleképpen érthető prófétálás
módszere. Ha az Ismeretlen Intelligenciától eredő gondolat lenne,
nem felejtené el megemlíteni a törvényt ennek mértékül
szabásához.
Végül a próféta megpróbálja megerősíteni ígéretét, hogy amit
mondott, biztosan meglesz, hiszen beszéde az Úr szájából
származik:
55,11: olyan lesz az én igém, mely számból ered, nem tér hozzám
vissza üresen, hanem ha megcselekedte, amit akartam és sikert ér
abban, amire küldtem.
Deutero-Ésaiás kiváló példa az emberi okoskodásra, hogyan kell úgy
beszélni az Isten nevében, szóvirágokkal, és példákkal telítve
szövegeit, hogy ne kapják rajta azonnal a tévedésen, a hitetés
mestere.
Trito-Ésaiás
Igazi stílusváltás. A szerző gondolkodása a törvény betartásának
régóta uralkodó szemléletén nyugszik. A szegények és özvegyek
sorsára figyelést felváltja a szombat és a szövetség megtartásának
fontossága:
56,6: mindenki, aki megőrzi a szombatot, hogy meg ne
szentségtelenítse, és akik ragaszkodnak szövetségemhez.



Ez a kitétel háromszor is szerepel egymásután a fejezetben, mint
elsődlegesen fontos szempont. A próféta ezek után támadja csak a
borivó, nyerészkedő pásztoroknak és a nyáj őrzőinek az
alkalmatlanságát, az igazságos emberek elveszését a gonoszok
eredményének látja. A bálványimádást támadja, mert a hatalmára
féltékeny Úr előtt az a legfőbb bűn. A népet illetett vád kiválóan
alkalmas lesz az Úr hallgatásának és tétlenségének magyarázatára,
nem azért hallgat az Úr, mert nincs jelen, és a szövetség ládája sem
működik, hanem azért, mert elpártolt tőle Izrael, bálványokat imád,
tehát mentsék meg őt bálványaik raja:
57,13: Midőn kiáltasz, mentsenek meg összegyűjtött bálványaid!
De mindnyájukat elviszi a szél, elragadja a lehelet; de aki bennem
keres menedéket, bírni fogja az országot és elfoglalni szent
hegyemet.
A szövegben rejlő sértődékenység és a durcás hang prófétai
okoskodásra vall, ahelyett, hogy az Úr tenne a bálványok felé
elhajlást megelőzően valamit, megvárja, míg elhajlanak, aztán a
büntetés felmerülésének lehetőségénél már azonnal a tettek
mezejére lép. Mert pusztítani azt tud. A szerző okoskodásának
lényege annak takargatása, hogy az Úristen miért nem szól és
cselekszik már hosszú idő óta, a technikai fölény fitogtatása hova
tűnt. A próféta képletében az Úristen nem cselekszik semmit, de
elvárja, hogy a nép engedelmesen szolgálja. Aztán ha az Úristen
tétlensége és szótlansága miatt elhajlik a nép, akkor azonnal, mint
mérges vipera csap le áldozatára, számon kéri elhajlását, és ítéletet
hirdet ellene, sokszor be sem jelentve, hogy támadni készül ellene.
Mintha a megtérés helyett csak arra várna, hogy elhajoljon a nép,
mert akkor ölhet, rabolhat és pusztíthat. Ahelyett hogy tenne valami
jó cselekedetet a nép figyelmére, szándékosan elrejti magát, hogy
ezzel is „büntesse” őket:



57,17: Kapzsiságánál; bűne miatt haragudtam, vertem őt elrejtve
színemet és haragudtam; de ő járt elpártoltan szívének útján
A távollétet leplező döntés a kiállás helyett az elrejtésre hangsúlyoz,
és éppen azért, mert az eltűnt Úristent már lehetetlen utol érni.
Éppen ezért ellentmondásos a következőkben megtett ígéret,
miszerint a népnek az előbb hibáztatott megtéretlensége ellenére, a
próféta hirtelen gyógyítási akcióról kezd beszélni, előkerül az
Úristen, már nem érdekli a bálványimádás, nem érdekli a
házasságtörés, kiderül, hogy képes mégis vezetni a népet, képes
vigasztalást adni, gyógyítani és békét teremteni, amire eddig nem
volt módja, aminek hiányában eddig elhajlott a nép.
57,18: Útjait láttam és meggyógyítom őt; majd vezetem és
juttatok vigasztalást neki és gyászolóinak
Az ilyen üres, egymásnak is ellentmondó szólamok vezetnek oda,
hogy a prófétai kijelentések könnyedén bírálhatóakká, így
haszontalanokká válnak, és végleg eltűnnek a zsidó vallás életéből.
Nem lehet prófétálni, ha nincs erőteljesen működtetett technikai
háttér mögötte, amely tesz a jövendölés teljesítéséért, a jövendölés
sikere a háttér nélkül a nem befolyásolható körülményeken, azaz a
puszta véletlenen fog múlni.
Az 58. fejezet a próféta válasza arra a kérdésre, hogy miért nem
felel az Isten, miért nem hallgatja meg szenvedéseik könyörgését,
miért távozott el a közelségükből, és a próféta legjobb védekezése a
támadás. Mert a nép bűnös, hazug, képmutató és csak a gonoszság
öklével képes sújtani, amely támadás hibája, hogy nem tesz
különbséget a nép és a népet valóban sújtó gonosz hatalom között.
Irreális számonkérés az olyan néptől a gonoszság bilincseinek
feloldása, járom köteleinek kibontása, a szorongatottak szabadon
bocsátása, aki maga is ilyen bilincsben, járomban hever



megkötözötten.
58,6: Nemde ez a böjt, melyet kedvelek: feloldani a gonoszság
bilincseit, kibontani a járom köteleit és szabaddá bocsátani a
szorongatottakat, és hogy minden jármot széttéptek.
Nem tisztázható, hogy az eredeti szövegben is a nép a támadás
célpontja, vagy csak későbbi manipuláció szerkesztette át a célpont
réteg megnevezését, hogy mindenképpen a nép érezze magát
bűnösnek, legalábbis csöndben fog maradni egy ilyen ráförmedés
után. Mindenesetre kikezdhetetlen magyarázatot ad arra, hogy
miért hallgat az Úristen, miért nem cselekszik, és miért nem
foglalkozik a néppel, hiszen ezeket a követeléseket amúgy is nehéz
teljesíteni egy olyan népnek, akinek hatalmában sincs a szabadítás,
és a jármok széttörése:
58,9: Akkor kiáltasz, és az Úr felel, fohászkodsz, és ő azt mondja:
itt vagyok, ha majd eltávolítasz közepedből jármot, ujjnak kinyújtását
és jogtalanság beszélését
Persze, majd akkor felel, majd akkor megjelenik.
Ellentmondásos az elvárás az Úristen szellemiségéből korábban
támasztott elvárásokkal, így ez a fejezet is valamilyen független
írásnak a többihez illesztésével maradhatott fenn. A törvény
betartása, az áldozatok megkövetelése, a szombat betartása, a
bálványok irtása helyett első pillantásra érthetetlen módon olyan
hatalommal szembeni ellenállás születik meg, amely gyakorlata
éppen az Úristen diktatúrájának szoros tartozékai voltak. Ha lehet
valakiről azt mondani, hogy pöröl és civódik, jármot vet egy nép
nyakába, leigázza és lesújtja az ellenállókat, és akitől éppen meg
kellene szabadítani a népet, az pontosan az a hatalom, amelynek
képviseletébe lett illesztve éppen ennek a szövegnek tartalma.
Éppen ezért a szöveg átszerkesztettsége nem kizárható.



Ténylegesen lehetséges, hogy az eredeti írás a Mózes-vallás
leleplezéséről szóló kiáltvány volt, esze ágában sem volt a népet
támadni, annál inkább a Mózes székében ülő hatalom képviselőit,
amelyre viszont illene a bilincseiket, jármukat széttörni vágyó
szöveg. A fejezet vége egyértelműen a szombat betartására és a
törvény tiszteletére szólít fel, azaz a vallási hatalom bilincseinek
megszorítására és a törvény uralmának jármát igyekszik
megszilárdítani, megfosztva az élétől a hatalom és elnyomás ellen
megszólaló hangot.
A nép hibáztatása úgy tűnik kellően hatásos módszer, az 59. fejezet
ezt még inkább kidomborítja. Az Úristen tehetetlenségének,
süketségének, vakságának magyarázata nem lehet más, mint a nép
bűnössége, vétkeik választhatják csak el az Istentől:
59,2: Hanem bűneitek választottak el benneteket Istenetektől és
vétkeitek elrejtetik vele arcát tőletek, úgy hogy nem hall. 3. Mert
kezeitek vérrel mocskoltattak be és ujjaitok bűnnel, ajkaitok
hazugságot beszéltek, nyelvetek álnokságot szól.
A túlfokozott gonoszság és bűnösség vádja a nép ellen,
nyilvánvalóan rágalmazás. A történelemben nem volt olyan nép,
amelyre ráillene az a mélységű gonoszság, amelyről a próféta
beszél, hogy szemernyi szikrája ne lenne a jóságnak és igazságnak
az emberekben. A próféta sötét szemlélete azonban igen hasznos
az elnyomó hatalom számára, pszichológiai terrorral igyekszik
visszaállítani a düledező kormányzást:
59,13: Elpártoltunk és megtagadtuk az Urat, elhúzódtunk
Istenünk mellől, beszéltünk elnyomást és elszakadást, fogantunk és
kiejtettünk szívünkből hazug szavakat.
Az Úr hatalma ugyanis nem elnyomás, nem hazugság, dehogy, nem
szabad tőle elpártolni, csak jöjjön vissza a nép a vallási hatalom



szolgálatába, lesz bőség és vígasság.
Nem marad el a fenyegetés nyomása sem:
59,17: És felöltött igazságot, mint páncélt és a segítség sisakja a
fején; felöltötte a bosszú ruháit öltözetül, és magára vette, mint
köpenyt, a buzgalmat. 18. Cselekedetek szerint azok szerint fizet:
haraggal elleneinek, cselekedetet ellenségeinek, a szigeteknek
cselekedetet fizet meg. 19. És félni fogják nyugat felől az Úr nevét
A bőség és vígasság ígérete pedig a következő fejezetben kerül
előtérbe:
60,3: És nemzetek járnak majd világosságodnál és királyok
tündöklésed fényénél.
60,5: Azután látni fogod és földerülsz, remeg és tágul szíved,
mert feléd fordíttatik a tenger gazdagsága, a nemzetek vagyona
hozzád jön
60,11: És nyitva állnak kapuid mindig, nappal és éjjel nem
záratnak be, hogy bevigyék hozzád a nemzetek vagyonát és
vezetve az ő királyaikat
60,15: Ahelyett, hogy elhagyott és gyűlölt voltál és senki nem járt
feléd, örök büszkeséggé teszlek, nemzedék meg nemzedék
vígságává.
A bőséggel és vígassággal ámítás egyben a világhatalom ábrándját
sem nélkülözi:
60,12: Mert az a nemzet és az a királyság, melyek nem
szolgálnak téged, elvesznek, és a népek pusztulva pusztulnak el.
A béke ígérete a népek legyőzésével párhuzamosan érkezik el:



60,18: Nem hallatszik többé erőszak országodban, pusztulás és
romlás határaidban, és nevezed a segítséget falaidnak és kapuidnak
a dicsőséget!
A világhatalom győzelme, a dicsőség meghozza a várva várt békét
Izraelnek, de csak ha nem lesz többé egy nép sem ellenség.
A következő fejezet is az Úr szolgáinak dicsőségét ígéri a
világhatalom megszerzése után:
61,6: Ti pedig az Úr papjainak fogtok neveztetni, Istenünk
szolgálattevőinek mondanak benneteket; a nemzetek vagyonát
eszitek, és gazdagságukkal büszkélkedtek.
Még az Úr is akkor leli majd kedvét Izraelben és Jeruzsálemben, ha
képes lesz ezt a világhatalmat kivívni:
62,3: És lesz díszes koszorú az Úr kezében és királyi süveg
Istened tenyerében. 4. Nem mondanak téged többé elhagyottnak és
országodat nem mondják többé pusztaságnak, hanem téged így
neveznek: Kedvem benne, és országodat férjezettnek; mert kedve
van az Úrnak tebenned, országod pedig férjnél lesz.
Tehát a megbízás a világhatalom kivívására kiadatott:
62,7: És ne adjatok neki nyugtot, míg meg nem szilárdítja és nem
teszi Jeruzsálemet dicsőséggé a földön.
Az Ismeretlen Intelligencia kudarcai a népek feletti hatalom
megszerzésében sokszor elkedvetleníti sőt bosszúra ingerli:
63,4: Mert bosszú napja volt a szívemben, és megváltottjaim éve
eljött. 5. Néztem és nincs segítő, bámultam és nincs támogató;
akkor segített nekem az én karom és hevem, az támogatott engem.
6. És összetiportam népeket haragomban és megrészegítettem



hevemmel, és lefolyattam a földre levüket
Kérdéses, hogy ez a hang valóban az Ismeretlen Intelligencia, vagy a
korabeli uralkodó papság törekvéseinek hangja volt, aki szívesen
használta az Úr nevét a saját szándékaihoz. A világhatalom elve
vajon következménye a Mózessel megalapított hatalom
fejlődésének, vagy a nagy próféták idejében egy újbóli
megjelenéssel kell számolnunk, ami a világhatalom megszerzése
felé megadta a kezdő lökéseket. A prófétizmus – így a világhatalom
kivívása - folytatásának bizonytalanságát az adja, hogy a háttérben
működő technikai bázis létére illetve megnyilatkozására Ezékiel óta
nincs semmi jel. A népek háborúsága, Jeruzsálem eleste,
szabadulások és fogságok inkább történelmi viszonyok
befolyásolatlan terméke, amelyre inkább kitalált magyarázatokkal
élnek a próféták, mint valódi befolyásukat tükröznék. A bűnösség
vádja mindig kiválóan manipulálható eszköz volt, a törvény csavaros
értelmezésével az ártatlant is el lehet kárhoztatni, de általa
magyarázattal tudtak szolgálni a vélt istenük hallgatására és
tétlenségére, de éppen a sorsuk rosszabbra fordulására is.
A prófétai ígéretek egyre inkább nem teljesülnek:
64,2: előtted nemzetek reszkessenek; midőn félelmetes dolgokat
művelsz, amiket nem reméltünk
Nem csak a rettegett Izrael nem született meg, ellenkezőleg, állama
megszűnt, amit egyetlen próféta sem jövendölt meg. A világhatalom
álma is a közeli, emberöltőn belüli ígéretek teljesüléséből a távoli
ködbe úszott, elérhetetlenné vált, Izraellel kapcsolatos remények
puszta emberi erőlködések lettek. Akár államalapítás, akár
templomépítés, akár világhatalom minden csupán emberi
tevékenység eredménye lehet, az Úristen hangja megszűnt,
cselekedetei eltűntek. És nem azért, mert a későbbi nemzedék



gonoszabb, bűnösebb, vagy vétkesebb lenne, mint a korabeli,
hiszen sokkal emberibb életet élhetnek, hanem azért, mert az
istennek hitt technikai bázis immár nincs jelen.
A homályos jövendölésekre váltás, azaz az ígéretek, és
veszedelmek teljesülésének meghatározatlan időre helyezése válik
jellemzővé a próféciáknak, ami eleve tükrözi azoknak okoskodásból
születését. Céljuk befolyásolás, de mivel teljesítésükhöz nincs kellő
hatalom, kénytelenek ködösíteni a bírálatok elkerülése végett:
65,9: És származtatok Jákobtól magot és Júdából hegyeim
birtokosát, és bírni fogják választottaim, és szolgáim ott fognak
lakni. 10. És lesz a Sárón juhok legelőjévé és Ákhór völgye ökrök
heverőjévé népem számára, mely engem megkeresett.
65,13: Ezért így szól az Úr: Íme, szolgáim enni fognak, ti pedig
éheztek, íme szolgáim inni fognak, ti pedig szomjúhoztok, íme
szolgáim örülni fognak, ti pedig megszégyenültök
Az új égről és új földről szóló álmodozás hibái azonnal kiderülnek,
ahogy a próféta azokat megalkotja:
65,17: Mert íme, én teremtek új eget és új földet, nem
emlékeznek meg az előbbiekről és észbe se jutnak. 18. Hanem
örvendezzetek és vigadjatok mindörökké azzal, amit teremtek; mert
íme, én teremtem Jeruzsálemet vígsággá és népét örömmé.
Ugyanis ha képes az új ég és új föld megteremtésére, akkor az
ígéret azt a kérdést veti fel, és hagyja megválaszolatlanul, hogy
miért nem teremtette azonnal úgy, ha valóban hatalma van az
agyagon, mint a fazekasnak:
64,7: Most pedig Urunk, atyánk vagy; mi vagyunk az agyag és te
vagy alkotónk, és kezed műve vagyunk mindnyájan



Valójában nem az ő alkotása az emberiség, ezért kell neki vele
küzdeni, hogy hatalmat vehessen felette. Ezért pusztítja el azokat,
akik marokra szorításával kudarcot vallott. Az új ég és új föld tehát
korántsem valódi teremtést fog jelenteni, hanem közönséges
rendszerváltásról szól, amely megváltozott világban a hatalom
kizárólag az Ismeretlen Intelligencia kezében összpontosult, égen és
földön. Az álom megfogalmazása nem valós jövendölés, hanem
puszta ámítás:
65,20: Nem lesz onnan többé néhány napos kisded, sem öreg, ki
nem tölti be napjait; mert az ifjú száz éves korában fog meghalni és
a vétkes száz éves korában átkoztatik meg.
65,25: Farkas és bárány együtt legelnek, az oroszlán, mint a
marha szalmát eszik, a kígyónak pedig por a kenyere; nem ártanak,
és nem rontanak egész szent hegyemen, mondja az Úr
Nem más, mint az elámított nép időtlen várakozásba taszítása,
amelynek leleplezése mindig eltolható az idők el nem
érkezettségére való hivatkozással.
Hogy pedig a próféta ennek megérkezését nem a távoli jövőre
gondolta, azt a korabeli országok, és nevek említése erősíti meg, így
a manipuláción kívül az ígéretek puszta kitalált voltát is állíthatjuk:
66,19: Jelt teszek köztük és elküldök közülük menekülteket a
nemzetekhez: Társishoz, Púlhoz és Lúdhoz, az íjászokhoz, Túbálhoz
és Jávánhoz, a távoli szigetekre; melyek nem hallották híremet és
nem látták dicsőségemet, hogy hirdessék dicsőségemet a
nemzetek közt. 20. És majd hozzák mind a testvéreiteket mind a
nemzetekből ajándékul az Úrnak, lovakon, szekereken, födött
hintókon, öszvéreken és dromedárokon az én szent hegyemre,
Jeruzsálembe, mondja az Úr; amint hozzák Izrael fiai az ajándékot
tiszta edényben az Úr házába



Még mielőtt Tubál, Jáva és a távoli nemzetek Jeruzsálembe vihették
volna ajándékaikat, a várost a római seregek lerombolták, Izraelt
pedig szétszórták. Az új eget és új földet előre vélte látni a próféta,
de Jeruzsálem elpusztítását és Izrael megszűnését azt nem látta
előre.
A hatalom megszerzése lebeg az Ismeretlen Intelligencia szemei
előtt:
66,23: És lesz újholdról újholdra, és szombatról szombatra el fog
jönni minden halandó, hogy leboruljon előttem, mondja az Úr. 24. És
kimennek és nézik azon emberek hulláit, kik elpártoltak tőlem; mert
férgük ki nem hal és tüzük el nem alszik és undorodássá lesznek
minden halandónak
Összefoglalva az Ésaiás írások tartalmát láthatjuk, hogyan változik
az eddig viszonylag belügyet jelentő vallási hatalom a külpolitikát is
befolyásolni igyekvő manipulációvá. A hatalom megszerzésének
igénye minden nép felett, a környező hatalmak és királyok
befolyásolására való törekvés nem csak minden fejezetnek központi
gondolata, de Izrael elsődleges küldetésévé teszi. Megérett az a
pszichológiai stratégia, amely a félelemkeltés manipulálásával, az
események speciális értelmezésével próbál meg hatást elérni
amely a hatalmi törekvést képviselő próféta kizárólagos célja. Minél
ügyesebb a próféta, annál inkább képes befolyást gyakorolni a
politikára, annál inkább tehet egy téglát a világuralmi törekvések
építményéhez, amely a próféták idejére már leplezetlenül az
istennek beállított Ismeretlen Intelligencia szándékait tükrözte. A
próféták idejére egyértelműen kiderült, hogy Ádám és Éva óta hova
fejlődött az Édenkerti probléma, a jó és rossz tudásának
manipulálásával már a világhatalom szerkezeti alapjai rajzolódtak ki.
A jó és rossz tudásának csapdája tehát immár világméretű veremmé
szélesedett, az értelem és igazság háttérbe szorításával, a félelem



hangsúlyba helyezésével fel lett borítva minden viszony ember és
ember között. Azok az értékrendek, amelyek a törvény segítségével
lettek kitermelve, a hatalom szervezett és intézményes kereteinek
szolgálatát jelentik, és egy irányba mutat, a világuralom felé.
De a prófétizmus elhalása a vonal megszakadását jelzi. Talán Izrael
babiloni fogsága utáni helyzet továbbra is ingatag és
használhatatlan volta megbénította azokat a törekvéseket, amelyhez
kezdettől egy viszonylag szilárd, dinamikus hatalom fejlődésére lett
volna szükség. Vagy talán az emberiség mégsem olyan
megfélemlíthető, az értelmet nem annyira megvető teremtmény,
hogy egy számítóan eltervezett diktatúrát könnyedén a nyakára
lehessen vetni. Tény tehát, hogy az a hang és befolyásolás, amely a
próféták idejében még hallatta hangját, megszűnt, és ez a világ
széleit is bekebelezni vágyó bábeli torony építése abba maradt.
Innentől veszi kezdetét a magyarázkodás ideje, amely az évezredes
félreértést próbálja valahogy elfogadható szintre emelni, és az
írásokat a megújult szempontjaik alapján hitelesíteni. Az írástudók
valójában azok, akik tényleges háttértámogatás hiányában az írások
forgatásával igyekeznek arra, hogy a hatalomból ki ne maradjanak.
Ésaiás 53
Az 53. fejezettel azért szeretnék különfoglalkozni, mert mint látni
fogjuk, nem illeszkedik az Ésaiás szemléletek egyikébe sem, mégis a
legnagyobb hatást gyakorolta arra a személyre, aki pontosan erre a
fejezetre építve alapította meg a kereszténységet, Pál apostolra.
Az 53. fejezet értelmezését megnehezítik azok a belső
ellentmondások, amelyek a mondanivaló vonatkoztatását a
következő pillanatban egész más irányra cseréli. A kifejezés
zavarosságát az egyes szám és többes szám önkényes váltogatása,
a vonatkoztatások határozatlanságai teszik. A legfontosabb terület



benne a „helyettes szenvedés” elmélete, amely itt fogalmazódik
meg karakánul először, és kerül át a farizeus Pál apostolon keresztül
a kereszténységbe, és amely válik Jézus tanításával szemben, de a
róla rajzolt keresztény arculatot később alapvetően meghatározó
megváltó képévé. A „helyettes szenvedés” elméletében az Úristen
egy olyan ártatlan áldozatot terhel meg bűnnel, aki nem vétkes
annak elkövetésében, így az ítélet rajta hajtódik végre a valódi
bűnös helyett. Ezzel a vonással a „helyettes szenvedés” elmélete
egy igazságtalan végrehajtás elfogadását teszi szükségessé. Ami az
elméletet a babiloni nép fogságának pillanatában szükségszerűvé
tehette, az a szenvedést ártatlannak érző többség istent támadó
vádjaira adott magyarázkodás lehet. Hiszen az előző fejezetekben
láttuk, hogy a nép rövidnek tartotta az Úristen kezét a szabadításra,
és erőtlennek a megmentésre:
50,2: Miért jöttem és nem volt senki, szólítottam és nem felelt
senki? Vajon rövid lett-e már a kezem a megváltásra, avagy nincs-e
erő bennem a megmentésre?
Sőt a nép azt gondolta, hogy már nem tekint rá az Úristen, pedig
úgy érezte, hogy a törvényt betartotta annyira, hogy ilyen
szorongatás ne essék rajta. Ott ugyan még kivágja magát a próféta,
és bűneivel vádolja meg a népet, de úgy tűnik ez nem ad elég
magyarázatot arra, amennyi szenvedés érte őket. A nép továbbra is
ártatlanabbnak érzi magát ahhoz, hogy ezeken a nyomorúságokon
essen keresztül, hiszen nem tartotta magát bálványimádóbb,
gyilkosabb, tolvajabb fajtának azoknál, mint akiknek a markába
esett. A mások bűneinek viselése, magyarul az ártatlan elítélése a
valódi bűnös helyett ugyan teljesen törvényellenes, mégis a próféta
megpróbálja ezzel magyarázni a helyzetet, hátha nem látja át a nép
a kiokoskodott magyarázatának igazságtalan és törvényellenes
voltát, és inkább az ígéretre figyel, mely szerint a halálra adatásával
cserében „hatalmasokkal való osztozkodással” vigasztalja meg.



Ha az élő Istenről némileg igazságos képet alakítunk ki, akkor az
igazságtalan szemlélet eredetét nem származtatjuk tőle, azt kell
megvizsgálnunk, hogy a „helyettes szenvedés” elmélete
származhat-e az Ismeretlen Intelligenciától, vagy csupán egy papi
okoskodásról van szó, és elbizakodásból mondta a szerző, vagy
egészen más van mögötte.
Annak szomorúsága, hogy a nép zokon veszi az Ismeretlen
Intelligencia figyelmetlenségét, és engedte olyan fogságba esni a
népet, amit nem érzett megérdemeltnek, eltörpülhet a szabadítás
öröme mellett. Ugyanis ki tudná valóban helyesen felmérni, ki tudná
ténylegesen felmérni, hogy a bűnöket és vétkeket, amivel az
Ismeretlen Intelligencia őket megvádolta, azokat a nép személyekre
lebontva valóban elkövette-e? Tehát nem volt neki szüksége plusz
magyarázatra ahhoz, hogy elismerje a nép ártatlan szenvedését,
továbbá, arra még magyarázatot is kreáljon. Deutero-Ésaiás
azonban együtt szenvedett a néppel, ő velük együtt volt fogságban,
és képes lehetett ennek mérlegelésére, valamint az eset
igazságtalanságának meglátására. Lehet, hogy a gondolat csak az ő
fejében fogalmazódott meg, és csak ezt a magyarázatot volt képes
kitalálni az ártatlanok szenvedésére. De ha feljogosítva érezte magát
arra, hogy ilyen elméletet vezessen be az Úristen nevében, akkor
milyen jogon gondoljuk, hogy a korábbi kijelentései nem
okoskodásának szüleményei, hanem az Ismeretlen Intelligencia
termékei? A korábbi gondolatok vizsgálható értéke gyakorlatilag a
jövendölés a szabadulásra és a templom újraépítésére vonatkozó
kijelentésekben rejlik, az önpuffasztó szóképek az „én vagyok az
Isten” témakörben származhat a korábbi Ésaiást követő
tanítványságból, és megpróbálta saját üzenetét a tanultak anyagába
való illesztéssel megoldani. Az ihletett prófétizmus egyik elve az,
hogy ha a megfogalmazott szövegben létezik logikus összhang egy
másik ihletettnek tartottal, akkor a szöveg maga is ihletettnek



tekinthető, függetlenül attól, hogy egyáltalán nem mondta neki, nem
ihlette valójában senki. Nos hogy Deutero-Ésaiás jövendölései
valódiak, tehát az Ismeretlen Intelligencia eltervezett
beavatkozásának szándékosan előre meghirdetett akciójáról lenne
szó, nem feltétlen igaz, Kyros politikai helyzetének felméréséből
egyébként is születhetett ilyen lehetősége a megmenekülésnek,
különleges – isteninek tartott - beavatkozásról ugyanis Deutero
Ésaiás nem tudósít. Míg Proto-Ésaiás esetében Jeruzsálem úgy
menekül meg az Asszír királytól, hogy egy „angyal” levág az
ellenség táborában több mint százezer embert, és így vélhetőleg
láthatunk egy technikai bravúrt az Ismeretlen Intelligenciától,
Babilont nem éri ilyen beavatkozás. Kyros megtámadja Babilont
hódításai közepette, és járulékos döntésével más fogságban élő
néppel együtt szabadul meg Izrael. Szó nincs „szabadításról”,
különösen nem az „Úr beavatkozásáról”.
Az 53. fejezet az Úr szolgájának, egy áldozatul esett népnek vagy
személynek sorsát foglalja össze, végig kísérve felnevekedését,
szorongattatását (amire csak egy szikkadt föld képes) a
kezdetektől, addig, míg egy körülöttük élő nép sem kedvelte
jelenlétét:
53,2: Felnevekedett előtte mind a csemete, és mint gyökér
elszikkadt földből, sem alakja neki, sem dísze; nézzük, de nincs
ábrázata, hogy megkedvelnék.
A szolga megvetettsége és elhagyatottsága a környezete számára
szenvedéseinek és betegségeinek téves értelmezéséből fakad
mivel abban az időben szinte az összes ókori népnél azt hitték, az
ember nyomorúsága és betegségei az Istentől erednek:
53,3: Megvetett és az emberek elhagyatottja, fájdalmak embere
és betegség meghittje; és mint aki elől elrejtik az arcot, megvetett,



és nem tekintettük. 4. De bizony a mi betegségeinket ő viselte és a
mi fájdalmainkat ő hordozta, pedig mi őt tekintettük sújtottnak,
Istentől vertnek és nyomorgatottnak
Ez a megközelítés, hogy Izrael ártatlanul szenvedjen, szemben áll
minden eddigi értelmezéssel, hiszen nyilvánvalóan eddig Izraelt
szenvedések és betegségek kizárólag bűnei, és vétkei miatt
sújthatták, hiszen az előzőekben pontosan ezzel érvel az Úristen,
amikor a nép által számon kérhető tétlenségét magyarázza a
fogságra vitelük alkalmával: csakis az ő döntése miatt eshetett meg
velük, azért engedte, azért adta ellenségei zsákmányául, mivel
elhajlottak a parancsainak való engedelmeskedéstől. Itt tehát egy új
érv születik meg, a „helyettes szenvedés” elmélete, melyben nem
önmaga bűneiért, hanem mások bűneiért szenved a nép:
53,5: megsebzett volt a mi bűntetteinktől, összezúzott a mi
bűneinktől, jólétünkre való fenyítés volt rajta és az ő sebei által
nekünk lett gyógyulás.
A mondat jól elkülöníti azt a két oldalt, aki megérdemelné bűneiért a
szenvedést attól az oldaltól, aki a bűnért kijáró szenvedést helyette
ártatlanul viseli. A kérdés itt fogalmazódik meg először, hogy ha a
szenvedő szolga Izrael, akkor ki az, akinek a vétkeit viselné, és
akinek nevében beszél a próféta? A szenvedő szolga a fenyítés
viselésével mentesít másokat a szenvedéstől és a betegségtől, tehát
jólétet, gyógyulást hoz neki. A próféta fenn sem akad az Úristen
igazságtalan döntésén, egyszerűen bünteti ártatlanul Izraelt, mások
bűneit tulajdonítja Izraelnek:
53,6: Mindannyiunk, mint a juhok tévelyegtünk, kiki a maga útjára
fordultunk; az Úr pedig őt illette mindnyájunk bűnével.
És a szolga ezt alázatosan viselte:



53,7: Szorongattatott, míg ő megalázta magát, és nem nyitotta ki
száját, mint a bárány, mely levágásra vitetik, és mint a juh, mely
nyírói előtt elnémul; nem nyitotta ki száját.
A következő sor értelme a szerző részéről kifejtetlen pontatlanság
miatt homályos, a zavart ugyanaz a kettősség okozza, hogy az
elejétől szenvedő szolgával szembehelyezi a szószóló által képviselt
„népem” bűntetteit, amely helyett szenved a szolga:
53,8: Elnyomás által és ítélet által elragadtatott, kortársai közt
pedig ki gondol arra, hogy kivágatott az élők országából: népem
bűntette miatt ő sújtatott?
Ha eddig a szenvedő szolga alatt a meg nem értett Izraelt értettük,
aki ártatlanul viseli mások bűnét, akkor ki az a nép, aki helyett
szenved a szolga? A szöveg jelenlegi állapota alapján szó szerint
úgy értelmezhető, mintha a nép bűntetteiért maga a nép ártatlanul
szenvedne, ezért a szövegben törést, hiányt, vagy átszerkesztést
kell feltételeznünk. Pál apostol értelmezése szerint a szenvedő
szolga nem az Izraeli nép, hanem Krisztus, aki a világ bűneit viseli
ártatlanul, de szenvedései gyógyulást, megigazulást hoz a világnak,
ezzel próbálja meg a vonatkoztatási ellentmondást feloldani, de
ezzel értelmi ellentmondást teremt. Ha a szolga az írás idején még
egy elképzelt ártatlan Krisztus-alak, akkor teljesen ellentmond a
korábbi szemléleteknek, ahol az Úristen tiltja az ártatlan elítélését a
bűnösök helyett, és szánalom nélküli kivágásukat hirdeti. A kétszáz
évvel korábbi Proto-Ésaiás maga állítja, hogy hiába nyer kegyelmet a
gonosz, igaz földön sem viselkedik tisztességgel (26,10), tehát nem
létezett elismerten olyan szemlélet Mózes szellemiségéből, hogy
valakinek ítéletét másra átruházva nyújtsunk egy gonosznak
kegyelmet. Ellentmond ugyanakkor a mennyei Atyáról vallott
tanítással, aki megbocsátásért cserébe bocsát meg, helyettes
áldozat szenvedésének megkövetelése nélkül. A helyettes áldozat



elve ugyan szerepel Mózes rendelkezésében, de a helyettes
áldozatnak állatnak kellett lennie, és csak igen korlátozott
esetekben. Maga a szemlélet az így fennmaradt szöveg alapján nem
csak igazságtalan, hanem gonoszsággal magát az Istent vádolja be,
aki hajlandó a saját, ártatlan szolgáját ugyanazon ítélettel
szenvedtetni, hogy mások a bűneikért ne kapjanak fizetséget. A
szöveg, így ahogy van, nem illeszkedik sem a próféták
gondolatvilágába, sem Jézus tanításába, ellenben egyértelműen a
kereszténység alapjává válik. Mintha szándékosan illesztették volna
a próféták írásai közé, hogy ezzel több, mint ötszáz év elteltével egy
Pál apostol világméretű kereszténységet indíthasson, pontosan
ezeknek az elveknek a mentén. Az egyetlen hely az ószövetségben,
amely szerepelteti a „helyettes szenvedés” elméletét, és amely
egyben alapja lesz egy olyan nagy világvallásnak, mint a
kereszténység. Azonban nem erről van szó, a szándékosság Pál
apostolt illeti, aki megragadva ezt az ide nem illő szöveget és
Jézusra alakítva formál belőle egy megváltás elméletet.
A fejezetet tehát beleértve az előző fejezet utolsó sorait is, semelyik
Ésaiás nem írhatta, gondolkodásuktól teljesen idegen elméletet visz
az anyagba. Hozzájuk illeszthető verzióban úgy képzelhető el a
szöveg, hogy Izrael ártatlan szenvedéseire adjon vigasztaló
magyarázatot, amelyért többszörös jutalmat ad az Úristen, közben
kimagyaráznia kell azt is, hogy miért nem segített megmenteni
Izraelt az ellenségtől, ha valóban bűntelen volt, ahogy a szöveg a
szolgáról azt állítja.
A helyes magyarázatot adhatja azonban egy idegen vallás
emberáldozati elvének átvétele, és egyben átszerkesztése, amely
pontosan azért áldozott ártatlan lányt, gyermeket, férfit, hogy azzal
engesztelje ki a haragvó istenét, és így szüntesse meg az istenének
vélt bosszújából eredő pusztítását a törzse ellen. Babiloni
fogságban nem volt nehéz ilyen ideológiát elsajátítani, úgy vélem.



Segíthetett a meglátásban az állatok ártatlanságának vélelme. Az
asszociáció az ártatlan szenvedéséről az állati áldozat
hasonlatosságához nem bonyolult, a bűnök viselésének átvitele a
pusztába űzött kosról a fogságba vitt népre csak egyetlen mozdulat
kérdése, jóllehet ütközik a törvénybe az emberáldozat gondolata, de
mégis szolgáltathat magyarázatot egy ártatlan szenvedésére,
amelynek eredete nem származtatható a gonosztól, hanem az Isten
ítéleteként kapott szenvedésnek, isteni haragnak.
A fejezet befejezésében a szenvedő szolga, ha lelkét, életét
bűnáldozatra adja, a jutalma dicsőség:
53,12: Ezért kiosztok neki a sokak közt, és hatalmasokkal osztja a
zsákmányt, azért, hogy odaengedte halálra lelkét, és bűnösökhöz
számíttatta magát, pedig ő sokaknak a vétkét viselte és a
bűnösökért közbenjárt.
Az engesztelő emberáldozat kultikus dala bekerül az írások közé, és
megpróbálják összekapcsolni egy tévedésből szenvedő nép
sorsával.
A „helyettes szenvedés” elmélete soha többet nem fordul elő
egyetlen prófétai írásban sem, a következő fejezet is már mással
foglalkozik, a szabadulás után elkövetkező nemzedék dicsőséges
sorsával ígérget.
A fejezet a sok képi megfogalmazás miatt sok értelmezésre adott
lehetőséget, a szenvedő szolga alatt a zsidó írásmagyarázat
többnyire a babiloni fogságban élő Izraelt érti. A keresztény
írásmagyarázat szerint a szenvedő szolga alatt Jézus személyét kell
érteni, de ez ellentmondásba kerül a fejezet sok apróbb részletével.
Az egyik, hogy Jézus nem volt szolga, a másik, hogy nem mások
bűne miatt jutott ítéletre, tehát nem áll meg, hogy „az Úr őt sújtotta
mindnyájunk bűnéért (6)”, és az sem tartható, hogy az Isten



ártatlant büntetne mások felmentése kedvéért. Jézus saját
tanításáért, tetteiért, szenvedett, amelyért vállalta az üldözést és a
kínhalált is, amivel nem az Isten, hanem az ellenséges vallási
vezetők sújtották. Az is ellentmondásos, hogy a próféta szerint a
szenvedő szolgát „az Úr akarata volt az, hogy betegség törje össze
(10)”, de az írás szerint Jézus sosem volt beteg, halálát sem
betegség, hanem kínzás okozta. Hogy a szenvedő szolga „mégis
meglátja utódait, sokáig él (10)” az nem vonatkoztatható olyan
személyre, akinek sem utódai, sem hosszú élete nem volt a földön
Az „utód” alatt a próféta nem hívők seregét érti, a „sokáig él” alatt
sem örök életet. A „mégis” kötőszóval ugyanis az önmagát
áldozatos tettekre adó szolga nem hal meg, mint Jézus, hanem
folytatódik az élete, míg az Úristen akaratát célba juttatja.
Hogy a próféta szolga alatt Izraelt érti, azt írásainak más helyei is
hangsúlyozzák:
Ésaiás 41,8-9:
De te Izráel, én szolgám, Jákob, a kit én elválasztottam,
Ábrahámnak, az én barátomnak magva;
Te, a kit én a föld utolsó részéről hoztalak és véghatárairól elhívtalak,
és ezt mondtam neked: Szolgám vagy te, elválasztottalak és meg
nem útállak
Ésaiás 44,21:
Óh, emlékezzél meg Jákob ezekről és Izráel, mert az én szolgám
vagy te, én alkottalak téged, én szolgám vagy, Izráel! Nem feledlek
el.
Ésaiás 49,3:



És mondta nékem: Szolgám vagy te, Izráel, a kiben én
megdicsőülök.
A fogalmazás egyes számban előadott jellegét szintén megerősíti
más helyeken, ahol egyes szám első személyben használja a
szolgájával kapcsolatos, de az Izraelre vonatkozó gondolatokat:
Ésaiás 42,1:
Íme, az én szolgám, a kit gyámolítok, az én választottam, a kit
szívem kedvel, lelkemet adtam ő belé, törvényt beszél a népeknek.
Ésaiás 42,19:
Kicsoda vak, ha nem az én szolgám? És olyan süket, mint az én
követem, a kit elbocsátok? Ki olyan vak, mint a békességgel
megajándékozott, és olyan vak, mint az Úr szolgája?
Mindkét idézetben Izraelről beszél a próféta, a szövegkörnyezet
egyértelművé teszi, hogy nem egy jövőbeli személyre gondol. A
törvény birtoklásával kifejezett küldetése, hogy meghódítsa a
népeket, Izrael ennek szolgálatára lett rendelve. De nem tudja úgy
teljesíteni a küldetését, hogy maga nem tartja be a törvényt, ezért a
törvény átadója, a szövetség megkötője, az Ismeretlen Intelligencia
megpróbál minden körülmények között úrrá lenni a helyzeten.
Ésaiás nem csak ezt a küldetést próbálja újraéleszteni, hanem
megtisztítani igyekszik a vezetést, a törvényt be nem tartó
prófétáktól, elöljáróktól, és elnyomóktól, valamint ígéretet ad arra,
hogy a dicsőséges kor mégis megszületik. Ésaiás a legerősebb
leírója a messiás-kornak, amely valójában egy világuralom
előképének ószövetségben megfogalmazott tervezetét nyújtja. Nem
választható el ettől a gondolkodástól a szenvedő szolga
értelmezése sem.



Fontos különbséget láthatunk a próféta által hirdetett Úristen és
Jézus mennyei Atyja közötti különbségekre. A fejezet Úristene
ugyanis csapásokkal sújt és kínoz, igazságtalanul büntet ártatlant a
mások bűneiért: „De az Úr őt sújtotta mindnyájunk bűnéért. (6)”, és
hatalom és zsákmányolás barátja: „a hatalmasokkal együtt részesül
zsákmányban (12)”. A mennyei Atya ellenben nem csapásokkal sújt,
hanem tanításokkal felemel, nem büntet ártatlant a bűnös helyett,
hanem valódi megbocsátást hirdet, a hatalom és zsákmány
megvetője. Jézus önértelmezése alapján nem az Úristen
szolgájaként jött, hanem a mennyei Atya fiaként, és ez csupán
ennek a fejezetnek a tartalma alapján is elkülöníthető.
A fejezet eredeti ötlete a „helyettes szenvedés” megfogalmazása,
amely tovább feldolgozásra kerül majd Pál apostol engesztelési
áldozat teológiájában. A szöveg szerkesztésével a szenvedő szolga
alatt, Pál apostollal szemben, nem egy jövőbeli személyre, aki majd
elveszi a világ bűneit szenvedéseivel, hanem a nép olyan alakjaira
gondolhattak, akik törvényhez hűek, igaz szolgák voltak és már
meghaltak ártatlanul a nép törvényhez hűtlen, bűnös tagjai miatt:
53,9: A bűnösök közt adtak sírt neki, a gazdagok közé jutott
halála után, bár nem követett el gonoszságot, és nem beszélt
álnokul.
A „gazdagok közé jutás” gondolata megerősíti, hogy olyan kultikus
hagyomány átvételéről van szó, amely a halál után jóléttel
jutalmazza az ártatlanul feláldozott emberáldozatot.
A szenvedő szolgával szembeni eljárás kettős vonása az írásban
szétválasztja tehát az Úrhoz hűséges és a hűtlen népet, és
megpróbálja értelmezni a valóságnak igazságtalan tapasztalatát,
amely arról szól, hogy a hűtlen réteg miatt szenvednie kell Isten
ítéletétől a hűséges rétegnek is, holott Mózes szavai és a törvény



erre nem adnak alkalmat. Azt a hiedelmet ugyanis, mely a fejezet
elején fogalmaz meg a köznép részéről a próféta: „Mi meg azt
gondoltuk, hogy Isten csapása sújtotta és kínozta (4).” a
szenvedésről és betegségről vallott Mózesi szemlélet alapozta meg.
Ez magában foglalja Mózes átkait, ami az egyén szenvedéseinek és
betegségeinek egy fajta összefoglalója, és a törvényhez való
hűtlenségéhez kötődik, valamint áldásait, ami az egyén jóléte és
egészsége, és a törvénynek való engedelmeskedéséhez kötődik. A
próféták (vagy a nevükben fennmaradt írások) jellegzetes vonása,
hogy nem merik felismerni Mózes szemléleti hibáit, hanem
valamilyen extrém elmélettel megpróbálják értelmezni a valóságban
a szemlélettel ütköző eseményeket, mint például azt, hogy egész
Izraelt sújthat olyan ítélet, amely egyedül a királyának a vétke miatt
szab ki az állítólag igazságos Úristen. A büntetés Izraelt ilyenkor
nem a saját bűne, hanem királyának vétke miatt éri, mint például
Dávid bűnösnek ítélt népszámlálási kísérletének története,
amelynek eredményeképpen megölt az Úristen több ezer ártatlan
lakost a népből.
1 Krónika 21,14-15:
Bocsátott azért az Úr döghalált Izráelre; és meghaltak Izráel közül
hetvenezren.
Bocsátott annak felette angyalt az Úr Jeruzsálemre, hogy
elpusztítaná azt. És mikor vágná a népet, meglátta az Úr és
könyörült az ő veszedelmükön; és azt mondta a pusztító angyalnak:
Elég immár, szűnjél meg. Az Úrnak angyala pedig állt a Jebuzeus
Ornánnak szérűjénél.
A fejezet szerkesztésében tehát megalkotják a „helyettes
szenvedés” elméletét, mely azt próbálja értelmezni, hogy az ártatlan
fél szenvedései a bűnös rétegnek, népnek, vagy embereknek



gyógyulását, békességét, és megigazulását fogják megteremteni.
Az elmélet igazságtalan, nem Istentől ered, de egy törvény alá vetett
népnek igazságérzékét nem lehet egyértelműen a valóság
érzékelésétől függően elképzelni. A helyettes szenvedés képlete
Mózes áldozati szertartásaiban előre meg volt fogalmazva. Az
Úristen a „helyettes szenvedés” szemléletében rosszul lát:
„Mindnyájan tévelyegtünk, mint a juhok, mindenki a maga útját járta.
De az Úr őt sújtotta mindnyájunk bűnéért (6)”. Melléfogott az
ítélettel, a tettes helyett az ártatlant találta el, most aztán illik
magyarázkodni. Sajnálatos dolog, de ennek a gondolatnak az
alapján az Úr „igazsága” szerint valakinek bűnhődnie kell, valakinek
ki kell fizetni a kárt, és ha az nem a tévelygő, akkor legyen egy
ártatlan. A próféta ott próbálja helyrehozni a súlyos
igazságtalanságot, hogy az ítéletet elkerülő tévelygő és bűnös
népnek gyógyulást, megigazulást, és békességre jutást ígér.



A lélek és szellem szerinti élet
Az élet, a világ, az Isten, az ember, a körülmények megértése az
ember számára nehéznek tűnik, akadályokkal van körülbástyázva és
sokszor fáradtságos munkát jelent. A körülöttünk levő zűrzavar,
káosz átláthatatlansága és követhetetlenségének megszüntetésére,
rendteremtésünk közben megalkotjuk azokat a normákat,
szabályokat és törvényeket, amelyek érvényesítésével véljük a
környezetünk átláthatóságának, érthetőségének biztosítását,
megpróbáljuk az események folyamatait kiszámíthatóvá,
előreláthatóvá, tervezhetővé tenni, azaz elméletileg leírható
szabályok hálójába szorítani. A megalkotott normákhoz igazodó,
szabályokat betartó cselekvést és egyént jónak, a normákat nem
teljesítő, szabályokat megszegő egyént pedig rossznak, gonosznak
nevezzük. Mivel ezeknek a mintáknak, szabályoknak,
értékrendszereknek a minden körülmények között való
fenntartására törekvés is csak megalkotójuk és képviselőik
szempontjait, érdekeit, szükségleteit, elképzeléseit képesek csak
tükrözni, megkezdődik a küzdelem a rosszal, a szabálysértővel, a
gonosztevővel, azaz ezeket az érdekeket, szükségleteket és
elképzeléseket figyelembe nem vevő eseményekkel, jelenségekkel,
és személyekkel. Harcot indítunk azzal a környezettel, amely sem
igazodni nem akar az elvárt normákhoz, sem betartani nem kívánja
az ő érdekeit, szükségeit és értékeit nem képviselő szabályokat, így
tehát összeütközést, megosztásokat, kirekesztéseket hozunk létre,
korlátozásokat, falakat teremtünk a rossznak ítélt változások elé,
amelyek veszélyeztetni látszanak számunkra átlátható,
kiszámítható, tervezhető, azaz irányíthatóvá tehető környezetünk
kialakítását. fenntartását. Végeredményben létrehozunk egy olyan
környezetet, világot, amelyben rendkívül tudatosak vagyunk, a
folyamatok kézben tarthatóak, szabályozhatóak, irányíthatóak,



minden elem, esemény, szereplő ebben az általunk formált világban
egyetlen hierarchikus láncolatba lenne illesztve, amelyben a
folyamatok közötti összefüggések már elméletileg jól leírható
rendszerbe illeszthetőek, szabályaikon keresztül pedig a rendszer
birtokosai által kiválóan üzemeltethetőek. Egyetlen baja van csak az
egésznek, hiányzik belőle az élet, elszállt belőle a lélek és a szellem,
ismeretlen lett a boldogság, ritkaság lett a megértés.
Tudatosak lettünk, tehát, rendkívül okosak, ám ez az okosság abban
fejeződik ki, hogy ismerjük azokat a rendkívül bonyolultan kiépített
szabályokat, elveket, előírásokat és mintákat, amelyek ezt a
rendszert, megélhetésünket szabályozni vágyó szerkezetét, a
világot, a környezetet működtetik, amelyek segítségével a rendszer
folyamatai között eligazodhatunk és döntéseinket gépies
precizitással hajthatjuk benne láncszemről láncszemre haladva
végre. Ha pedig a szabályokhoz és törvényekhez való
ragaszkodásunk a jó és rossz tudásának egyféle terméke, akkor a
felelősség a jó és rossz tudásában rejlő csapdában rejlik, azaz
abban, hogy a jó és rossz kategóriákba soroló rendszerét használjuk
fel minták, normák, szabályok megformálásához, az azokhoz való
igazodáshoz, engedelmeskedéshez és alkalmazkodáshoz.
Mindaddig, amíg gondolkodásunk foglya az ellentéteknek, jóra és
rosszra osztályozunk, rangsorolunk, majd válogatunk és elvetünk,
centrálisan irányítható környezetet teremtünk, amelyhez igazodunk
és alkalmazkodunk, addig nem érthetjük meg az állandóan változó
életet, a lélek és a szellem örökmozgó természetét, az élő Istent, és
így csak a szabályokat, a követendő elveket, az előírások sokaságát
csak növeljük. A tudatosságot megköveteljük, az alkalmazkodás
pedig tönkreteszi az egyéniséget, korlátok közé szorítja a
gondolkodást és az érzést. Az értékrendszereink,
normarendszerünk olyan bonyolultak, előírásaink, életvezetési,
munkaköri, gazdasági szabályaink száma már olyan mérhetetlen



rengeteg, hogy szakértők kellenek nem csak egy tevékenység
végbevitelének megállapításához, de a folyamatok
szabályozásához, a szabályok betartásának ellenőrzéséhez is. És ha
a betartásba vagy ellenőrzésbe hiba kerül, kudarcaink esetén
levonjuk a kezdetektől fogva alkalmazott egyszerű következtetést: a
szabályok megszegőjét meg kell büntetni. És ahogy Mózest nem
érdekelte, hogy a szombatnapon fát szedegető férfi miért szegte
meg a törvényt, azonképpen senkit nem fog érdekelni ma sem, hogy
a szabályok megsértője miért szegte meg a szabályainkat. A
szabály az szabály, az engedelmesség kötelesség, a szabályok
megsértése büntetést von maga után. Az ószövetség prófétái
semmi egyebet nem tesznek, mint vallást ültetnek ennek a
gondolatmenetnek a nyakába, és Istentől eredeztetik a
törvényeknek való engedelmeskedés alapelveit, mintha a problémák
egyedüli megoldása csak az ember törvények alá vetésével, vagyis
az egyén szolgaságba taszításával lenne egyedül megvalósítható.
Kiirtottuk azokat a területeket a világnak, elpusztítani igyekeztünk
szinte mindent, ami nincs alárendelve szabályainknak, nincs
alávetve irányító hatalmunk kizárólagos birtokosainak, és életünk
függővé vált olyan rendszerektől, amelyben csak a szabályok
ismerete és működtetése az, amelyen keresztül megélhetésünk,
létfeltételeink is biztosítva vannak. Szabályokat vezetünk be a
családi életbe, a munkahelyi tevékenységbe, a gazdasági, politikai,
vallási folyamatokba, csak hogy átláthassuk, irányíthassuk és
kézben tarthassuk a körülményeinket, aztán harcba kezdünk
mindenkivel, aki ugyanezt próbálja a saját szempontjai alapján
megvalósítani. Életünk így örökös küzdelem, folyamatos harc lesz,
és miközben saját környezetünkben rendet próbálunk teremteni,
másokéban zűrzavart, káoszt és felfordulást viszünk, ebben a
harcban pedig kitermeljük valamiféle hatalomnak alapelveit,
módszereit és feltételeit, amelynek segítségével győzelmet



remélünk az elveinknek és elképzeléseinknek. De ez a győzelem
valójában béklyó, az élet, a gondolkodás, az érzés alávetése egy
szabályozott környezetnek, mintául vett értékeknek, tekintélyeknek,
akik képesek ezeket a szabályokat, előírásokat és mintákat
alátámasztani a győzelem rendjének, állandóságának,
stabilitásának, biztonságának ígéretével.
Cselekedeteink mozgatórugója ebben a környezetben nem lehet
sem az ösztön, sem a gondolkodás, sem az érzés, hanem az
uralkodó rendszer szabályainak, törvényeinek, normáinak és
elveinek ismerete, egy fajta tudatosság, amely önfegyelmet, és
precizitást követel. Egy személyi konfliktust sokszor az dönti el, ha
valamelyik fél jobban ismeri az előírásokat, szabályokat, mint a
másik, így a szakértők, törvénytudók és írástudók jelentősége
hatalmasan megnő. Az érvelés korántsem a körülmények
megértésén, vagy a valóságos összefüggések feltárásán alapszik,
hanem a dolgoknak, az eseményeknek, a tevékenységeknek
szabályokhoz való összehangolásán, megfeleltetésen, elemzésen és
válogatáson, azaz szabályismereten, írástudáson, tehát általunk
választott tekintélyek előírásain.
Azt mondjuk, szükségünk van iskolákra. Nem azért, hogy a gyerek
megtanuljon gondolkodni, közösségi életben tevékenyen részt
venni, hanem azért, mert az előírásaink, szabályaink és elvárásaink
ismerete nélkül lehetetlen megfelelni azoknak a követelményeknek,
amely megélhetést akar a gyereknek biztosítani a későbbiekben. A
hangsúly ezért az illeszkedésre, az alkalmazkodóképességre, a
megfeleltetésre kerül, és megkezdődik már az iskolában az a
válogatás, amely az egyén értékét átformáltságának minőségén
méri, a viselkedés mintái, a kapcsolatteremtés és kapcsolattartás
szabályai mennyire sikeresen kerültek bele az egyén tudatos
fellépésébe, a világ előtti szereplésébe. Ebben az igen hosszú
folyamatban azonban elvész az egyéniség, felőrlődnek vagy



eltorzulnak a természetes adottságok, váratlan és meglepő
indulatok és ösztönök formálódnak ki, amelyek még nagyobb
önfegyelmet követelnek, mert erősebb önuralom nélkül
elszakíthatják az egyént a sikeres szerepléstől. Minél tudatosabbak
és fegyelmezettebbek leszünk, annál nagyobb lesz az
érzéketlenségünk, a gondolattalanságunk, és annál kevésbé leszünk
ösztönösek, a valós környezetre figyelőek, megértőek, vagy
spontán válaszképesek. Holt cselekedetekben veszteglünk, olyan
cselekedetekben, amelyek forrása nem belülről, nem megértésből,
az események mély és érzékeny átéléséből, hanem a környezet
irányító hatalmából fakad. A tudatos cselekvés, a tudatos viselkedés
csak kimért, kiszámítható, előírásszerű mintáknak ad teret, ám ezek
az előírások, minták és szabályok, amiket betartanunk kell olyan
sokoldalúak, olyan sokrétűek és annyira bonyolultak, hogy teljes
értékű végrehajtása csak alapos ismeret és tudás mellett várható el.
De mi lesz azokkal, akik képtelenek energia, idő, vagy képesség
hiányában ezeket az ismereteket elsajátítani? Visszatértünk
kiindulási pontunkra, mely szerint a világ, az élet, a környezet az
egyén számára mennyire átláthatatlan, érthetetlen, ismeretlen és
veszélyes valami, és itt megláthatjuk, hogy ennek nagy mértékéről
mi magunk tehetünk. Azok tehát, akik bármiféle oknál fogva nem
ismerik a követelményeket, egyfelől könnyen szabálysértőként
lépnek fel, másfelől azokra a háttérben megbújó „fekete területekre”
szorulnak ki, ahol a szabályok és előírások érvényesítése nem bír
nagyobb hatékonysággal működni. A konfliktus tehát éles, a
megosztást nehezen viselik el azok, akik már megszokták a
szabályokhoz igazodás, az előírások betartásának létüket fenntartó
biztonságosnak kialakított üzemelését, annak ellenére, hogy
miközben fizikai létük fenntartása megoldottnak látszik, érzelmi és
gondolkodásbeli oldaluk megnyomorítva a padlón hever. És ha valaki
erősen szenved ennek terheitől és gondjaitól, azelőtt elegendő



meglebegtetni a változtatás lehetetlenségének képét, nem marad
más, mint elismerni korlátai ledönthetetlenségét, és elfogadni ezek
kialakításának elveit, nézeteit és indoklásait. Saját világát csak
ezeken a anyagi, helyzeti, erkölcsi korlátokon belül alakíthatja és
formálhatja kedve szerint olyanra, amilyenre a falak engedik.
Igazi szabadság, valódi boldogság nem teremthető meg a lélek és a
szellem korlátozási folyamatának megértése nélkül. Amíg tehát
gondolkodásunk foglya az ellentéteknek, jóra és rosszra
osztályozunk, válogatunk, elvetünk, addig alkalmazkodásra és
igazodásra késztetjük elménket és szívünket, nem lehetséges a
környezet, az élet, az ember, az Isten megértése. A környezet
megértése csak akkor lehet teljes, ha elménk felszabadul a jóról és
rosszról gyártott mintáinktól, válogatásra kényszerítő
értékrendszerünktől, és valódi döntést csak akkor hozhatunk, ha a
körülményeket nem mintáinkhoz igazítva próbáljuk szabályozni,
hanem a valódi igények, erőforrások, képességek és cselekvési
feltételek megértésből kiindulva, ezzel nem igazodásra,
alkalmazkodásra, engedelmeskedésre késztetve a folyamatokat.
Mert ahol alkalmazkodást és engedelmességet követelünk, ott
kényszert és erőszakot teremtünk környezetünkben.
A gondolkodás szabadsága, amely mentes ettől a két csoportba
értékelő, minősítő válogatástól, a lélek ereje, amely a bátorságban
és a figyelemben mutatkozik meg, nem valósítható meg addig, amíg
az egyén a környezetével való összeütközésben csak az
alkalmazkodás folyamatában él, amíg menekül az összeütközés elől.
A konfliktus vállalása esetén, az összeütközés hevességében, aztán
felébred a szellem és a lélek, az erős figyelem és érzékenység a
konfliktus megértéséhez és a tévedések megszüntetéséhez vezet.
Keresztény szemléleten belül a lélek igazi ellensége a test:



Pál levele a rónabeliekhez 8,5-8:
Mert a test szerint valók a test dolgaira gondolnak; a Lélek szerint
valók pedig a Lélek dolgaira.
Mert a testnek gondolata halál; a Lélek gondolata pedig élet és
békesség.
Mert a test gondolata ellenségeskedés Isten ellen; minthogy az
Isten törvényének nem engedelmeskedik, mert nem is teheti.
A kik pedig testben vannak, nem lehetnek kedvesek Isten előtt.
Róma 8G13:
Mert, ha test szerint éltek, meghaltok; de ha a test cselekedeteit a
lélekkel megöldökölitek, éltek.
Galátziai levél 5G17:
Mert a test a lélek ellen törekedik, a lélek pedig a test ellen; ezek
pedig egymással ellenkeznek, hogy ne azokat cselekedjétek, a miket
akartok.
Galátziai levél 5G24:
A kik pedig Krisztuséi, a testet megfeszítették indulataival és
kívánságaival együtt.
A szemlélet elidegeníti az ember testét az egyén szándékaitól és
ellenséges akarattal, önálló törekvéssel és befolyásoló hatalommal
ruházza fel. Konfliktust teremt egy törvénynek engedelmes vélt
természet és az egyén testi szükségletei, kívánságai között, mintha
a felelősség a törvénynek való engedetlenségért a test indulatainak
és kívánságainak létében lenne. Fel nem merül a gondolat, hogy a



döntés akkor sem a test kezében rejlik, ha a test létfeltételei által
megkövetelt folyamatok, szükségletek az egyén terveitől és
szándékaitól függetlenül keletkeznek benne, hanem a döntés végső
fázisában az egyén felfogásában gyökerezik. Mivel a test
kívánságainak és indulatainak kezelése, teljesítése vagy
végrehajtása nem a test úgymond automatikus életfolyamataitól,
hanem az egyén tudatosságától, nézeteitől, elveitől valamint
lelkiállapotától függ, amely alkalmazkodás esetén a környezet
előírásaitól, szabályaitól nagymértékben befolyásolt, a testet tenni
felelőssé a törvényeknek való engedetlenségért eltereli a figyelmet
az egyén felfogásában rejlő hibákról és tévedésekről. Ezt bizonyítja
az, hogy jóllehet hasonló szükségletei és kívánságai vannak jó és
gonosz embernek egyaránt, a különbséget mégsem a kívánságaik
alapján teszik meg közöttük, hanem a cselekedeteik alapján, amely
ezeknek a kívánságoknak például a megkövetelt törvény betartása
mellett vagy azzal szemben tesznek eleget. És ezeknek a
cselekedeteknek a motorja már nem a test szükségleteiben, hanem
az egyén felfogásában, félelmeiben, bátorságában, alkalmazkodó
vagy ellenálló viselkedésében, ezen túl pedig külső
befolyásoltságon múlik.
A keresztény szemlélet másik problémája az, hogy a lélek szerinti
életet úgy tünteti fel, mint az Istentől eredőnek tartott törvényeknek
való engedelmeskedés mintatermészetét, amely csak Krisztusban,
azaz a test indulatainak és kívánságainak megfeszítése által,
hatalmas önfegyelem kivívásával, a testnek a lemondásokon
keresztüli szenvedtetésével vívható ki. A szemlélet hibája a jó és
rossz tudásának ellentmondásosságából következik, a negatív
értékelésű – bűnösnek minősített - testtel szemben megalkotott
pozitív mintakép szolgáltatja a lélek szerinti élet normáit, azaz ezzel
fogja összehangolni azokat az életvezetési szabályokat és
rendelkezéseket, amelyeket a keresztény embernek követnie és



betartania kell. Így a keresztény legfőbb harca nem
igazságtalanságok, tévedések, hamisságok ellen, nem a szív
érzéketlensége, keménysége ellen, hanem a szenvedélyek
legyőzésében fog dicsőséget venni, ezért támadásai célpontja az
erotika, az alkohol, a narkó, a cigaretta, és minden szenvedéllyel
megélhető tevékenység, és ettől megszabadulva várja az igazság és
a szeretet megvalósulását, a mennyek birodalmába való jutását, az
üdvösséget. Ám ezeknek a mintáknak a követési folyamata hit által,
azaz az elmélet bizonyítatlan igazságként való elfogadásán
keresztül, megint csak egy újabb fajta tudatosságot épít ki, a
keresztény öntudatot, amely ugyanúgy megfojtja a lelket és a
szellemet, mint a szabályokhoz és előírásokhoz igazodó elme és
szív bármelyik esetében. A keresztény lélek szerinti élet, a hitben
járás tehát nem más, mint olyan tudatosság, amelyben az
életvezetési, kapcsolatteremtési szabályok a Biblia előírásaihoz és
rendelkezéseihez próbálnak igazodni, engedelmeskedni, valójában
pedig a lélek és a szellem legerősebb korlátozásait építi ki.
Ha a sötétség hatalmát úgy közelítjük meg, mint az egyén
tudatlanságának és érzéketlenségének talaján fejlődött viselkedési
tudatosságának a kibontakozását, valamint az így birtokolt
erőforrások és eszközök működtetését, akkor a világosságot a lélek
és a szellem összhangját megteremtett, érzékeny és éber
működéseként foghatjuk fel, amelyben az egyén képes megbirkózni
a környezetével szembeni visszahatás által teremtett
tudatosságával. A világosságnak a megkülönböztetésre alkalmas és
érzékeny működése mellett az elme és a szív képes levetkőzni a jóra
és gonoszra osztályozás, válogatás, elfogadás és elvetés,
jutalmazás és büntetés visszahatásának mesterséges szabályait és
az azokhoz kötődő viselkedési normákat. Mód nyílik a környezet
mélyebb megértésére, ami az igazság, és a valóság teljesebb
átélésére, ami az érzékenység finomabb működését jelenti.



A szív és az elme, az érzelem és az értelem, a lélek és a szellem
kifejeződései az egyén cselekedeteiben, működési területe pedig az
egyén környezetében rejlik. Hogyan történik ez, ha a jól bevált
függésünket a szabályoktól, előírásoktól, rendelkezésektől és az
azokat megalkotó tekintélyektől feloldozzuk?
A szellem valódi ereje a gondolkodás gyorsaságában, éberségében,
az élet változásainak rugalmas követésében, az összefüggések és
az össze nem függések mélyebb meglátásában, a valóság
megértésében jelentkezik. Abban a bölcsességben, amely mentes a
jó és rossz tudásának csapdájától, tehát az értékelésnek
osztályozási mechanizmusaitól, a válogatás módszereitől, az
irányítás és birtoklás mesterségesen kialakított szempontjaitól, az
életet, az embert, az Istent képes olyannak látni, ahogyan az a
valóságban létezik, felébredhet az igazság megismerésének
végtelen folyamata.
A lélek valódi ereje az egyén bátorságában, békességében, rejlik,
abban a megelevenítő energiában, amely az egyént olyan
cselekvésre ösztönzi, mely képességeinek és adottságainak a
környezet – az élet, az emberek, az Isten - megértésével
összhangban való kifejezését tükrözi. A törvény ereje a
megfélemlítés, és eredménye az alkalmazkodás, a szolgai
engedelmesség, a lélektelen igazodás, a lélek ereje a bátorság, és
eredménye az igazság melletti helytállás, a kényszerítő
mechanizmusokkal való összeütközésben való helytállás. A lélek
erejével rendelkezők mentesek lehetnek akár a haláltól való
félelemtől is.
Mindaddig, amíg cselekvésünk motorja a büntetéstől való félelem
vagy az elismerés (jutalom) utáni vágy, addig az alkalmazkodás
megteremti azt a tudatosságot, amely viselkedésünk és
kapcsolattartásunk jellemző szabályait és előírásait fogalmazza



rendszerbe. A tudatos viselkedés nem jelentheti az adott
körülmények megértését, mivel a körülmények elemzése az
elfogadott értékrendszerhez való viszonyításból, az ebből fakadó
válogatásból áll, nem pedig a körülmények érzékeny, mély átélésén,
a tapasztaláson alapuló megértésből. És mivel a valóság által keltett,
de az elfogadott értékrendszerbe nem illeszthető gondolat és
érzület elvetésre kerül, a gondolkodásnak és az érzelmeknek
mesterséges korlátozásait teremtjük meg, konfliktust hozunk létre
elveink, és a valóság között, a félreértéseket, a meg nem értést
fokozzuk, így pedig zavart és káoszt viszünk a világba, ami a
sötétség maga. A sötétség nem magától teremtődik, mi teremtjük
meg, félreértéseinkkel, tévedéseinkkel, az élet meg nem értésével,
és az ehhez a folyamathoz szorosan kötődő elidegenedéssel,
érzéketlenséggel. Az a tudatosság, amely egy bonyolult
értékrendszerből, a jó és rossz válogatási mechanizmusából,
előírásokból, elvekből, rendelkezésekből, szabályokból,
utasításokból tevődik össze a cselekvés irányítására, kiigazítására, a
test, lélek és szellem befolyásolására tör, nem enged teret az élet
változásainak, az újnak, az egyediségnek, a spontán keletkezésnek,
a szenvedélyeknek, ösztönöknek, érzelmeknek és gondolatoknak.
Béklyóba veri az életet, megköti az egyéniséget és egy merev, holt
világot teremt, ami az általunk teremtett boldogtalanság és
szenvedés oka.
A lélek és a szellem működése a tulajdonképpeni élet maga. A jóhoz
és rosszhoz kötődő tudatosság nem csak a lélek és a test között tud
meghasonlást támasztani, ahogyan a keresztény szemléletek teszik,
hanem a lélek és a szellem között is. Bármiről alkotunk mintát,
hozunk létre előírásokat, szabályokat és teremtünk rendszert
belőlük, amelyhez igazítani próbáljuk a szívet vagy az elmét, az
engedelmességi elvárás megfosztja az elmét a rugalmasságától, a
szívet pedig az érzékenységétől. Meditációs technikákat szabunk a



szellem formálására, lelki gyakorlatokat pedig a lélek alakítására, de
mindkettő gyökere annak meg nem értésében rejlik, hogy a jó és
rossz tudásán keresztül hogyan ejtik csapdába a szívet vagy az
elmét. Az értékrendszerek, minták, normák, előírások
szertartásszerű betartása, megszentelése nem egyéb, mint
meghasonlás teremtése az egyénben, válogatás tulajdonságai
megszabott értékelésén keresztül, elfogadni az értékrendszerbe
beilleszthető magatartást és belső erőforrásokat, elvetni a rossznak
ítélt tulajdonságokat, amely folyamatból hiányzik az egyén
megértése, hiányzik képességeinek és adottságainak felismerése, a
cél ugyanis nem az adottságok kiaknázása és felhasználása, hanem
az elvárások teljesítése. Az egyik irányzat elveti az érzelmeket, a
másik az önálló gondolatokat, a harmadik pedig a szenvedélyeket
utasítja el, annak érdekében, hogy rendszere által megkívánt célt az
egyén formálásával biztosítsa, közben ellenségévé válik az
egyénnek és a keletkezett meghasonlásban az egyén valamelyik
választott erőforrásait fordítja önmagával szembe, megrontja az
egyént, tönkreteszi természetét, és ezt a folyamatot
önfeláldozásnak, megszentelődésnek, megigazulásnak,
megváltásnak vagy szellemi tudatállapotnak hívja.
Ha a gondolkodás felismeri saját korlátozásait és megérti annak
tudatos keletkezési okát, nyílik mód arra, hogy megértse az egyén
valódi természetét, érzékenységét, teremtheti meg azt az
összhangot, amely az élet, és amely maga a világosság. A jó és
rossz tudása visszazökken normális kerékvágásába, amely a
megértés szolgájaként funkcionál, és az őszinte kifejezés
eszközeként megpróbálja azt tükrözni a környezete felé, ami az
egyénnek örömöt vagy bánatot jelent.
Az ember értéke az egyénisége. Az Isten minden embert
különbözőnek teremtett, akit tehát lehet szeretni, az nem lehet más,
mint az ember, akinek van egyénisége. A szeretet hiánya összefügg



tehát azzal az elértéktelenedéssel, amely az egyéniség elrejtése
által látszatok keltésével teremtünk meg. Amikor alkalmazkodunk,
igazodunk, utánzunk és engedelmeskedünk, mintákat veszünk át,
típusokká válunk, szerepeket alakítunk, melynek motorja már nem
az egyéniségből fakad, hanem az előírásokból, szabályokból, az
elvárásoknak való megfelelésből. A jól eljátszott szerep ugyan
kelthet szeretetet, de az korántsem az egyént illeti meg, hanem a
szerep megalkotóját. A valódi szeretethez az egyéniségnek elő kell
bújnia a látszatok, a szerepek mögül, és fel kell adni az igazodás és
utánzás folyamatát.
Törvényekkel szabályozott rendszerekben nem érték az őszinte
szeretet. Ott kapcsolatbeli és viselkedési típusok és minták az
értékek, amelyekhez a törvény alá vetett egyénnek igazodnia kell, és
az egyén értékét az elvárt szerep eljátszásának sikere biztosítja. A
típusokhoz igazítás folyamata egyben pótolhatóvá is tudja tenni a
szerepet, az egyén azonnal elveszíti értékét, ha a meghatározott
típust már nem játszhatja el. Nagyon nehéz az ilyen minta
szereplőket szeretni, ezért ezek irányában tiszteletet követelnek
meg, ami a szeretet látszatát biztosítani tudja. Amennyiben tehát
olyan berendezkedést, környezetet teremtünk, amelyben hatalmi
szempontok szerint formáljuk meg mintáinkat, elvárásainkat és
szabályainkat, az alkalmazkodás és engedelmesség
szükségszerűen szorítja háttérbe az egyéniséget, válik értéktelenné
az egyén, amit az Isten teremtett, és válik lehetetlenné a szeretet.
Ha azonban a közösség szerkezete megőrzi az egyéniség értékét,
megszünteti a hatalmi szempontokat, fontossá válik az őszinteség
és a bátorság, háttérbe szorul az alkalmazkodás, a félelem, és a
szabályoknak való feltétel nélküli engedelmesség, valóban eleven
közösség születhet, amelyben éber a szellem, érzékeny a lélek, és a
kapcsolatok alapja a valódi szeretet.



Jézus és a törvény
Körülmetélés evangéliuma, körülmetéletlenség evangéliuma
Fontos azzal kezdenünk Jézus életének és szándékainak elemzését,
hogy a rendelkezésünkre álló forrásanyagok ezzel kapcsolatban
rengeteg ellentmondást, módosítást, toldást és hibát tartalmaznak,
tehát igen nehéz dolgunk van kihámozni a lehetséges valóságot. Az
evangéliumok Jézus történelmi szereplése után több mint harminc
évvel keletkeztek, a legsúlyosabb hiba lenne azt feltételeznünk,
hogy az evangéliumokban szerepelő beszédek Jézustól pontosan
úgy és pontosan olyan tartalommal hangoztak el, ahogyan ott le
vannak írva. Nem szándékozom az összes ellentmondást és
tévedést feltárni vagy bizonyítani, hanem ebben a fejezetben
kifejezetten Jézusnak a törvénnyel való viszonyára vonatkozó
anyagot fogom elemezni.
Az evangéliumok keletkezéséig két fontos keresztény mozgalomról
lehet beszélni a Bibliai anyag alapján, az egyik a Jeruzsálemben
működő zsidó keresztény, a másik pedig a Pál apostol nevével
fémjelzett pogány keresztény vonal.
A zsidók felfogását alapvetően határozták meg azok a törvények,
amelyek Mózes és a próféták írásain alapulnak és azok
magyarázatain. Korán, már gyermekkorukban igyekezetek részükre
átadni azokat a hagyományokat, amelyek betartásától függött a
társadalmi szereplésük, megítélésük és a törvény előtti megállásuk.
Az Istenről alkotott képük tehát szorosan kapcsolódik ehhez a
hagyományhoz, a kiválasztottság nézetéhez, a szövetség
kötelékéhez, a vallási hatalom képviselőinek a törvényt értelmező
írásmagyarázatától, és azokból levezetett rendelkezésektől függtek.



Halálos bűnnek számított az előírásoknak és rendelkezéseknek
létjogosultságát megkérdőjelezni, vagy az életről és Istenről
gondolkodva az írások szellemében alkotott nézetektől erőteljesen
eltérni.
Ez a szelektáló mechanizmus nem kímélte Jézus után színre lépő
tanítványok beszédeit, és ha Jézus eredeti beszédei radikális
változást követelt volna az életről és az Istenről alkotott
felfogásukban, az életveszélyes radikálisságot – ami a Mester
meggyilkolásához is vezetett - felváltotta a sokkal csendesebb, és
az írások szellemiségével határozott összekapcsolást már felmutató
elképzelések szerinti változásokról való beszéd. Ha az eredeti
beszéd a törvény és a próféták érvénytelenítéséről szólt, a
továbbjutásra került beszédek már a törvénytől és a prófétáktól való
elhajlásról szóltak csak. Ha megfigyeljük az Apostolok
Cselekedetiben megírt visszaemlékezéseket, a Jézus utáni
tanítványok békességgel és nagy nyugalomban hirdették az igét
ugyanazok között a vallási feltételek között, amelyek mellett
Mesterük sorsa halálos véget ért.
Apostolok Cselekedetei 9,31:
A gyülekezeteknek tehát egész Júdeában, Galileában és
Samariában békességük volt; épülvén és járván az Úrnak
félelmében és a Szent Léleknek vigasztalásában, egyre sokasodtak.
A törvénnyel meghozott szinkronizmus vélhetően az oka annak,
hogy Saul – a későbbi Pál apostol - is, míg Jeruzsálemen kívül
üldözött tanítványokat, Jeruzsálemben nyugalmuk volt a
gyülekezeteknek. Ez a nyugalom hosszú ideig tartott, még Pál
megtérése utánra eső, késői érkezésekor is a törvény melletti kiállás
a jellemző a Jeruzsálembeli gyülekezetekre. Amikor majd két évtized
elteltével Pál Jeruzsálembe megy, világosan írja le a szöveg a zsidó



keresztények törvényhez való buzgóságát szemben Pál tanításával:
Apostolok Cselekedetei 21,20-21:
Azok pedig ezt hallván, dicsőíttették az Urat; és ezt mondták néki:
Látod, atyámfia, mely sok ezren vannak zsidók, kik hívőkké lettek; és
mindnyájan buzognak a törvény mellett:
Felőled pedig azt hallották, hogy te mindazokat a zsidókat, kik a
pogányok között vannak, Mózestől való elszakadásra tanítod, azt
mondván, hogy ne metéljék körül fiaikat, se a zsidó szokások szerint
ne járjanak.
Pál apostol még a zsidó szokások szerinti megtisztulásokat
áldozásokat - is elvégezve sem nyugtatta meg a helyieket, hanem
komoly zendülés tör ki miatta a városba, hogy Pált a helyőrségnek
kell fogságra vetve megvédenie. A konfliktus egyértelműsíti, hogy a
Jeruzsálembeli keresztények nem azon az oldalon álltak, mint Pál,
és a döntő különbséget a törvényhez való hozzáállás jelenti.
Van egy rész a szövegben, ahol még találunk vélhetően csak pár
évvel Jézus fellépése után olyan leírást, ahol még talán valóban
Jézus szelei fújtak. Az Apostolok Cselekedete megemlíti István
megkövezését, akiről az a hír járja, hogy felbújtja a várost. Ez az
István még úgy tűnik ugyanazzal az erővel lépett fel, mint Jézus,
nem az írások tettek bizonyságot mellette, hanem jelek és csodák:
Apostolok Cselekedetei 6,8:
István pedig teljes lévén hittel és erővel, nagy csodákat és jeleket
cselekszik a nép között.
Mivel különféle zsinagógák képviselőinek nem tetszettek István
tanításai, ugyanaz a konfliktus alakul ki köztük és István között, mint



a farizeusok és Jézus között. A tanítás lényege az ellene felhozott
vádakból sejthetően Mózes és a törvény bírálata volt:
Apostolok Cselekedetei 6,11:
Akkor felbujtottak valami embereket, kik azt mondták: Hallottuk őt
káromló beszédeket szólni Mózes ellen és az Isten ellen.
Apostolok Cselekedetei 6,13-14:
És előállítottak hamis tanúkat, kik azt mondták: Ez az ember nem
szűnik meg káromló beszédeket szólni e szent hely ellen és a
törvény ellen:
Mert hallottuk, amint azt mondta, hogy az a názáreti Jézus ezt a
helyet elrontja, és megváltoztatja a ceremóniákat [szokásokat],
melyeket adott nékünk Mózes.
Hogy az előállított tanúk hamisak voltak, vagy joggal állították az
elmondottakat, csak szempont kérdése, de a vád jogosságát István
a leírásban fennmaradt védőbeszéde is inkább megerősíti, mint
megkérdőjelezné. A védőbeszéd bevezetője (7. fejezet) szimplán
írástudást bizonyít, tehát olyan embert, aki, mint Jézus, tisztában
van az írások mondanivalóival. Akár egy későbbi írástudó leírásából
is eredhetnek a kerek, írásismeretet tükröző mondatok, az
Apostolok Cselekedetének írója nem volt ugyanis szemtanúja az
esetnek, kénytelen volt már annak az – esetleg uralkodó
szellemiségnek tisztítótüzén áteső – anyagnak a leírását, amely
évtizedek után a szájhagyomány alapján fennmaradt.
A teljes bevezető rész arra a gondolatra akarja rávezetni a
hallgatóságot, hogy végül Jézus személyét ültesse annak a
jövendölésnek a helyére, amit Mózestől vett a védőbeszéd:



Apostolok Cselekedete 7,37:
Ez ama Mózes, ki az Izráel fiainak ezt mondotta: Prófétát támaszt
néktek az Úr, a ti Istenetek, a ti atyátok fiai közül, mint engem: azt
hallgassátok.
Tehát István szerint Jézus az a próféta, akit Mózes megjövendölt, és
akire a többieknek most hallgatnia kell, mert hasonlóképpen jelek és
csodák által küldte őt az Isten, mint Mózest, azaz érthető ez úgy is,
hogy Jézustól kezdve Mózesre hallgatni felesleges és értelmetlen.
A szenthely elleni vádat sem kívánja cáfolni a védőbeszéd, sőt
alátámasztani igyekszik a szenthely feleslegességét, a bizonyítást
pedig szintén az írásra hivatkozással teszi:
Apostolok Cselekedetei 7,48-49:
Salamon épített pedig néki házat.
De ama Magasságos nem kézzel csinált templomokban lakik, mint a
próféta mondja:
A menny nékem ülőszékem, a föld pedig az én lábaimnak zsámolya;
micsoda házat építhettek nékem? - azt mondja az Úr, vagy melyik
az én nyugodalmamnak helye?
A törvény alátámasztására hivatkozó részlet persze szerepel a leírt
szövegben, vélhetően ennek a sornak a beszerkesztése nélkül az
István megkövezésének története elhal a történelem
süllyesztőjében és az írásokba sem kerülhetett volna bele:
Apostolok Cselekedetei 7,53:
Kik a törvényt angyalok rendelésére vettétek, és nem tartottátok
meg.



A törvény isteni eredetűségének igazolása István szájába illesztve
csorbítja ugyan a mondanivalóját – ami röviden annyi: Jézus
feleslegessé teszi a szenthelyet és megváltoztatja a Mózes
hagyomány tiszteletét -, viszont ezen a módon beszerkesztve növeli
a Mózes és a próféták tekintélyét, nem ok nélkül szerepel Mózes
méltatása oly hosszan a védőbeszéd bevezetőjében, mintha a
védőbeszéd továbbítója sok évtized távlatából is hajszálpontosan
tudná visszaadni az ott elhangzott szavakat.
A védőbeszéd azonosságot próbál húzni azok között a gyilkosok
között, akik „amaz Igaz” megjövendölését próbálták már korábban
is feszegetni, és azok között, akik Istvánt hallgatják, ugyanolyan
gyilkosnak tekinti őket. Itt szintén azoknak a prófétáknak igazolása
történik, akik Jézusra mutatnak, és ezzel szintén csak azt szeretné a
védőbeszéd alátámasztani, hogy Jézus az eljövendő, akire hallgatni
kell, csorbítja tehát Mózes és a törvény tekintélyét, nem csoda, ha
rögtön az utána következő sorban kerül megemlítésre a törvény
isteni eredére utaló megjegyzés. Külön érdemes megjegyezni, hogy
István a védőbeszédében nem megváltónak tünteti fel Jézust,
hanem „Igaznak”, így alátámasztást vehet az a gondolat is, hogy a
Jeruzsálembeliek a Krisztus neve alatt nem a Pál által hirdetett
Megváltót, hanem a várt Messiást tartották, aki majd második
visszajövetelével fogja helyreállítani Izraelnek a próféták által
megjövendölt királyságát
István története az egyetlen nyom a Bibliában Jézus után arra, hogy
valaki még Jézus eredeti beszéde szerint próbál felszólalni, és ezért
megkövezik. A higgadt zsidó keresztény gyülekezet Jeruzsálemben
már sem üldözést, sem megkövezéseket nem fog felmutatni, ami a
hatalom részéről nyújtott elfogadásukat illeti nyílván azért vált
lehetségessé, mert sikerrel tudták szinkronba hozni Jézus beszédeit
Mózes törvényeinek betartásával. A zsidó keresztény tehát
körülmetélkedik, betartja a törvényt, megtartja az áldozásokat és a



hagyományt, megüli az ünnepeket, csupán kiegészíti ezeket a
szeretet parancsával, a kereszteléssel, és a Jézus halálához
kapcsolódó megemlékezési ünnepséggel. A zsidó keresztény a
törvény betartása által üdvözül, és Jézust megpróbálta
visszaszorítani a próféták küldetésébe, akik a vallási vezetést mindig
vissza próbálták téríteni a törvénytől való elhajlásukból. Hogy a
törvény betartása és a körülmetélkedés követelmény volt még több
évtized elteltével is Jeruzsálemben ezt tükrözi a szöveg abban a
leírásban, amikor Pál apostol elmegy Jeruzsálembe és először kerül
összeütközésre az az evangélium, amit a zsidó keresztények
hirdetnek azzal az evangéliummal, amit Pál apostol hirdetett a
pogányok között, a körülmetélés evangéliuma a körülmetéletlenség
evangéliumával. Ezt az összeütközést a Biblia több írása is
megemlíti, első kézből Pál Galátziabeliekhez írt leveléből (1-2
fejezet) tudjuk meg a történteket, másodkézből pedig az Apostolok
Cselekedeteinek 15. fejezet írja le az eseményeket.
Apostolok Cselekedete 15,1-2:
Némelyek pedig, kik Júdeából jöttek alá, így tanították az atyafiakat:
Ha körül nem metélkedtek Mózes rendtartása szerint, nem
üdvözülhettek.
Mikor azért Pálnak és Barnabásnak nagy háborúsága és vetekedése
lett azok ellen, azt végezték, hogy Pál és Barnabás és némely mások
ő közülük menjenek fel az apostolokhoz és a vénekhez
Jeruzsálembe e kérdés ügyében.
A Júdeából érkező atyafiak voltak tehát a zsidó keresztények, akik a
„körülmetélés” evangéliumát hirdették, azaz Jézus beszédeinek
Mózes törvényeivel összehangolt verzióját próbálták előadni. Pál
apostol saját levelében megerősíti ezt az utat Jeruzsálembe:
Galátziai levél 2,1-2:



Azután tizennégy esztendő múlva ismét fölmentem Jeruzsálembe
Barnabással együtt, magammal véve Titust is.
Fölmentem pedig kijelentés következtében és eléjük adtam az
evangéliumot, melyet hirdetek a pogányok között, de külön a
tekintélyeseknek, hogy valami módon hiába ne fussak, avagy ne
futottam légyen.
Fontos a levél részletéből az időpont, ugyanis tizennégy év
hatalmas idő, ráadásul, ha hozzávesszük az Arábiában,
Damaszkuszban és Szíria tartományaiban eltöltött időket (Gal 1,17
21), majd húsz esztendőre nyúlik annak ideje, hogy Pál
Jeruzsálemtől folyamatosan távol tartózkodott.
Galátziai levél 1,21-23:
Ismeretlen voltam pedig személyesen a Júdeában levő keresztyén
gyülekezetek előtt;
Hanem csak hallották, hogy: A ki minket üldözött egykor, most
hirdeti azt a hitet, a melyet egykor pusztított.
Hogy Pál a saját bevallása szerinti damaszkuszi megtérés után nem
kereste a tanítványok közelségét, sem velük kezdte kart a karba
öltve hirdetni az igét, nem csak a korábbi üldözői tevékenységéből
eredő félelemnek köszönhető, hanem vélhetően hamar kidolgozta
saját evangéliumát, amelynek legfontosabb része volt Mózes
törvényei alól való szabadság hirdetése. És pontosan ez az, amit
Jeruzsálemben nem tettek meg a tanítványok, holott Jézus szinte
kezdettől a törvény képviselőivel való viták miatt állt konfliktusban a
vallásuk hatalmával, és vezetett végül meggyilkoltatásához.
Pál tehát Jeruzsálembe megy, hogy evangéliumát összevesse a
zsidó keresztények evangéliumával. Az Apostolok Cselekedeteiből



annyi derül ki, hogy Pál nézetei ugyan nem kerülnek be a zsidó
keresztények hittételeibe, ám mégis megegyezésre jutnak azzal a
feltétellel, hogy míg ők a zsidóknak prédikálnak, Pál a pogányok felé
teheti ezt meg.
Apostolok Cselekedetei 15,19-20:
Azokért én azt mondom, hogy nem kell háborgatni azokat, kik a
pogányok közül térnek meg az Istenhez;
Hanem írjuk meg nékik, hogy tartózkodjanak a bálványok
fertelmességeitől, a paráznaságtól, a fúlva holt állattól és a vértől.
Tehát a döntés nem Pál evangéliumának elismeréséről, hanem a
pogányok felé tartott szolgálat alakításáról szól, feltéve, hogy Pál
veszi be hirdetésébe a fent megemlített rendelkezéseket megjelölve
még Pál számára azt a területet, ahol az evangéliumát hirdetheti. Pál
a területi felosztást megerősíti a levélében is:
Galátziai levél 2,9-10:
És elismervén a nékem adatott kegyelmet, Jakab és Kéfás, meg
János, kik oszlopokul tekintetnek, bajtársi jobbjukat nyújtották
nékem és Barnabásnak, hogy mi a pogányok között, ők pedig a
körülmetélés között prédikáljunk:
Csakhogy a szegényekről megemlékezzünk; a mit is én igyekeztem
megcselekedni.
A területi szétosztásra semmi szükség nem lenne, ha egy fajta
evangéliumot hirdetnének, Pál egyértelműen pogányok felé
irányítása a zsidók felé való szolgálásának korlátozását jelentette. A
jeruzsálemi szegényekről való megemlékezés szintén lehetett része
az egyezségnek. De korántsem azért született egyezség, mivel



egyazon evangéliumról beszéltek, hanem azért, mert a területi
elkülönítésben mindkét félnek sikerült megvédenie a területét a
másik evangéliumától.
Galátziai levél 2,7:
Sőt, ellenkezőleg, mikor látták, hogy én reám van bízva a
körülmetéletlenség evangéliuma, mint Péterre a körülmetélésé
A különbözőség akkor is fennáll, ha a levél fordítását nem az
evangéliumok nevével, hanem területi vonatkozásában különítjük el,
tehát úgy értelmezzük Pál szavait, mintha Péter munkásságát a
körülmetéltek között, Pálét pedig a körülmetéletlenek között
végezhetné, hiszen ha egyetlen evangélium lett volna, akkor mis
szükség lett volna területi felosztásra? Ellenkezőleg, a különbözőség
nyilvánvaló, hiszen a zsidó keresztények Mózes törvényeinek
betartását, a pogány keresztények pedig a törvénytől való
szabadságot hirdették.
Jól tükröződik ez a Galátziai levél további részleteiből, amelyben a
törvény igája elleni kirohanással folytatja Pál saját megbízatásának
érvényesítését:
Galátziai levél 3,1-2:
Óh, balgatag Galátziabeliek, kicsoda igézett meg titeket, hogy ne
engedelmeskedjetek az igazságnak, kiknek szemei előtt a Jézus
Krisztus úgy íratott le, mintha ti köztetek feszíttetett volna meg?
Csak azt akarom megtudni tőletek: a törvény cselekedeteiből
kaptátok-e a Lelket, avagy a hit hallásából?
Galátziai levél 3,5:
Annak okáért, a ki a Lelket szolgáltatja néktek, és hatalmas dolgokat



művel bennetek, a törvény cselekedeteiből, vagy a hit hallásából
cselekszi-e?
Galátziai levél 3,10-11:
Mert a kik törvény cselekedeteiből vannak, átok alatt vannak;
minthogy meg van írva: Átkozott minden, a ki meg nem marad
mindazokban, a mik megírattak a törvény könyvében, hogy azokat
cselekedje.
Hogy pedig a törvény által senki sem igazul meg Isten előtt,
nyilvánvaló, mert az igaz ember hitből él.
Galátziai levél 5,2:
Íme, én Pál mondom néktek, hogy ha körülmetélkedtek, Krisztus
néktek semmit sem használ.
Galátziai levél 5,4:
Elszakadtatok Krisztustól, a kik a törvény által akartok megigazulni,
a kegyelemből kiestetek
Pál evangéliuma tehát élesen eltér a Jeruzsálemben hirdetett
evangéliumtól, a kettő közötti konfliktus alapvető vonása a Mózes
törvényeihez való hozzáállás. De mire ez a konfliktus feszültséggé
válik két évtized telik el, és Pál már maga mögött tud egy saját maga
által készített evangéliumot, amit nagy területen hirdetett meg a
pogányok között. Ez az evangélium nem Jézus életével,
cselekedeteivel és beszédeivel foglalkozik, hanem a halálával
kezdődik, és a feltámadás átértelmezésével egy teljesen új tanítást
alapoz meg, amely Jézus megváltóként való feltüntetésében veti
meg alapjait. Jézus meggyilkolásából engesztelési áldozat lesz, a
Mózes törvényének betarthatatlansága magyarázatot nyer az



eredendő bűn elméletében, amelynek gyökerét Pál apostol az
engedetlen hústestben kárhoztatja. A törvény ideje elmúlt, Krisztus
hitében az ember új életet nyer, legyen az akár zsidó, akár görög.
Nem csoda, ha Pál kereszténysége nagyobb ellenállást vált ki a
zsidók között, mint a Jeruzsálemben megtűrést nyert keresztény
gyülekezet, akkor is, ha nem sok köze van evangéliumának Jézus
beszédeihez és életéhez, mivel a törvény elvetésével radikálisabb
változást követelt.
Ennek a konfliktusnak továbbélését mutatja az Apostolok
Cselekedetében az a rész (21,17-33), amikor Pál ismét
Jeruzsálembe kerül – már több mint húsz év telt el -, és
meghirdetve tanítását botránkozást kelt a zsidók között, úgy, hogy
csak a helyőrség fogságára kerülve képes elkerülni, hogy megöljék.
Ismerjük tehát a körülmetéletlenség evangéliumát, mégpedig Pál
apostol saját kezének írásaiból, vagy későbbi tanítványainak
anyagából. Mi akkor a körülmetélés evangéliuma? Ha ez alatt Jézus
életének és eredeti beszédeinek a zsidó írástudók segítségével,
Mózessel és a prófétákkal összehangolt anyagára kell gondolnunk,
akkor ez nem más, mint a három szinoptikus evangélium névvel
illetett anyag az Újszövetség írásaiban, azaz Máté, Márk és Lukács
evangéliuma. Jézus eredeti beszédeinek és üzenetének anyagát
tehát olyan dokumentumból kell kihámoznunk, amely több
évtizeddel a Mester tanításának elhangzása után szóbeli
hagyományokon keresztül úgy maradt fenn, ahogyan azt Mózessel
és a prófétákkal összhangba bírták hozni, lecsiszolva Jézusnak a
zsidó írások hibát megvilágító üzeneteinek az élét.
A legkisebb befolyás a zsidó keresztények részéről talán a János
evangéliumot érinti. A János evangéliumban a törvénytudók és
Jézus közötti konfliktus nem csak élesebben marad fenn, hanem
olyan mondatok is előfordulnak benne, mely élesebben üti meg a



hangot Mózes követése ellen, mint a másik három evangéliumban.
Jézus konfliktusa az írástudókkal és a törvénytudókkal
A törvénnyel való összhang és a törvénnyel való összeütközés
ellentmondásossága mind Jézus cselekedeteiben, mind Jézus
beszédeiben végigvonul az evangéliumokon. Nyilván nem a
törvénnyel való összhang sejlik ki azokon a helyeken, ahol a
törvénytudókkal és írástudókkal való vitái Jézus meggyilkolásának
szándékáig mennek el. Ilyen leírás több is található az
evangéliumokban:
Márk 3,6:
Akkor a farizeusok kimenvén, a Heródes pártúakkal mindjárt
tanácsot tartottak ellene, hogy elveszítsék őt.
Márk 11,18:
És meghallották az írástudók és a főpapok, és azon tanakodtak,
hogy mi módon veszíthetnék el őt. Mert féltek tőle, mivelhogy az
egész sokaság álmélkodott [megdöbbent] az ő tanításán.
Márk 12,12:
És igyekeztek őt megfogni, de féltek a sokaságtól. Mert tudták,
hogy a példázatot ellenük mondotta. Azért elhagyván őt, tovább
mentek.
A János evangélium keményebben adja vissza ezt az ellenállást:
János 5,16:
És e miatt üldözőbe vették a zsidók Jézust, és meg akarták őt ölni,



hogy ezeket művelte szombaton.
János 5,18:
E miatt aztán még inkább meg akarták őt ölni a zsidók, mivel nem
csak a szombatot rontotta meg, hanem az Istent is saját Atyjának
mondotta, egyenlővé tévén magát az Istennel.
János 8,59:
Köveket ragadtak azért, hogy reá hajigálják; Jézus pedig
elrejtőzködött, és kiment a templomból, átmenvén közöttük; és ilyen
módon eltávozott.
János 10,31:
Ismét köveket ragadtak azért a zsidók, hogy megkövezzék őt.
Ha Jézus beszédei csupán csak a törvénytől való elhajlás
gondolatával foglalkozott volna, az írástudók ellenállására nem lenne
elégséges magyarázat az írásokban, nem beszélve arról, hogy az
ellenállás magyarázatára magában az evangéliumokban többször
fordul elő Jézus cselekedete vagy tanítása, mint kiváltó ok. A Márk
evangélium 3,6 alatt megírt konfliktust a szombatnapi gyógyítás
váltja ki, a 11,18-at az a példázat, melyben saját magát Isten fiaként
tünteti fel. A János evangéliumban úgy szintén a szombatnapi
gyógyítás, és hogy önmagát az Isten fiaként mutatja be, váltja ki a
gyilkos indulatokat. Lényegében a Jézus felől határozott
szembefordulás a törvény betartásával, és az Istennel való viszony
új szemlélete okozza azt a feszültséget a hagyományos Mózes párti
vallás képviselőivel, amely nem sokkal később a halálát
eredményezi. Jézust nem a törvény megszegői, a törvény szerint
bűnösöknek állított emberek támadják le, és munkálják ki a halálát,
hanem a törvény tisztelői, a törvény őrei az ellenségei. A bűnösök



felől az hírlett, hogy Jézus a barátjuk volt azoknak:
Máté 11k19:
Eljött az embernek Fia, a ki eszik és iszik, és ezt mondják: Íme, a
nagyétkű, és részeges ember, a vámszedők és bűnösök barátja! És
igazoltatik a bölcsesség az ő fiaitól.
Jézusnak a Mózes képviseletével szembeni állásfoglalása sokkal
nyilvánvalóbban fogalmazódik meg János evangéliumában, mint a
többiben, ezért a zsidó keresztények írástudóinak befolyásától
mentesebbnek érezhető. Amikor meggyógyított Jézus egy vakot
szombaton és az írástudók vádolni kezdik a vakot
bizonyságtételéért, világosan különíti el Jézus tanítványait Mózes
tanítványaitól például a következő szövegrészletekben közülük az
egyik:
János 9k28:
Szidalmazták azért őt és mondának: Te vagy annak a tanítványa; mi
pedig a Mózes tanítványai vagyunk.
Kivehető a megfogalmazásból, hogy az írástudók nem tartották sem
Jézust, sem a tanítványait Mózes követőjének, és ennek oka nem
csak pusztán a szombatnapot sértő gyógyítások, hanem
tanításainak is kiváltania kellett.
A törvény elidegenedett voltára utaló megjegyzések persze egyik
evangéliumban sem maradtak fenn nyíltan, mégis találhatunk
árulkodó jeleket, melyek azt mutatják, hogy Jézus nem tekintette a
törvényt Istentől eredőnek:
Márk 10,3:
Ő pedig felelvén, ezt mondta nékik: Mit parancsolt néktek Mózes?



Ezen a helyen Istenre kellett volna hivatkozni, mint parancsolóra.
Lukács 16,29:
Monda néki Ábrahám: Van Mózesük és prófétáik; hallgassák azokat.
Ezen a helyen nem tekintette a példázatban saját csapatába
tartozónak sem Mózest, sem a prófétákat.
János 6,32:
Azt mondta azért nekik Jézus: Bizony, bizony mondom nektek: nem
Mózes adta nektek a mennyei kenyeret, hanem az én Atyám adja
majd nektek az igazi mennyei kenyeret.
Ezen a helyen tömör elutasítás rejlik mindennek, ami Mózestől
származó eledele volt a zsidóknak, amely természetesen Mózes
törvényei és rendelkezéseire vonatkozik. Mózes tápláléka hamis,
nem igazi, és nem a mennyei Atyától ered.
János 7k19:
Nem Mózes adta-e nektek a törvényt? És senki sem teljesíti
közületek a törvényt. Miért akartok engem megölni?
Ezen a helyen a törvény származtatása egyenesen nem Istentől
eredőként van megfogalmazva. Az elidegenített megfogalmazásban
benne rejlik Jézus eredeti állásfoglalása a törvény származását
illetően, vagyis ha Jézus valódi ismerője az Istennek, tudnia kellett,
hogy mi ered tőle és mi nem. Ugyanezek a törvényt idegen
származásúnak beállító hangok ütik fel a fejüket a következő
helyeken is:
János 8,17:



A ti törvényetekben is meg van pedig írva, hogy két ember
bizonyságtétele igaz.
János 10,34:
Felelt nekik Jézus: Nincs-e megírva a ti törvényetekben: Én
mondám: Istenek vagytok?
A szöveg pontatlan, mert az idézet nem Mózes törvényéből, hanem
a zsoltárokból való:
Zsoltár 82,6:
Én mondottam: Istenek vagytok ti és a Felségesnek fiai ti
mindnyájan:
De a megfogalmazás mégis a törvény idegen eredetű kezelésére
utal. Miért is nem tekintette a törvényt Jézus a sajátjának, ha a
mennyei Atyától származónak gondolta volna? Ha azért jött volna,
hogy a törvényt betöltse, vagy helyreállítsa, hogy megszüntessen
minden törvényellenességet? Vajon kiderül máshonnan is a törvény
érvénytelenítésének a kísérlete?
Lukács evangélium egyik részletében nyíltan lezárja a törvény
fennhatóságának idejét:
Lukács 16,16:
A törvény és a próféták Keresztelő Jánosig voltak: attól az időtől
fogva az Istennek országa hirdettetik, és mindenki erőszakkal tör
abba [feléje].
A szöveg egyértelműen foglal állást a törvény idejének lejárata
mellett, és egyben Jézus feladatát határozza meg, amely az Isten
Országának hirdetése. Sajnos a fennmaradt szöveg folytatása



szándékosan csapja agyon az egyébként egyértelműen törvény
időszakát lezáró gondolatot, mert az evangélium így folytatja:
Lukács 16,17:
Könnyebb pedig a mennynek és a földnek elmúlni, mint a
törvényből egy pontocskának elesni.
Az egymás után következő de egymásnak ellentmondó sorok a
szerkesztő szándékos csiszolásáról árulkodnak. Jézus, ha
valaminek el nem múlására gondolhatott, az csak saját beszédeire
vonatkozhat, hiszen azért jött tanítani, hogy megváltoztassa az
Istenről tévesen alkotott elképzeléseket, a vallási hagyományról
bizonyítsa emberi kigondolásból származó hiábavalóságát, és hogy
a törvényhez való hozzáálláson alapvetően változtasson. Nem
mondhatta annak a törvények elmúlhatatlanságát, amelynek
betartatása eleve nem Istentől eredőnek tekinthető, és amelynek
betartása egyébként is gondot jelentett a zsidóknak. Ha a saját
beszédeinek nagyobb jelentőséget tulajdonított, mint Mózes
rendelkezéseinek, akkor ennek a gondolatnak elő kell fordulnia egy
árulkodó kijelentésében az evangéliumokban. Ezt a gondolatot
megtaláljuk következő beszédében:
Máté 24,35:
Az ég és a föld elmúlnak, de az én beszédeim semmiképpen el nem
múlnak.
Ugyanezt fogalmazza meg Márk 13,31, Lukács 21,33, ráadásul
pontosan ugyanazzal a hasonlattal élve, ahogyan a szövegbe nem
illeszkedő „törvény el nem múlására” való gondolatot fogalmazta
meg a szerkesztő. Mózes törvényei nincsenek az Istentől, ha Jézus
az Istentől jött, akkor a törvény elmúlásáról beszélnie kellett.
Sajnálatos tény, hogy a ránk maradt szövegek a zsidó keresztények



törvényhez hű kezein át fogalmazódtak meg igen hosszú idő alakító
elteltével, így az anyagokban nem maradhattak fenn, csak alig
észrevehető nyomokban a törvény elmúlására vonatkozó
kijelentések.
De Jézust meggyilkolták, és ennek oka a törvénytudókkal és
írástudókkal, azaz Mózes tanítványaival szembeni éles konfliktus.
Jézus nem csak számolt ezzel az összeütközéssel, de tudván azt,
hogy az emberek törvény alá való vetettsége nem szűnik meg
egyhamar a világon, követőinek sem jósol más sorsot, mint a sajátja:
Máté 10,17-18:
De óvakodjatok az emberektől; mert törvényszékekre adnak titeket
és az ő gyülekezeteikben megostoroznak titeket;
És helytartók és királyok elé visznek titeket érettem, bizonyságul ő
maguknak és a pogányoknak.
Márk 13,9:
Ti pedig vigyázzatok magatokra: mert törvényszékeknek adnak át
titeket, és gyülekezetekben vernek meg titeket, és helytartók és
királyok elé állítanak én érettem, bizonyságul ő nékik.
Sőt, ezt a konfliktust fontosnak tartja, és követőjétől méltatlannak
ítéli, ha ezt az összeütközést az írástudókkal és törvénytudókkal
nem vállalja fel:
Márk 8,35-35:
A sokaságot pedig az ő tanítványaival együtt magához szólítván,
monda nékik: Ha valaki én utánam akar jönni, tagadja meg magát, és
vegye fel az ő keresztjét, és kövessen engem.



Mert valaki meg akarja tartani az ő életét, elveszti azt; valaki pedig
elveszti az ő életét én érettem és az evangéliumért, az megtalálja
azt.
A fenti idézet Márkban éppen az után hangzik el, mikor Jézus
feszegeti saját szenvedéseinek, üldöztetésének szükségességét,
amely a vénektől, főpapoktól és írástudóktól ered. A kereszt tehát
nem valamiféle váratlan betegség, szerencsétlenség, vagy
gyötrelmek okozta próbatétel, sem az „Én halálát”, „Önmagam
halálba adását” jelenti, amit Pál apostol szívesen fogalmaz meg
annak érdekében, hogy mindenki természetében az általa elképzelt
Krisztus-természet mintáját formálja ki, hanem ugyanaz az
összeütközés, amely az írástudók, törvénytudók és Jézus között az
uralkodó törvények megőrzése vagy az Isten Országának
megteremtése között robbant ki. Világosan fejezi ki Jézus, hogy
arról az önfeláldozásra gondol, amely az evangéliumért, azaz az
Isten Országának terjesztése közben a kialakuló konfliktus miatt
hozhat az emberre életveszélyt, és ezzel egy döntéskényszert.
Jézus józanul gondolkodik, tudja, hogy a teljesen szokatlan
alapokkal és viszonyokkal tanított Isten Országa nem alakulhat ki az
uralkodó hatalmak megőrzése mellett, az összeütközés az Isten
Országa és királyok, papok, törvények és képviselők között
szükségszerű – amelyek között a zsidó vallási hatalom, valamint
Mózes törvényeinek megítélése Jézus küldetésének egyik
legfontosabb feladata volt.
Nagyon fontos Jézus példamutató magatartása ebben a
konfliktusban. Nem kezd el saját centrális hatalmat szervezni,
tömegeket birtokba venni, nem kezd el vagyont felhalmozni, sem
fegyverkezni, az írástudókkal, törvénytudókkal, főpapokkal, az
uralkodó hatalommal szembeni konfliktust határozottan nem
erőszakkal, nem karddal és vérontással akarja megoldani. Jézus
fegyvere a szó, a tanítás, az Isten Országa nem hatalommal jön el,



amit a próféták a messiástól vártak, sem fegyveres eszközökkel,
mint a lázadók esetében, Jézus az egyén belátására számít,
melyben önállóan dönt egy értelmesebbnek felkínált életalternatíva
mellett, és pontosan ezért tanít. Ezt a szándékot jól tükrözik azok a
cselekedetei az evangéliumokban, amelyek a gyógyításairól szólnak,
hiszen egyetlen beteg egészségének helyreállításáért, egyetlen
gyógyításért cserébe sem követelte meg tanításainak azonnali
elfogadását, követését, nem léptette be semmilyen újonnan alakuló
szervezetbe, közösségbe, sem személye alá bevont bármilyen
szolgálat teljesítését nem kérte. Jézus követése kizárólag önálló
döntés mellett képzelhető el, ahogyan ezt mutatja a „ha valaki én
utánam akar jönni” fogalmazás is.
Fennmaradt az evangéliumokban, természetesen csonkított,
csiszolt formában néhány élesebb megfogalmazása is az írástudók
és törvénytudókkal szemben. Sajnálatos dolog, hogy még így is
csak az enyhébb dorgálással találkozunk, csak azokkal, amelyek
mellett Mózes törvényeinek betartási kötelezettsége nem sérül. De
még így is kivehetőek a szövegből, hogy Jézus egyéni támadása az
írástudók és törvénytudók ellen nem csak egy csendes fuvallat volt.
Máté 23,13:
De jaj, nektek képmutató írástudók és farizeusok, mert a
mennyeknek országát bezárjátok az emberek előtt; mivelhogy ti
nem mentek be, a kik be akarnának menni, azokat sem bocsátjátok
be.
Lukács 11,52:
Jaj, néktek törvénytudók! Mert elvettétek a tudománynak
[megismerésnek] kulcsát: ti magatok nem mentetek be, és a kik be
akartak menni, azokat meggátoltátok.



Ezen a helyen nem Mózes törvényeinek be nem tartásával vádolja
Jézus a vallási vezetőket, hanem az embereknek az Isten
Országába való bejutásának akadályozása miatt. A tudomány kulcsa
a megismerés és tanítás, és mivel ennek a lehetőségét csak az
írástudók és törvénytudók birtokolhatták, az írásmagyarázatokkal
csak általuk szabályozott ismerthez juttatták a népet, amelytől való
eltérés halálos konfliktushoz vezetett, ahogyan azt Jézus esetében
látjuk.
Máté 23,15:
Jaj, néktek képmutató írástudók és farizeusok! Mert megkerülitek a
tengert és a földet, hogy egy pogányt zsidóvá tegyetek; és ha azzá
lett, a gyehenna fiává teszitek őt, kétszerte inkább magatoknál.
Itt nem a képmutatást ítéli meg Jézus valójában, ahogy ezt az
idézetet sok keresztény írástudó magyarázza. Lényegében Mózes
tanítására való térés veszélyességét is láthatjuk a sorok mögött,
ugyanis nem csak az írástudókat és farizeusokat ítéli meg
gyehennára valónak, hanem sokkal inkább azt a tömeget, akik
felvállalják, és megcselekszik az írástudók és farizeusok Mózestől
tolmácsolt parancsait és rendelkezéseit.
Lukács 11k46:
Ő pedig mondta: Jaj néktek is törvénytudók! Mert elhordozhatatlan
terhekkel terhelitek meg az embereket, de ti magatok egy ujjatokkal
sem illetitek azokat a terheket.
A kijelentés csiszoltságával gondolkodva értelmezhető ez a sor úgy,
hogy a Mózes törvényeitől eltérő rendelkezések serege okozza azt a
terhet, amelyet a törvénytudók az emberek vállára vetnek. Holott a
valódi terhet nem az eltérő rendelkezések, hanem maga Mózes
parancsolatai és rendelkezései okozzák, egy nép szolgaságba



vetettségének fenntartása nem nevezhető az emberek
tehermentesítésének. Az lehet, hogy míg Mózes elhordozható
terhet vetett az emberek vállára, azt a törvénytudók
elhordozhatatlan teherre változtatták, ám a szövegben már nem
maradt fenn olyan kijelentés, amely Mózes rendelkezéseinek, mint
elhordozható teher elvetéséről nyíltan beszélne.
Ugyanez a „teherrel” kapcsolatos gondolat Máté evangéliumában is
előfordul:
Máté 23,2-4:
Mondván: az írástudók és a farizeusok a Mózes székében ülnek:
Annak okáért a mit parancsolnak néktek, mindazt megtartsátok és
megcselekedjétek; de az ő cselekedeteik szerint ne cselekedjetek.
Mert ők mondják, de nem cselekszik.
Mert ők nehéz és elhordozhatatlan terheket kötöznek egybe, és az
emberek vállaira vetik; de ők az ujjukkal sem akarják azokat illetni.
Vegyük észre, hogy a 23,3 sor beszerkesztése erőteljesen zsidó
keresztény írástudás befolyásának a műve. Az eredetileg elhangzott
beszédben a sor egyáltalán nem szerepelhetett, hiszen Jézus saját
beszédeinek meg cselekvésére és nem a Mózes székében ülők
beszédeinek megtartására buzdított, hiszen pontosan azért tanított:
Máté 7,24:
Valaki azért hallja én tőlem e beszédeket, és megcselekszi azokat,
hasonlítom azt a bölcs emberhez, a ki a kősziklára építette az ő
házát:
Lukács 8,21:



Ő pedig felelvén, monda nékik: Az én anyám és az én atyámfiai
ezek, a kik az Isten beszédét hallgatják, és megcselekszik azt.
Az Isten beszéde alatt saját tanítását értette Jézus, hiszen Lukács a
8. fejezet elején kivonatot próbál adni abból a tanításból, amelynek
beszédeit hallgatta a nagy sokaság:
Lukács 8,19:
Eljöttek pedig hozzá az ő anyja és atyjafiai, de nem tudtak hozzá
jutni a sokaság miatt.
Jézus munkásságának nagy jelentősége tanításában rejlik,
amelynek meg cselekvésére sokkal nagyobb hangsúlyt helyezett,
mint Mózes tanításainak meg cselekvésére. Nem adhatott ki tehát
olyan utasítást, ahogyan az a Máté 23,3 sorban szerepel, hogy
minden beszédét a Mózes székében ülő írástudónak és
törvénytudónak cselekedje meg a nép, hiszen pontosan azért jött,
hogy ezen változtasson, hogy a törvény idejének lejártát
meghirdesse, és hogy a hagyománnyal, vallással, Istennel
kapcsolatos radikális változásról beszéljen az ember felfogásában
és életében. A beszerkesztés tényét megerősíti a sort követő 23,4
ben elhangzó mondat, hiszen ott szerencsétlenül meghagyta az
eredeti szöveget a szerkesztő, melyben így a két sor egyben azt
eredményezi, hogy Jézus a „nehéz és elhordozhatatlan” terhek meg
cselekvésére kötelezi a népet, amit az írástudók az ujjukkal sem
akarnak illetni. Hogy Jézus Mózes terheinek hordozását sosem
kívánta a néptől, bizonyítja, hogy maradt fenn olyan szöveg is az
evangéliumokban, melyek éppen az által hirdetett dolgok
könnyűségét próbálja meg kiábrázolni:
Máté 11,30:
Mert az én igám gyönyörűséges, és az én terhem könnyű.



Mózes terhe nehéz, Jézus terhe könnyű, ez az ellentmondás nem
oldható fel azzal, hogy az írástudókat csak azért hibáztatja, hogy
nem akarják hordozni a terheket, „mert ők mondják, de nem
cselekszik”, vagy „ők az ujjukkal sem akarják azokat illetni”.
Az evangéliumokból, csiszoltságuk ellenére is jól láthatjuk, hogy
Jézus konfliktusa Mózes törvényeinek képviselőivel szemben volt,
és ez túlmutat azon a kérdésen, hogy vajon csak a törvénytől való
elhajlást bírálta volna meg (amely megalapozatlan lenne úgy,
ahogyan azt általános vádakkal, személyek konkrét megtámadása
nélkül tette volna a fennmaradt szövegek szerint!) – amely
elhajlásokon egyébként a zsinagógákban rendszeresen vitáztak az
írásmagyarázók, és ezért senkit nem gyilkoltak meg. Azt is láthatjuk,
hogy az összeütközés alapja az Isten Országáról szóló tanítás volt,
amely munkásságának legfontosabb feladata volt, tehát vizsgáljuk
meg, hogyan jelentkezik Mózes törvényének elvetése a tanításában
is.
A jó és gonosz fogalma Jézus gondolkodásában.
Tárgyaltuk, hogy a jó és rossz tudásának csapdája miként ragadja
meg az ember gondolkodását, és ejti foglyul viselkedését,
magatartását, cselekedetét mintákhoz, előírásokhoz, szabályokhoz
és törvényekhez való igazodás, alkalmazkodás, engedelmeskedés
által. Jézus tanításaiból a jó és rossz tudásának foglyában élő
gondolkodás tehát mintát keres, Jézus személyéből példaképet
farag, amelyhez aztán igazodni, hasonlóvá válni, és azonosulni akar.
Ez a felfogás jelentkezik azokban a vallásos szokásoknak a
kialakításában is, mely mechanikus, ismétléses, szertartásos
rituálékban próbálja megvalósítani Jézus mintául vett beszédeit,
mint például a Máté evangélium 6. fejezetében előadott Istenhez
forduló ima tanításából faragták a miatyánk monoton, esetleg
többször egymás után elhadaró mormolását, vagy az utolsó vacsora



emlékeztetőjéből faragták az úrvacsora szertartását. A mintát
kereső, Jézust példaképnek tekintő gondolkodás nem értette meg
Jézus tanítását, aki nem örökérvényű előírásokat, rendelkezéseket,
vagy szabályokat osztott, hanem alapigazságokat fogalmazott meg,
amelyek az egyén és környezete viszonyától függően
viszonylagosan értelmezendőek. Valóban problémát jelent Jézus
eredeti gondolkodásának megértésének kutatásában, hogy az
ismert evangéliumok nem Jézus saját kezétől, tanításának saját
tollal írt rögzítéséből ismerjük, hanem évtizedes távlatból
visszatekintve az elmúlt eseményekre, olyan szerkesztők próbálták
meg papírra vetni, akik értelme nem szabadult fel a jó és rossz
tudásának gondolkodást korlátozó jellegétől. Nem ismerték fel a jó
és rossz tudásában rejlő ősrégi csapdát, és megpróbálták Jézus
beszédeit rendelkezések, utasítások vagy előírások formájába öltve
visszaadni. A számunkra legfontosabb, és rendkívül erős
gondolkodásbeli csapdát Mózes állította fel, a próféták – talán
Mózeshez hűségesre átszerkesztett – írásai pedig folyamatosan
erősítgették, a csapda felismerését akadályozták. A csapda ugyanis
kiválóan alkalmas néptömegek befolyásolására, és
engedelmességük kézben tartására, és egyáltalán nem volt mentes
ettől a gondolkodástól a zsidó keresztények Jézust hirdető
gyülekezete sem, így megörökítették ezt a gondolkodásbeli
mechanizmust az utókornak is. Amellett, hogy ennek befolyásolása
miatt nem ismerhették fel Mózes törvényeinek való
engedelmeskedés ártalmait, nem érthették meg Jézus tanításait
sem, az eredmény tehát az a – Máté, Márk, Lukács tollával
megfogalmazott - körülmetélés evangélium lett, amely egyfelől
Mózessel próbálta meg összehangolni Jézus tanítását és személyét,
másfelől a beszédeket sokszor rendelkezések és előírások
formájába öltve próbálták meg tolmácsolni.
Jézusnál felismerhetjük azonban, az evangéliumok ismert – és



torzított – anyagát tanulmányozva, mégis jól kivehetően kerülte el
ezt a csapdáját a jó és rossz tudásának, és megpróbálta a jó és
gonosz megkülönböztetésének tanítását úgy alkalmazni, hogy a jó
és rossz tudásának fogságában működő elme, ha megértést lel
benne, az igazság megismerése által felszabadulhasson a
körülmények és események különféle értékrendszerekbe
illesztésének és a környezet megértését akadályozó szokásától.
Jézus tehát szándékosan tanított a jóról és gonoszról, ám látnunk
kell, hogy olyan közönségnek címezte, akik a jóról és rosszról vallott
felfogásukban Mózes mintáival, előírásaival és rendelkezéseivel
voltak megkötve. A jó és rossz tudásának csapdájától felszabadult
értelem a jót és rosszat már kezelheti helyesen, azaz nem
örökérvényű, változhatatlan, állandónak tekintett elvek, hitek,
szabályok és mértékek megalkotásával, hanem a pillanatnyi
események, cselekvések, és körülmények és az egyén közötti
viszony megértésének őszinte, nyitott, kifejező, és segítő
eszközeként. Az ilyen módon használt tudása a jónak és rossznak
mindig változó, a valóság, az élet, a körülmények alakulásának
függésében rugalmasan követi annak mozgását, pillanatnyiságát és
egyediségét, és mindig reálisan képes tükrözni az egyénre gyakorolt
hatások minőségét. Nagyon egyszerűen más az a jónak vagy
rossznak tekintett érték, amelyet igaznak vagy szentnek tekintett
mintákhoz, előírásokhoz és szabályokhoz kötve alkotunk meg, és
más az, amit az egyén életének, élményeinek, értékelésének őszinte
kifejezéseként fogalmazunk meg. Az előzőhöz – írásokban
rögzített szabályok, mértékek és minták ismerete szükséges, az
utóbbihoz az egyén, az életének és az átéléseinek a megértése.
Mózes és a próféták idejében egyértelműen a törvény szabta meg,
hogy a törvény alá vetett ember mit tekintsen jó, és mit tekintsen
gonosz cselekedetnek. A törvény mértékül szolgált, a viszonyítás
alapját pedig a törvény betartása szabta meg:



5 Mózes 30,15-18:
Lám eléd adtam ma néked az életet és a jót: a halált és a gonoszt.
Mikor én azt parancsolom néked ma, hogy szeressed az Urat, a te
Istenedet, hogy járj az ő útjain, és tartsd meg az ő parancsolatait,
rendeléseit és végzéseit, hogy élj és szaporodjál, és megáldjon
téged az Úr, a te Istened a földön, a melyre bemész, hogy bírjad azt.
Ha pedig elfordul a te szíved, és nem hallgatsz meg, sőt elhajolsz,
és idegen isteneket imádsz, és azoknak szolgálsz;
Tudtotokra adom ma néktek, hogy bizony elvesztek: nem éltek sok
ideig azon a földön, a melyre a Jordánon átkelvén, bemész, hogy
bírjad azt.
Mózes a jó és gonosz közötti különbséget a parancsoknak való
engedelmesség függvényében határozta meg. Mózes szerint a
viszonyt az „Úristen” annak mértékében alakítja ki az őt szolgáló
emberrel, hogy mennyire vált engedelmessé, ha törvény szerint és
engedelmesen viselkedett, akkor életet, áldást adott neki, azaz jót
cselekedett vele, ha pedig nem tartotta be a törvényt és nem akart
szolgaként viselkedni, akkor halált és átkot adott neki, azaz gonoszt
cselekedett vele. Mózes Úristene gonosszal fizetett a gonoszért, és
ezzel a bosszú elvét erősítette, az ítélkezés köntösébe öltöztetve, és
áldással fizetett az engedelmességért, ezzel a haszonra törekvés
rendszerét igazolta és teremtette meg. Az ítélet valójában a hatalom
döntése az engedetlen és ellenséges cselekedetekkel szemben, az
engedetlenség – ami a fenti idézetben a „nem hallgatsz meg”,
„elhajolsz”, „azoknak szolgálsz” kifejezésekkel ad vissza – fizetsége
halál, az élet elvesztése.
A teljes ószövetség a jó és gonosz spekulációjával foglalkozik, és
minden esetben a törvény szerint való cselekvésre vezeti vissza a



megkülönböztetést, nem ok nélkül, ezzel a hatalom szempontjainak
(parancsok és engedelmeskedés, szolgai megfeleltetés)
erősítéséért küzd. Jézus ezzel szemben a törvény parancsolataitól
teljesen függetlenül, a Mózes mértékétől eltérő alapon tesz
különbséget, a jót az ember örömére, a gonoszt pedig a
szenvedésére való tekintettel határozza meg, az egyén sorsa és
átélései megértésének függésében. Ennek megvilágítására egy
külön példázatát nézzük meg közelebbről, az irgalmas szamaritánus
esetét:
Lukács 10,30-37:
Jézus pedig felelvén, monda: Egy ember ment alá Jeruzsálemből
Jerikóba, és rablók kezébe esett, a kik azt kifosztván és
megsebesítvén, elmentek, és ott hagyták félholtan.
Történet szerint pedig ment alá azon az úton egy pap, a ki azt
látván, elkerülte.
Hasonlóképen egy Lévita is, mikor arra a helyre ment, és azt látta,
elkerülte.
Egy samaritánus pedig az úton menvén, odaért, a hol az feküdt: és
mikor azt látta, könyörületességre indult.
És hozzájárulván, bekötözte annak sebeit, olajt és bort töltvén
azokba; és azt felhelyezvén az ő tulajdon barmára, elvitte a
vendégfogadó házhoz, és gondját viselte néki.
Másnap pedig elmenőben két pénzt kivéve, odaadta a gazdának, és
monda néki: Viselj gondot reá, és valamit ezen fölül reáköltesz, én
mikor visszatérek, megadom néked.
E három közül azért kit gondolsz, hogy felebarátja volt annak, a ki a



rablók kezébe esett?
Az pedig monda: Az, a ki könyörült rajta. Monda azért néki Jézus:
Eredj el, és te is a képen cselekedjél.
A jó és a rossz megítélése a példa szerint erősen szubjektív,
mondhatnánk a samaritánus önkényes döntése. Amit itt Jézus
kiemelten méltat az a samaritánus megértése, az ember
szenvedésein megindító könyörületessége, melyben a félholt
állapotából kiindulva dönti el a rászorultságot, és nem elvek, vagy
előírások alapján hárítja el.
A tanítás ugyan az irgalmasságról szól, amelyben mégis bírálat éri a
Mózes szellemiségét, az a pap meg a Levita szerepének bevonása a
történetbe, akik az írások és törvények szolgái, nem ok nélkül lettek
megemlítve a könyörületesség hiánya miatt. A törvény által megítélt
megkülönböztetés jó és gonosz ugyanis korlátozza a könyörület
alkalmazását a gonosszal szemben, és akár azért nem segítettek,
mert az Isten büntetésének, vagy valamilyen megtorlásnak vélték az
ember sorsát, akár megszokták a törvény ítélete által okozott
szenvedések látványát, akár bűnösnek tartották az áldozatot, a
félholt elkerülésének döntésében felfogásuk bizony
közrejátszhatott:
5. Mózes 19k21:
Ne nézz reá szánalommal; lelket lélekért, szemet szemért, fogat
fogért, kezet kézért, lábat lábért.
Jeremiás 48k12:
De íme, eljönnek a napok, azt mondja az Úr, és rablókat bocsátok
reá, a kik megrabolják őt, és megüresítsék edényeit, palackjait pedig
összetörjék.



Ha egy rabló, a próféta szerint jöhet az Istentől, akkor az Isten
szolgája mi módon szegüljön szembe az Isten akaratával? Mózes és
a próféták szinte kiképezik az embert a könyörtelenségre, nem
csoda, ha a pap és a levita a rablásban akár az Úristen döntését is
láthatta. Egy olyan szemléletben, amelyben a szenvedés az Isten
büntetése, törvényes és istentől eredeztetett valami, a
törvénytisztelő elfordul a szenvedőtől, a betegtől, megszakít vele
minden közösséget. A zsoltáríró panaszkodik, hogy barátai, rokonai
elhagyják szenvedésében, és megkérdőjelezik az Istene segítségét:
Zsoltárok 38,12:
Szeretteim és barátaim félre állnak csapásomban; rokonaim pedig
messze állnak.
Zsoltár 42,10-11:
Hadd mondjam Istennek, az én kőszálamnak: Miért felejtkeztél el
rólam? Miért kell gyászban járnom ellenség háborgatása miatt?
Mintha zúzódás volna csontjaimban, mikor gyaláznak engem az én
szorongatóim, naponként ezt mondván nékem: Hol van a te Istened?
Jób könyve szól ugyanerről a megvető, elkerülő magatartásról:
Jób 19,11; 13-14:
Felgerjesztette haragját ellenem, és úgy bánt velem, mint
ellenségeivel.
Atyámfiait távol űzte mellőlem, barátaim egészen elidegenedtek
tőlem.
Rokonaim visszahúzódtak, ismerőseim pedig elfelejtkeznek rólam.



Ésaiás is szemükre veti a népnek a tévedésüket, amely szerint aki
„ismer” fájdalmat és, betegséget, az csak elhagyottja, megvetettje
lehet embernek, Istennek:
Ésaiás 53,3:
Megvetett volt, és emberektől elhagyatott, fájdalmak férfija,
betegség ismerője. Eltakartuk arcunkat előle, megvetett volt, nem
törődtünk vele.
A szenvedő, beteg embertől való elfordulás annak indoklásával,
hogy az Isten hagyta el, vetette meg, nem csak Izraelben volt szilárd
szemlélet, hanem egész ókori keleten. A samaritánus pedig tekintet
nélkül a félholt szenvedésén való esetleg törvényellenesnek,
istenellenesnek látszó segítségnek, nem az elvekre és a vallási
normákra figyelt, hanem az ember szenvedéseire, és megtette azt,
amire a vallás elkötelezettjei nem voltak képesek. Jézus tehát a
tényekre mutat és nem a szabályokra, vagy az előírásokra, a jó és
gonosz közötti különbség csapdáját, amely a „jónak és rossznak
tekintett” minták, normák, mértékek szabályai és rendelkezéseihez
való igazításban rejlik, már hiányzik a példázatból. Jézus a
példázatban a helyeslés kiindulópontjául nem a törvény mértékét,
hanem az élet megértését választotta, és mivel az egyén konkrét
bajaira fordítja figyelmünket, viszonylagossá – a körülmények
megértésének függvényévé - tette a jóról és rosszról alkotott
értékelésünket. És helyesen, mivel az emberek különbözőek,
örömük és szenvedésük egymástól akár ellentmondóan is
eltérhetnek, szükséges a tényekre, a cselekedetekre figyelni
szabályok, és törvények helyett. Jézus tehát tanításában
meghaladja a jó és rossz tudásának csapdájába heverő
gondolkodást, a „jóról és rosszról alkotott minták” közlése és
azokhoz igazító hozzáállás helyett, a jó és rossz fogalmait helyesen
használva az egyén átéléseit, az élet megértését tükrözve, őszinte



kifejezési formában alkalmazza. Példabeszédeket alkalmaz ezért, és
nem mértékeket vagy előírásokat szab, jóllehet ezzel a képességgel
nem rendelkező szövegírók képtelenek voltak ennek maradéktalan
tolmácsolására.
Márk például Jézus szellemiségétől nagymértékben eltérő prófétai
sorokat visz leírásába, gyűlöletet fogalmaztat meg a szeretet
tanítójának szájával:
Márk 9,48:
A hol az ő férgük meg nem hal, és tüzük el nem aluszik.
Van olyan szöveg (Károli fordításban a 9,44 és 46), mely ezt a sort
még kétszer adja elő, hogy nyomatékozza Jézus beszédének
bosszúszomját. Máté hasonlóképpen nem tud szabadulni az
indulatos kifejezésektől:
Máté 18,8:
Ha pedig a te kezed vagy a te lábad megbotránkoztat téged, vágd le
azokat és vesd el magadtól; jobb néked az életre sántán vagy
csonkán bemenned, mint két kézzel vagy két lábbal vettetned az
örök tűzre.
Máté 25,41:
Akkor szól majd az õ bal keze felől állókhoz is: Távozzatok tőlem, ti
átkozottak, az örök tűzre, a mely az ördögöknek és az ő angyalainak
készíttetett.
Máté 25,46:
És ezek elmennek majd az örök gyötrelemre; az igazak pedig az
örök életre.



Mindegyik megfogalmazás az író felfogását tükrözi, egyszer azt,
hogy képtelen volt megérteni Jézus hozzáállását gonosztevők és
bűnözők felé, másodszor azt, hogy képtelen volt felszabadulni
Mózes törvényének befolyásoló szellemiségétől, amely a büntetés
fenyegetésének alkalmazásával próbál élni. Máté annak ellenére
teszi ezt, hogy a Nagy Hegyi Beszédben valahogy mégis tükrözni
tudja Jézus megbocsátásra, toleranciára buzdító szavait, és hogy a
büntetés fenyegető eszköze helyett az igazság feltárása általi
megoldása lesz alapvető eszköze Jézusnak, a konfliktusok és
ellenségeskedések kezelésére.
Több helyen maradt fenn az evangéliumokban az egyén életéből,
cselekedeteiből kiinduló következtetés a jó és gonosz Jézus
fogalmai szerinti értelmezésére, egyik helyen se a törvényhez
viszonyítva értékel.
Máté 16k27:
Mert az embernek Fia eljön az õ Atyjának dicsőségében, az õ
angyalaival; és akkor megfizet mindenkinek az õ cselekedete
szerint.
Erőteljesen kifogásolható megfogalmazás, nem csak az „emberfia
visszajövetelével” kapcsolatos várakoztatás kérdése miatt, hanem a
„cselekedetek megfizetésének” elve miatt is. A használható
gondolat az idézetből ellenben, a cselekedetek szerinti mérlegelés
azonban meghaladja a törvény szerinti mérlegelést, megint ott
tartunk, hogy Jézus a jó és rossz cselekedetet nem a törvény
mértékeihez hasonlítva választja szét, hanem a cselekedeteket a
szándékaik vizsgálatával és a környezetükre gyakorolt hatásukból
értelmezi. Minden cselekedet megértése az indítékok, szándékok,
valamint a következményei ismerete nélkül lehetetlen, a törvény
mértékeihez való szabottság, az előírásokkal, szabályokkal és



rendelkezésekkel összehasonlításra alapuló elemzése pedig eleve ki
is zárja a cselekedetek megértésének lehetőségét, táptalaját nyújtva
a cselekedetek félreértett kezelésének. A cselekedetek megértése
pedig nem lehetséges szétválasztás módszerével, mivel ugyanaz a
cselekedet a környezetre többféle hatást gyakorol, melyek
értékelése hatásonként, érzékelőiként más és más, egymástól
eltérő, még ellentétes is lehet. Jézus tehát hatása szerint mérlegel
egy cselekedetet, akkor sem egy értékrendszer, a törvény
szempontjaihoz viszonyítva, hanem a szenvedő fél szempontjainak
figyelembe vételével teszi. A gonosz cselekedet megítéléséhez a
kiindulópontot nem a törvény, hanem az ember szenvedései,
gyötrelmei jelentik, nem nélkülözve a szándékosság vizsgálatát, a jó
cselekedetek pedig azok, melyek ezt megszüntetik:
Jó cselekedetek:
Máté 25,35-36:
Mert éheztem, és ennem adtatok; szomjúhoztam, és innom adtatok;
jövevény voltam, és befogadtatok engem;
Mezítelen voltam, és megruháztatok; beteg voltam, és
meglátogattatok; fogoly voltam, és eljöttetek hozzám.
Gonosz cselekedetek:
Máté 25,42-43:
Mert éheztem, és nem adtatok ennem; szomjúhoztam, és nem
adtatok innom;
Jövevény voltam, és nem fogadtatok be engem; mezítelen voltam,
és nem ruháztatok meg engem; beteg és fogoly voltam, és nem
látogattatok meg engem



Jézus szemléletéből tehát sugárzik az élet tisztelete, szemben a
törvény tiszteletével. Amikor vitája támad az írástudókkal és a
törvénytudókkal a szombatnapi munka felől, a törvény szerinti
magatartás szükségességét egyértelműen rendeli alá az életnek:
Márk 2,27-28:
És monda nékik: A szombat lett az emberért, nem az ember a
szombatért.
Annak okáért az embernek Fia a szombatnak is ura.
Amely burkoltan azt fogalmazza meg, hogy a törvényt az ember és
az élet alá rendelve kellett volna kezelni, és nem fordítva. A
törvénnyel szembeállítható jó cselekedetre pedig a következő
részlet világít rá:
Máté 12,11-12:
Ő pedig monda nékik: Kicsoda közületek az az ember, a kinek van
egy juha, és ha az szombatnapon a verembe esik, meg nem ragadja,
és ki nem vonja azt?
Mennyivel drágább pedig az ember a juhnál! Szabad tehát
szombatnapon jót cselekedni.
Nem csak radikálisan a valóságra, az életre, a verembe esett
szenvedésére irányítja Jézus a figyelmet, hanem határozottan
hajlandó törvényt is szegni, ha azt az élet szükségének
megértéséből megindokolhatja. Mert Jézus az igazságra tanít,
amely már nem a jó és rossz értékelésétől - amit Mózes szerint a
törvény szolgáltat -, teszi függővé az életet, hanem az élettől, a
valóság megértésétől teszi függővé a jó és rossz értékelését. Az
igazság, ami a valóság megértése az Isten, az Isten akarata, az élet,



az emberek, és körülményeik felől meghaladja ezeknek már kész
rendszerek szerint való értékelési mechanizmusait, nem esik foglyul
a jó és rossz válogatásának, olyannak tekinti az életet, amilyen, és
döntéseket az élet megértéséből kiindulva hoz. Az igazságból
indított cselekvés nem lehet egyenlő a törvény szerinti cselekvéssel,
mivel a törvény nem vizsgálja a konkrét cselekvésnek a befolyásoló
indokait, feltételeit, összefüggéseit, sem a környezetet érintő összes
következményeit, hanem az érvényes szabályokat és törvényeket
veszi összehasonlítási alapul. Ha a cselekedet megsért egy
szabályt, akkor a szabálysértővel szemben eljárást kell
kezdeményezni, mert a szabály az szabály. De Jézus tanításában az
Isten szerint való cselekedetek nem a törvény cselekedeteiből,
hanem az igazság cselekedeteiből valóak:
János 3k21:
A ki pedig az igazságot cselekszi, az a világosságra megy, hogy az ő
cselekedetei nyilvánvalókká legyenek, hogy Isten szerint való
cselekedetek.
.Amely kijelentés előfeltételezi, hogy igazság szerint az képes
cselekedni, aki az igazság ismeretére eljutott, Jézus tanításában
ezért az igazság megismerése alapvető fontosságot kap.
Máté 5,6:
Boldogok, a kik éhezik és szomjúhozzák az igazságot: mert ők
megelégíttetnek.
Máté 5k20:
Mert mondom néktek, hogy ha a ti igazságotok nem több az
írástudók és farizeusok igazságánál, semmiképpen sem mehettek
be a mennyeknek országába.



Máté 6k33:
Hanem keressétek először Istennek országát, és az õ igazságát; és
ezek mind megadatnak néktek.
János 8,32:
És megismeritek az igazságot, és az igazság szabadokká tesz
titeket.
János 4k24:
Az Isten lélek: és a kik őt imádják, szükség, hogy lélekben és
igazságban imádják.
János 16k13:
De mikor eljön amaz, az igazságnak Lelke, elvezérel majd titeket
minden igazságra. Mert nem magától szól, hanem azokat szólja, a
miket hall, és a bekövetkezendőket megjelenti néktek.
Az igazság, ha független a jó és rossz értékelésétől, nem annak
alapján méri a valóságot, hogy valamilyen választott szempont
szerint értékelhető vagy sem, így a gondolkodás képes a valóság
megismerésében mélyebb összefüggésekre eljutni, képes lesz a
megértésre. A szabályok, a törvények azonban, annak ellenére,
hogy vannak körülmények, amelyek között alkalmazva az igazságot
még képesek tükrözni, eltérő körülmények mellett már igazságtalan
lesz, ha a döntés a törvény előírásához továbbra is ragaszkodik.
Szükségszerű velejárója a törvény alá vetett életnek, hogy a törvény
egyik oldalon egy helyzetfüggő igazságot próbál meg érvényesíteni,
de másik oldalon szaporítja az igazságtalanságot. A törvény nem
törekszik egy tett megértésére, ellenben törekszik az ítéletére, ha
pedig hiányzik belőle a megértés az ítélet törvényesen lesz



igazságtalan. Jézus esetében mindenképp látnunk kell, hogy
tanítása igazság tartalma függ az élet megértésétől, a jó és rossz
értékek megállapítása pedig függ a feltárt igazság tartalmától.
A Jézus nem ad tehát szabályt a „jó cselekedet” mintájára, hanem
feltárja, hogy az egyén figyeljen a környezetére, ismerje fel az adott
konfliktus, ellentét, válság, probléma gyökereit, és mivel ezek
minden helyzetben más és más jelleggel bírnak, az igazságos
döntés, amely békességet teremt, és megoldást hoz, minden
helyzetben más és más kell, hogy legyen. Mégis ad iránymutató
elveket, amelyek az uralkodó rendszer által jónak tartott értékekkel
szemben, tehát nem a birtoklásban, a felhalmozásban, a hatalom
megszerzésében, az élvezetek hajszolásában látja az igazi
kincseket, hanem az emberben, képességeiben és életének
teljességében. Abban a cselekvésben, amely egy másik embert
boldoggá képes tenni, abban a folyamatban, tevékenységben,
munkában, amely valósággal megszabadítja – a nyomortól, a
gyötrelmektől, a boldogtalanságtól, a gondok terheitől -, abban a
megismerési folyamatban, amely bölccsé tehet bárkit az élet
mélyebb megéléséhez, határozódik meg az, amit Jézus jó
cselekedetnek nevez.
A boldogság, mint a Nagy Hegyi Beszédben elhangzott tanításának
kiemelt mondanivalója Jézus számára az ember életének
legfontosabb tartalma, azért a legfőbb jót az cselekedheti az
emberrel, aki őt boldoggá tudja tenni. Jézus nem ígér gazdagságot,
sem biztonságot, mint Mózes, ellenben tudja, hogy az ember
boldogsága nem függ ezeknek a birtoklásától, de akadályozva lehet
ezek által. Tehát nem hanyagolja el a javakkal küzdő problémákat. A
nyomor, a betegség, a gyötrelem, a teher, amelyek nehézzé és
boldogtalanná teszik az emberek életét, gyökere az igazságtalanság
és a gonoszság, tehát Jézus küzd az igazságtalanságok és
gonoszságok megszűnéséért, ám nem a törvény eszközével, hanem



az igazság és az élet megértésének eszközével, tanítással és
felvilágosítással:
Máté 11,28:
Jöjjetek én hozzám mindnyájan, a kik megfáradtatok és
megterheltettetek, és én nyugalmat adok nektek.
Jézushoz menni nem jelent mást, mint tanítását hallgatni,
megérteni, és a beszédeit a cselekvésünkben valóra váltani. Ha
megértettük, hogy beszédei nem minták, szabályok vagy
rendelkezések keresése, akkor tapasztalást keresünk, amely segít
felismerni mögötte az igazságot, megértjük az életet, megtaláljuk az
Istennel való közvetlen kapcsolat lehetőségét és jelentőségét. Jézus
békessége nem a birtoklás és a biztonság külső feltételeinek
meglétéből származik, ezt nyomon kísérhetjük Jézus történetének
menetén, hiszen sem gazdagság nem kísérte útjain, sem fegyveres
hadsereg nem védte az üldözőitől, mégsem aggodalmaskodott a
megélhetése vagy támadásai felől, akkor sem, amikor nem volt
alkalmas emberi szállás nyugovóra téréshez sem:
Lukács 9k58:
És monda néki Jézus: A rókáknak barlangjuk van, és az égi
madaraknak fészkük; de az ember Fiának nincs fejét hová lehajtania.
Jézus békessége belső tehát, és meglétének feltételei nem a
birtoklás és biztonság körülményeinek megteremtésétől függ:
Máté 11,29:
Vegyétek föl magatokra az én igámat, és tanuljátok meg tőlem, hogy
én szelíd, és alázatos szívű vagyok: és nyugalmat találtok a ti
lelkeiteknek.



Jézus bizonyította, hogy lehet félelem nélküli életet élni annak
ellenére, hogy valaki szegényen és az uralkodó rendszer
szempontjai szerinti bizonytalanságban – a hatalom védelmi
rendszere nélkül - cselekszi a dolgait, erőteljesen ütközteti értékeit
azzal az értékrenddel, amit Mózes és a próféták hivatalosítottak
Izraelben:
Lukács 16,14-15:
Hallották pedig mindezeket a farizeusok is, kik pénzszeretők voltak;
és csúfolták őt.
És monda nékik: Ti vagytok, a kik az emberek előtt magatokat
megigazítjátok; de az Isten ismeri a ti szíveteket: mert a mi az
emberek közt magasztos, az Isten előtt utálatos.
A Nagy Hegyi Beszéd
Szerkesztettség, befolyásoltság, pontatlanság
Jézus tanításai felületesen, hibákkal együtt és a zsidó keresztény
írástudók befolyásától nem mentesen, a törvény szellemiséggel
némileg összehangolva kerültek rögzítésre, mint Jézus élete és
cselekedetei. A több évtizedes múltra való visszaemlékezés alatt
elveszítette minden tanítás a tanítói jellegét, és csupán lényegre
törő, rövid, tömör, és sok esetben torzított formában maradtak meg
azok a gondolatok, amit a zsidó keresztény írástudás megszűrt és
kiigazított. A legnagyobb terjedelmű tanítás Jézustól Máté
evangéliumában került rögzítésre, és hogy az anyag összetételéből
hiányoznak logikai összefüggések, értelmezések vagy komolyabb
alátámasztást nyújtó indoklások, bizonyítja, hogy az évtizedek utáni
rögzítés megviselte a szöveg eredeti tartalmát. A mai keresztény
írástudás ezt önerőből összeállított igemagyarázatokkal igyekszik



pótolni, amely értelmezés nem mentes attól a szemlélettől, amit az
előadó az életről, világról, emberekről és Istenről a Biblia írásai
alapján alkotott. Mivel ez a felfogás előadónként más és más, eltérő
írásismeretből és ezzel párhuzamosan az élet, az Isten, a valóság
felőli tudatlanságból és tapasztalatlanságból merített, a született
magyarázat is előadónként más és más, így aztán előadónként,
bibliai látásmódoktól függően más és más gyülekezetek alakulnak. A
rövidre szabott, szűken fogalmazott és tömör forma nem elégséges
ahhoz, hogy egyértelmű, világos és félreérthetetlen tanításról
nyerjünk belőle tájékoztatást, mint amikor egy tanító saját kezűen
írja le, vagy saját nyelvén beszéli el mondanivalóit, ezért a
megfogalmazott gondolatoknak a különféle értelmezésére maga az
anyag ösztönöz. Csakhogy ezzel a módszerrel nem lehetséges az
eredeti gondolkodás megfejtése, mivel a tanításokból egymásnak
szögesen ellentmondó következtetések is vonhatóak. És mivel nem
csak a visszaemlékezés torzításaitól, hanem attól a befolyásolástól
sem mentes az anyag, amit a zsidó keresztény írástudás – a
körülmetélés evangéliuma néven szerkesztve egybe - Mózes
törvényeivel, a prófétákkal és az írásokkal kísérelt meg
összehangolni, az eredeti tanítás anyagához még nehezebbnek
látszik eljutni.
De mégsem lehetetlen, ha Jézusnak a Mózes tanítványaival való
összeütközését komolyan kezeljük, hiszen meggyilkolásához vezető
út éppen ennek a kifejlődésével alakulhatott csak ki, így
leleplezhetőek azok az írásszerkesztései műveletek, amelyek a
Mózes törvényeivel való összehangoltságra igyekszik vezetni az
olvasót. Ha megértjük Jézus összeütközésének lényegét az
írástudók és törvénytudók állásfoglalásával szemben, akkor máris
nyerünk egy eligazításhoz vezető iránytűt az evangéliumokban
szereplő szövegek megértéséhez.
A Nagy Hegyi Beszéd Máté evangéliumában szinte Jézus



fellépésének legelején hangzik el, az anyag összetételébe sok olyan
részlet is kerül, amit a többi evangélista más időpontra és helyszínre
helyezve, más körülmények között és a szövegen is változtatva adja
Jézus szájába. Szép példáját adja ennek a variációnak a beszéd
következő mondata:
Máté 5,32:
Én pedig azt mondom néktek: Valaki elbocsátja feleségét,
paráznaság okán kívül, házasságtörővé teszi azt; és a ki elbocsátott
asszonyt vesz el, házasságot tör.
Márk szerkesztésében ezt a beszédet Jézus nem a hegyen, hanem
otthon, a tanítványainak adja elő, nem csak másképpen fűzve a
gondolatot, de itt a szövegkörnyezet is indokolttá teszi, hogy Jézus
erről beszéljen, hiszen éppen a feleség elbocsátásával
kapcsolatosan kérdezték őt előtte az írástudók. Az eltérő
megfogalmazás így hangzik:
Márk 10,11-12:
Ő pedig monda nékik: A ki elbocsátja feleségét, és mást vesz el,
házasságtörést követ el az ellen.
Ha pedig a feleség hagyja el [bocsátja el] a férjét és mással kel
egybe, házasságtörést követ el.
A Máté verzióban egy ártatlan kérő kerül házasságtörés vádjába,
pusztán azért, mert olyan asszonyt vesz el feleségül, akit
elbocsátottak, Márk verziójában ez a hiba nem jelentkezik. Lukács
evangéliumában megint más körülmények között adja elő ezt a
gondolatot Jézus, nem fellépésének kezdetén, mint Máténál, nem
otthon, mint Márknál, hanem fellépésnek már szinte vége felé, és a
pénzszerető farizeusok csúfolódása közben. Az elhangzott idézet



pedig megegyezik Máté hibás verziójával (Lukács 16, 18).
Ugyanígy kerül másutt elhangzó helyre az „amilyen mértékkel
mértek, olyannal mérnek néktek” (Máté 7, 2; Márk 4, 24), a „kérjetek
és adatik nektek; keressetek és találtok; zörgessetek és
megnyittatik nektek” (Máté 7, 7-8; Lukács 11, 9-10). A „menjetek be
a szoros kapun” (Máté 7, 13; Lukács 13, 24), nem csak máshol
hangzik el, de más összefüggésben bukkan fel. Az utóbbi két
idézetet Lukács kiveszi a Nagy Hegyi Beszéd leírásából, és egész
más helyre teszi.
A Nagy Hegyi Beszéd még rövidebb verzióját ugyanis megtaláljuk
Lukács evangéliumában, ahol a beszéd elhangzási körülményeinek
eltérése is zavart tükröz, hiszen Máténál felmegy a hegyre,
Lukácsnál meg lejön a hegyről Jézus, mikor tanítani kezd, valamint
más tartalommal is kiegészül, mint például a boldogmondások
fordítottjára gyártott jajmondások. Lukács a teljes beszédet a 6.
fejezetben a bővítés ellenére még rövidebb formában adja elő, mint
Máté, aki három fejezetet is szentel a tanítás visszaadására az 5-7
fejezeteket.
A fenti példák nem csak a beszédek összeállításának zavarára
mutatnak, hanem logikátlanságára is, hibás fogalmazások
szerepelnek bennük, és az idézet sokszor értelem nélkül való helyre
lesz illesztve, ahogyan Lukácsnál az elválásra való kitérés teljesen
elüt attól a témától, ahova be lett illesztve ((Lukács 16, 14-18)). És
még az sincs bizonyítva, hogy a Jézus szájába adott szöveg
egyáltalán elhangzott valaha, vagy csak a házasságról elhangzott
immár felismerhetetlen nézetéből kovácsoltak a zsidó keresztény
szerkesztők valamilyen elválás ellenes szólamot.
Boldogság vagy gazdagság?
Jézus tehát a beszédet boldogmondásokkal kezdi, amely máris



tükröz egy ellentmondást Mózes elképzeléseivel. Mózes, ha nem
megfélemlít, akkor anyagi ígéreteket támaszt, tehát a felhalmozást,
a javak gyűjtögetését, a magántulajdon erősítését tekinti
legmagasztosabb áldásnak, biztonságot ígér, félelem nélküli
megélhetést, mégpedig az egyén szolgai engedelmességének
teljességéért cserébe.
3 Mózes 26, 3-6:
Ha az én rendeléseim szerint jártok, és az én parancsolataimat
megtartjátok, és azokat megcselekszitek:
Esőt adok néktek idejében, és a föld megadja az ő termését, a mező
fája is megtermi gyümölcsét.
És a ti cséplésetek ott éri a szüretet, és a szüret ott éri a vetést, és
elégségig ehetitek kenyereteket, és bátorságosan lakhattok a ti
földeteken.
Mert békességet adok azon a földön, hogy mikor lefekszetek, senki
fel ne rettentsen; és kipusztítom az ártalmas vadat arról a földről, és
fegyver sem megy át a ti földeteken.
Jézus, Mózessel szemben nem anyagi célt tűz az egyén szeme elé,
hanem lelki célt, és azt állítja, hogy ennek elérése nem csak
lehetséges a szegénynek is, de megvalósítása teljesen független a
felhalmozás elsődlegességétől és a magántulajdon, a vagyon
növesztésétől. Lukács tetézi ezt az üzenetet azzal, hogy a gazdagot
meg is fosztja a boldogságtól, lévén az, hogy a gazdag elvette a
javakban az elégedettségét:
Lukács 6,24:
De jaj néktek, gazdagoknak, mert elvettétek a ti vigasztalásotokat.



Hogy Jézus teljesen függetlenül az egyén anyagi helyzetétől
foglalkozik az egyén boldogságával, szellemi és lelki épülésével,
tökéletességre jutásával, ez az evangéliumok egyéb helyei is
különféle szövegekkel támasztják alá. A gazdag ifjú, aki az örök élet
feltételeinek szeretet feltételeinek meg látszik felelni, a
tökéletességre jutáshoz csak vagyona feláldozása árán juthat el:
Máté 19, 21:
Mondta néki Jézus: Ha tökéletes akarsz lenni, eredj, add el
vagyonodat, és oszd ki a szegényeknek; és kincsed lesz mennyben;
és jer és kövess engem.
Ugyanezt erősíti meg Lukács a következő idézetben:
Lukács 14, 33:
Ezenképpen azért valaki közületek búcsút nem vesz minden javaitól,
nem lehet az én tanítványom.
Jézus egyértelmű támadást intézett a magántulajdon eszménye
ellen, amit Mózes oly szentségképp kezel. A Nagy Hegyi Beszédből
nyilvánvalóvá válik, hogy értékrendje nem azonos Mózesével:
Máté 6,19-20:
Ne gyűjtsetek magatoknak kincseket a földön, hol a rozsda és a
moly megemészti, és a hol a tolvajok kiássák és ellopják;
Hanem gyűjtsetek magatoknak kincseket mennyben, a hol sem a
rozsda, sem a moly meg nem emészti, és a hol a tolvajok ki nem
ássák, sem el nem lopják.
És szándékában sem áll, hogy olyan ígéretek teljesítését erősítse
meg, amelyeken Mózes hatalma nyugszik. Jézus megveti azokat a



kincseket, amelyek Mózes ígéretében áldást és bőséget jelentenek
a hatalomnak engedelmes szolgaembernek, Mózes szándékával
ellentétesen azt szeretné elérni, hogy az egyén meglássa, hogy nem
a javakkal való bőség a boldog és Isten szerint való élet kulcsa:
Máté 6,24:
Senki sem szolgálhat két úrnak. Mert vagy az egyiket gyűlöli, és a
másikat szereti; vagy egyikhez ragaszkodik, és a másikat megveti.
Nem szolgálhattok Istennek és a Mammonnak.
A fenti idézetben a Mammon a birtoklás mindenható uralma.
Lukács 12k15:
Monda azért nékik: Meglássátok, hogy eltávoztassátok a
telhetetlenséget; mert nem a vagyonnal való bőségben van az
embernek az ő élete.
Ha Jézus kincsről beszél, amit itt a földön képes valaki gyűjteni, az
csakis valóságos, azaz ebben az életben is értékelhető kincs lehet,
nem pedig a túlvilágba áthelyezett remélt, de ugyancsak anyagi
kincs. Lelki és nem anyagi vonatkozásban kell a kincset megtalálni,
és ez a szeretet értékrendjén keresztül lelhető meg. Ez a kincs tehát
az EMBER és az ÉLET.
Máté 6,26:
Tekintsetek az égi madarakra, hogy nem vetnek, nem aratnak, sem
csűrbe nem takarnak; és a ti mennyei Atyátok eltartja azokat. Nem
sokkal különbek vagytok-e azoknál?
Máté 10,31:
Ne féljetek azért; ti sok verebecskénél drágábbak vagytok.



Az Élet kincsként kezelésére vonatkozó utalás:
Lukács 12k23, Máté 6,25:
Az élet több mint az eledel, és a test, mint az öltözet.
Az ember értékelése tűnik ki értékének megrontása elleni
kirohanásból is:
Máté 23,15:
Jaj, néktek képmutató írástudók és farizeusok! Mert megkerülitek a
tengert és a földet, hogy egy pogányt zsidóvá tegyetek; és ha azzá
lett, a gyehenna fiává teszitek őt, kétszerte inkább magatoknál.
Mózes a gyehenna fiává tette az írástudókat és törvénytudókat,
azok pedig most már az egész emberiséget is tönkre tennék,
szemétre méltóvá, kétszerte inkább saját romlásuknál, Jézus
élénken tiltakozik a folyamat ellen, de ahelyett, hogy sikerült volna
akadályt állítani elé, a zsidó keresztény írástudók átmentették a
Mózeshez kötő elképzeléseket a kereszténységbe. Ma a keresztény
írástudók járják körül a tengert, hogy egy pogányt kereszténnyé
tegyenek, aztán ha azzá lett, hasonlóképpen méltatlanná teszik az
életre, mint ahogyan Jézus korában a zsidó írástudók tették.
A mennyei kincsek további skáláján tehát azok a dolgok jelennek
meg, amely az örök életre szánt ember tökéletességével
kapcsolatosan fogalmazhatóak meg. Ezek tehát nem javainak
gyűjtögetésével, hanem gondolkodásának, értelmének éberségével,
szívének érzékenységével, léleknek erejével, bátorságával, szellemi
és lelki kincsek tárházával nyílik meg, amelyeket valóban magával
vihet az örök életbe, valóban gyűjthet az örök életre, szemben a
földdel, javakkal, mezővel, ökrökkel, amelyek itt maradnak.



A Mózesen nevelkedett népnek Jézus tanítása a lélek és a szellem
értékeiről – kincseiről - teljesen új, a törvény Jézus tanításaival
szemben bőséget és biztonságot ígér. Jézus látja, hogy a Mózes
által kitűzött anyagias célok amúgy sem valósíthatóak meg olyan
emberi viszonyok mellett, amelyeket a törvény segítségével, és
hatalmon tartásával próbálnak alakítani és formálni. A törvénynek
való engedelmeskedés mellett az ember elveszíti szabadságát,
Istentől teremtett egyénisége megromlik, szellemi és lelki kincsei
parlagra kerülnek, természetében erőszakos átalakítás megy végbe,
előtérbe kerülnek az anyagi célok, azaz a szerzés és birtoklás
rendje, azok előteremtésének követelményei, valamint azok
megőrzését, fennmaradását hivatott biztonsági feltételek
megteremtése. A magántulajdon, birtoklás és a hatalmi szerkezetek
alapján kovácsolt értékrendek Jézus szempontjai között elvetésre
kerülnek, alapjaiban támadja Mózes megfélemlítésen és ígéreteken
alapuló hatalmi felépítményét és értékrendjét. Jézus előtt érték az
ember, és nem a birtoka, az élet és nem a hatalom, ezért a
legfontosabb eszközt ragadta meg az ember felemelésére, a
tanítást, és a felvilágosítást. Az ember szellemi és lelki
korlátoltságából kivezető útnak az egyén tanulását, az igazság
keresését tartotta a legfontosabbnak.
Igazság vagy törvény?
Mózes törvényeivel szemben tehát szembehelyez Jézus egy új
fogalmat, ez pedig az igazság. A Nagy Hegyi Beszéd szélesen
taglalhatta az igazság fontosságát és értékét Mózes törvényeinek
sablonszerű, merev és rugalmatlan szerkezetével, ennek nyomait
láthatjuk például a következő fennmaradt részletekben:
Máté 5,6:
Boldogok, a kik éhezik és szomjúhozzák az igazságot: mert ők



megelégíttetnek.
Máté 5,10:
Boldogok, a kik háborúságot szenvednek az igazságért: mert övék a
mennyeknek országa.
Máté 5,20:
Mert mondom néktek, hogy ha a ti igazságotok nem több az
írástudók és farizeusok igazságánál, semmiképpen sem mehettek
be a mennyeknek országába.
Máté 6,33:
Hanem keressétek először Istennek országát, és az ő igazságát; és
ezek mind megadatnak néktek.
Az igazság az egyén elképzeléseinek, beszédeinek, kifejezéseinek
megegyezése a valósággal.
Máté 5,37:
Hanem legyen a ti beszédetek: Úgy úgy; nem nem; a mi pedig
ezeken felül vagyon, a gonosztól vagyon.
Pontosan arra gondol itt, hogy az ember beszéde legyen a
valósággal megegyező, tehát az igazság beszéde, és amíg az egyén
csak szúk területét ismeri a világnak, életnek, Istennek a
környezetének, addig az igazságról alkotott képe, valamint ennek
rendszerbe illesztett nézetei, beszédei is csak szűken fognak
egyezni a valóságával, a cselekvéshez szükséges döntéseket több
tévképzet, és tévhit tudja befolyásolni.
Az írástudók, és törvénytudók igazsága nem a valósághoz igazodik,



hanem Mózes rendelkezéseihez, és mivel a törvény sosem képes a
valóság minden területére, minden körülményeire és feltételeire
érvényes, általánosan alkalmazható szabályt, rendelkezést hozni, a
törvény által sosem juthatunk el a teljes igazságra. Az egyénnek kell
megtennie a lépéseit az igazság felderítésére, kutatására, és a
valóságból, Istentől, életből merített tapasztalatai segíthetik az
igazság megismerési folyamatában. Jézus fontosnak tartja, hogy az
igazság megismerésére vágyó ember szakítson családi, vagyoni,
szervezeti kötöttségeivel, és legalább a kutatás egy bizonyos
időszakát vándorlással töltse, amely az emberek megismerésének, a
közvetlen tapasztalatszerzésnek, a világ szélesebb területének
alaposabb feltárására juttathatja, tehát az élet megértésének igen
komoly lehetőségét biztosítja:
János 3,8:
A szél fú, a hová akar, és annak zúgását hallod, de nem tudod,
honnan jön és hová megy: így van mindenki, a ki Lélektől született.
A vándorlás az egyetlen létezési forma, melyben az egyén nincs
kötve a birtokolt vagyonához, nem rendelkezik emberek feletti
hatalommal, de a legnagyobb mozgástérrel rendelkezik, és akinek
megélhetése valóban hasonló a madarakéhoz, akiket Jézus
példának állít a Nagy Hegyi Beszédben:
Máté 6,26:
Tekintsetek az égi madarakra, hogy nem vetnek, nem aratnak, sem
csűrbe nem takarnak; és a ti mennyei Atyátok eltartja azokat. Nem
sokkal különbek vagytok-e azoknál?
A vándor életformája, akit képes a „Lélek szele” vezérelni,
értékesebb az írástudó és törvénytudó életformájánál, aki a
törvények előírásai, és rendelkezései szerint alakítja életét.



Mindenképp eredményesebb az igazság megismerésének útján,
mint a Mózes parancsolataiban való elmélyülés.
Az igazság megismerésének folyamata még fontosabb, ha az Isten
Országával kapcsolatos kérdésekről van szó.
Láthatjuk a Nagy Hegyi Beszédből, hogy az igazság megismerése
Jézusnál nem csak a boldogság egyik szellemi forrása, szemben
Mózes birtoklásból és biztonságból nyert forrásaival, hanem a
mennyek országába jutás komoly feltétele. Ha Mózes
parancsolatainak, és rendelkezéseinek való engedelmesség
bejuttathatná az embert a mennyek országába, akkor nem
követelne azoknak ismeretét felülmúló igazság ismeretét.
Az igazság megismerésére való eljutás Jézus alaptanítása. Mivel az
emberek konfliktusainak, ellenségeskedéseinek, háborúságainak
egyik gyökere az igazságtalanságokban rejlik, Jézus a válságokból
kivezető utat az igazság felderítésével akarja megoldatni, nem
hatalomfelváltással, erőszakkal, fegyveres úton, az emberek életét
szabályozni vágyó törvények módosításával, cserélgetésével. Az
igazságtalanságok forrása az ember tudatlansága, érzéketlensége,
ami a sötétség evangéliumi tanításainak fogalmi értelme, tehát a
kivezető megoldás a problémákból, konfliktusokból, válságokból
nem lehet másképp, mint az egyén belátásra, megértésre, az
igazság ismeretére való eljutásának, lélekben való megerősödésére
való eljutásával, a környezet problémáihoz való érzékeny
hozzáállással.
Az igazságra való eljutáshoz nem csak a Nagy Hegyi Beszédben
sejteti az Isten segítségét, hanem másutt kifejezetten az ő
vezetésének támaszát ígéri:
János 16k13:



De mikor eljön amaz, az igazságnak Lelke, elvezérel majd titeket
minden igazságra.
A kijelentés alapjaiban rendíti meg az írásokra támaszkodó tudósok,
professzorok, teológusok, keresztény írásmagyarázók vagy zsidó
rabbik megigazulási elképzeléseit, és ez egyben megkérdőjelezi a
szent írások igazságra vezérlő teljesítményeit. Az Isten Országának
igazságaira való eljutáshoz Jézus tehát nem könyvet, nem írásos
anyagot szán, hanem egy élő kapcsolatot azzal, aki a megfelelő
hozzáértéssel, bölcsességgel képes fordulni ahhoz, aki az igazság
ismeretére eljutni akar. Jézusnak ez a kijelentése feleslegessé teszi
azt a képviseletet, írástudók, papok, törvénytudók, lelki pásztorok
vezető pozícióit, akik az írások ismeretének birtoklásáról szerzett
igazolványukkal az igazság átadásának egyedüli letéteményeseinek
mondják magukat.
Míg Mózes a megfélemlítést használja fel a törvény melletti kiállás
eredményes eléréséhez, hogy a törvénytisztelő ne cselekedjen
semmilyen gonoszt, Jézus a bátorítást tanítja, mikor értékeli az
igazság megismerésére jutott egyénnél az igazság mellett való
kiállást, az érte elszenvedett háborúság vállalását, a miatta kialakult
konfliktusból kivezető menekülésről való lemondást:
Máté 5,10-12;
Boldogok, a kik háborúságot szenvednek az igazságért: mert övék a
mennyeknek országa.
Boldogok vagytok, ha szidalmaznak és háborgatnak titeket, és
minden gonosz hazugságot mondanak ellenetek én érettem.
Örüljetek és örvendezzetek, mert a ti jutalmatok bőséges a
mennyekben: mert így háborgatták a prófétákat is, a kik előttetek
voltak.



A lélek valódi erejét éppen az a bátorság fogja tükrözni, amely az
üldözések, szenvedések ellenére is az igazság melletti döntést fogja
meghozni. Jézus éppen ebben mutatott hatalmas példát, az
igazságról való bizonyságtétele, az igazság tanítása közben
kialakuló életveszélyt is felvállalva folytatta a küzdelmet a
sötétséggel, tudatlansággal és érzéketlenséggel, míg az őt meg
nem értő papi, írástudó és törvénytudó réteg a halálát nem okozta,
de félelem által befolyásolni nem tudta.
A boldogság tanítása Jézusnál tehát alapvetően Mózes
elképzeléseivel ütköző gondolatokat tár fel, szellemi és lelki
vonatkozásból értékel birtoklás és szolgai viszonyok értékelése
helyett, az írás és a törvények ismeretének meghaladó igazság
keresésére, valamint félelem helyeslése helyett a bátor helytállásra
buzdít.
A tízparancsolat néhány parancsáról
A Nagy Hegyi Beszéd egy szakasza (Máté 5,21-48) támadást intéz
Mózes legnagyobb parancsolatai ellen. A „megmondatott a
régieknek” típusú kijelentések arról árulkodnak, hogy azok helyére
új beszédeit, azaz „én pedig azt mondom nektek” formájában
kívánja helyezni. Sajnos a fennmaradt szöveg hiányos, hibás és
pontatlan, ezért elemzésükhöz szélesebb perspektívából kell
elindulnunk.
A választott és megítélt parancsok lényegében tiltások, (ne ölj, ne
törj házasságot, hamisan ne esküdjél) és fel kell kutatnunk azt az
értelmet, amelyből ezek a tiltások megítélésre, elvetésre
kerülhetnek. Mivel a tiltás a cselekvésre vonatkozó korlátozást
jelent, azt kell állítanunk, hogy Jézus elveszi az ember elől a
tiltásban fogalmazott korlátozásokat, vagyis, megpróbálja az egyént
valóban szabad emberként kezelni. Ha valaki tudja, hogy az ember



cselekvésének mozgatórugói miként alakulnak, akkor a cselekvés
kiigazítására hozzáértő módon tud nyúlni, tehát azon a
mozgatórugón igazít, amely gyilkosságra, házasságtörésre, és
hamis eskütételre sarkallja. Jézus nem azt szeretné elérni, hogy az
egyén a korlátozásai miatt tegyen, és viselkedjen az elvárt minták
szerint – amely alapvetően Mózesnek és az Ismeretlen
Intelligenciának a stratégiája -, ha pedig ez nem sikerül, akkor
növelni az egyén korlátozásait, ellenkezőleg az egyén belátására és
értelmére igyekszik hatni, tehát tanít. Ha a gyilkosságok, a mások
ártalmára végzett cselekvések, az erőszakosságok, és sérelmek
keletkezési folyamata megértésre kerül, akkor az igazság
felismerése egyénenként képessé tesz mindenkit a másképp
cselekvésre, másképp életre, másképp viselkedésre, amely mellett
eleve feleslegesek lesznek a korlátozások, eleve szükségtelenné
válik az a módszer, hogy ugyanezt a viselkedést, és cselekvést a
félelem által kitermelve érjék el. Jézus alapelve tehát az, hogy a
tízparancsolat minden parancsolata felfüggesztődik, a döntést az
egyénre bízza, nem pedig külső kényszer alkalmazására, azaz nem
tiltásokra, és azok betanulására, az engedelmességet pedig félelem
által tartva fenn. Jézus szándéka teljes mértékben törvényellenes,
hiszen a törvény alapjait döngeti. Nem a törvény erejében bízik,
hanem az egyén megértésében, és abban, hogy belátása képessé
tehet mindenkit a hibás döntéseinek felszámolására. A hibás döntés
belátásához elsősorban az igazság kiderülése szükséges,
másodsorban pedig a hibás értékrend kiigazítása, nem pedig a
legkülönfélébb szellemi, lelki és cselekvésbeli korlátozások
kiépítése. Engedni, sőt ösztönözni kell az egyént a gondolkodásra, a
tapasztalatszerzésre, a megértésre, és arra, hogy a felismert
igazságokat bátorsággal vállalja, azaz a lélek erejével.
Az elsőként elvetett parancsolat a gyilkosság korlátozására
vonatkozik, tehát a „ne ölj” kerül az avulás szélére:



Máté 5,21-24:
Hallottátok, hogy megmondatott a régieknek: Ne ölj, mert a ki öl,
méltó az ítéletre [ítéletre kerül].
Én pedig azt mondom néktek, hogy mindaz, a ki haragszik az ő
atyjafiára ok nélkül [testvérével haragot tart], méltó az ítéletre: a ki
pedig azt mondja az ő atyjafiának: Ráka [bolond], méltó a
főtörvényszékre: a ki pedig ezt mondja: Bolond [itt ostoba], méltó a
gyehenna tüzére.
Azért, ha a te ajándékodat az oltárra viszed, és ott megemlékezel
arról, hogy a te atyádfiának valami panasza van ellened:
Hagyd ott az oltár előtt a te ajándékodat, és menj el, elébb békélj
meg a te atyádfiával, és azután eljőve, vidd fel a te ajándékodat.
A tanítás tehát azokról az indulatokról és értékekről szólt, amelyek
az egyént gyilkosságokhoz vezetik, a fennmaradt szövegben csak a
harag és az atyafi, testvér alulértékelésének szempontjai kerülnek
említésre, de a szövegíró értetlenségét tükrözik a hozzáfűzött
magyarázatok. A „méltó az ítéletre” vagy a „gyehennára”, vagy akár
így fordítva, hogy „ítéletre kerül” fogalmazás mutatja, hogy a szöveg
szerkesztője nem értette meg, hogy Jézus a korlátozások
feloldásával próbálkozik, nem pedig azok kiterjesztésével. Ugyanis a
hibás szöveg szerint nem csak a gyilkos kerül az ítéletre, hanem már
az is, aki a testvérével haragot tart – okkal, ok nélkül -, tehát az
ítélettel nem csak egy gyilkosnak kell számolnia, így a szerkesztő az
egyén megfélemlítésére alapuló korlátozásokat megerősíti nem csak
tettére, hanem az indulataira is. Ám a szöveg folytatása némi
bepillantást nyújt az eredeti tanításba, hiszen azt látjuk belőle, hogy
a harag indokainak fejtegetése közben Jézus megemlíthette az
atyafiak közötti ellentétet, amely a haragnak keletkezését
magyarázza. És a megoldást is elárulja, hiszen a megoldás nem a



haragvó ember ítéletre kerülésének fenyegetően kilátásba
helyezése, ahogy a szerkesztő hibásan gondolja, hanem az ellentét
feloldása, tehát „béküljön meg az atyafival”, amely végképp elhárítja
a haragot. A békességre való törekvés Jézus tanításának másik
sarkalatos pillére:
Máté 5,9:
Boldogok a békességre igyekezők: mert ők az Isten fiainak
mondatnak.
Nem csak az Isten Fiainak tartja a békességre igyekvőt, hanem
szemléletében a békességre törekvés képes felváltani az
ellenségeskedésre való törekvés folyamatait. És amiképpen a
konfliktusok igazságtalan irányba fordítása felkelti a haragot, a
konfliktusok igazság felé fordítása megszünteti a haragot, tehát
békességet teremt. Az eredeti tanítás tehát a békesség törekvéséről
szólt, és nem az ítéletre kerülés fenyegetéséről.
A következő elavulásra ítélt parancsolat a házasságtörés
megítélése.
Máté 5,27-30:
Hallottátok, hogy megmondatott a régieknek: Ne törj házasságot!
Én pedig azt mondom néktek, hogy valaki asszonyra tekint gonosz
kívánságnak okáért [úgy nézett asszonyra, hogy megkívánta azt],
immár házasságot tört azzal, az ő szívében.
Ha pedig a te jobb szemed megbotránkoztat téged, vájd ki azt és
vesd el magadtól; mert jobb néked, hogy egy vesszen el a te tagjaid
közül, semhogy egész tested a gyehennára vettessék.
És ha a te jobb kezed botránkoztat meg téged, vágd le azt és vesd



el magadtól; mert jobb néked, hogy egy vesszen el a te tagjaid
közül, semhogy egész tested a gyehennára vettessék.
A megbotránkoztatásra vonatkozó két utolsó megjegyzést először
annak alapján kérdőjelezzük meg, hogy azt Márk nem a Nagy Hegyi
Beszéd részeként adja elő, hanem egészen más körülmények
között, a benne hívőkkel kapcsolatosan hangzik el, az ellenük keltett
botránkozások védőbeszédeként. Máté tehát a Nagy Hegyi
Beszédbe illeszti, rendkívül helytelenül támaszt egy csonkítási
követelményt, a szövegkörnyezetbe úgy illesztve, hogy maga a
kívánság elegendő ok legyen a csonkításra, a szerkesztő
értetlenségét továbbra is tükrözve. Az ember szemeinek kivájását
pusztán azért, mert megkívánt valaki egy asszonyt, nem tükrözhet
isteni elvárást, mikor a kívánság automatikusan, Istentől teremtett
módon keletkezik minden természetes emberben. Márk tehát nem
is ide helyezi, és a botránkozást keltők ellen, a „benne hívők”
védelmére próbálja meg ő is fenyegetésként alkalmazni.
Visszatérve Mózes következő elavult parancsához, ahol a
házasságtörés tiltása kerül elvetésre. Jézus nem a megkövezés
fenyegetésével szeretné összetartani a kapcsolatokat, hanem
belülről fakadóan, a szeretet erejével. Mózes tilalma együtttart
házasságokat, tekintet nélkül annak szeretetet vagy gyűlölködést
tartalmazó kapcsolatára, hiszen legfőbb szempont a férj
tulajdonának védelme, az asszony pedig egy birtokolt tárgy, érzései
és szándékai fel sem merülnek szempontként egy esetleges
váláshoz. Jézus esetében pedig nem várható el, hogy a hűséget ne
belülről fakadó szeretetből és nem a férj birtokának védelmére
hozott külső tilalommal, a megkövezés fenyegetettségével erősítse
meg.
Más asszonyának megkívánása lehet, hogy felmerült Jézus eredeti
tanításában, a szerkesztő tolmácsolásában viszont elveszítette



Jézus tanításába illeszthető mondanivalóját. Nem lehetett arról szó,
hogy a házasságtörést már elkövette volna valaki egy pillantással,
akár a szívében, akár a képzeletében, hiszen minden
házasságtöréshez két fél kell, és amíg a kívánság csak álom,
szívünkben melengetett ábránd, vagy képzelet, minden egészséges
szemléletű ember képes a lemondásra, ha vágyai teljesítésének
közvetlen módja mások ártalmára történne. Ha arról beszélt volna
Jézus, hogy valaki a szívében hoz döntést egy házasságnak,
kapcsolatnak megrontására, megtörésére, akkor pedig
szándékokról kellett volna a szerkesztőnek megemlékeznie, nem a
kívánságokról, mivel gonosznak megítélt szándékaink gyökere a
környezet meg nem értésében, az egyén félreértéseiben, különböző
kényszerekben, félelmeiben, szeretetlenségeiben keresendő, nem
pedig egy pillantás eredményében. Az alapvetően hibás szöveg nem
Jézus beszédeiből, hanem a kívánságról vallott hibás korszellemből
eredhet, amely nem tesz különbséget a megszületett kívánság, és
annak teljesítése között, mivel az ember cselekvésének egyedüli
indokának csak a kívánságot találja. Holott cselekvésünkhöz
szükséges döntések alapvetően az egyén felfogásában,
lelkiállapotában, gondolkodásából és érzéseiből, félelmeiből és
kényszereiből erednek, amelyek befolyásoltsága a neveltetés,
vallási, erkölcsi oktatás, iskolai képzés, uralkodó törvények és a
hagyományok torzításai mellett nem elhanyagolandó.
A házasságtörés kapcsán megfogalmazott szöveg nem csak
pontatlan, hanem elhagyja a megoldást is, amely megfosztja a
beszédet ebből a vonatkozásból tanítás jellegétől. Felmerülhetett
megoldásnak a házasságtörések előtti elválás gondolata, de a
szerkesztő a folytatás megint csak hibás szerkesztésével veti el az
olvasó szeme elől. Az elválásról a szerkesztő a következő szavakat
adja Jézus szájába:
Máté 5,31-32:



Megmondatott továbbá: Valaki elbocsátja feleségét, adjon néki
elválásról való levelet.
Én pedig azt mondom néktek: Valaki elbocsátja feleségét,
paráznaság okán kívül, házasságtörővé teszi azt; és a ki elbocsátott
asszonyt vesz el, házasságot tör.
A szerkesztő erőlködése, hogy Mózes törvényét ne hágja át egy
botrányt keltő tanítással, olyan magyarázatok szülését eredményezi,
amelyek több szempontból sem állják meg a helyüket. Ezek tehát a
következőek. Ha valaki elbocsátja feleségét annak ellenére, hogy
nem paráználkodott, valójában egyáltalán nem teszi azt
házasságtörővé. Ugyanis azt lehetne inkább mondani, hogy maga
tör házasságot, aki elbocsátja a feleségét paráznaság oka nélkül.
Lehetséges arra gondolni, hogy talán úgy teszi házasságtörővé,
hogy olyan körülmények közé taszítja, amelyben az asszonynak
nincs más választása, ebben az esetben a pongyola
megfogalmazást kell számon kérni, ugyanis ezzel olyan esetet
kellene vázolni a szövegben, melyben a férj az asszonyt
nyomorúságok közé taszítja, amelyben az asszony kényszerűen
nem csak önmaga eladására, de tolvajlásra, gyilkosságra, és egyéb
törvényszegő életvitelre is kényszerülhet. Ha ez lenne a szerkesztő
eredeti gondolata, akkor a „házasságtörővé teszi” a hibás
fogalmazás, mivel a törvényszegővé válásra jobb szavak a
„bűnözővé teszi” lenne. Nem veszi figyelembe a szerző, az
elbocsátás egyébként az asszony számára erkölcsösnek tekinthető
választási lehetőségeit, miszerint férjhez megy, munkába áll,
családja körébe visszatársul, vagy egyszerűen jómódú és nem
kényszerül törvényellenes lépésekre. Amelynek során a férj a
válással az elbocsátott asszonyt inkább erkölcsössé, szorgalmassá,
boldogabbá és felszabadulttá teheti. Így külön kiemelve ezek közül
a házasságtörés esetét, a szöveg gonosz előítéletek gyártására ad
alkalmat.



Nem tisztázott a paráznaság fogalma. Nincs tisztázva mi a
házasság, mitől tekintünk egy kapcsolatot házasságnak, sem az,
hogy mitől lenne a házasság isteni vagy emberi eredetű. Valamint
hogy ha egy ötlet isteni eredetű, vajon mi lenne a garancia arra,
hogy eltervezett módon is menne végbe, más szavakkal, eredhet-e
Istentől olyan szándék, terv vagy ötlet, amelynek kimenetele
kudarcra van ítélve. Az ilyen homályban hagyott kérdések a
házasság, a házasságtörés, a paráznaság, a válás és elbocsátás
témaköreiből azt jelentik, hogy az evangélistáknak teljes mértékben
fogalmuk sem volt Jézus házassági elveiről, és ami erről megmaradt
jobbnak látták Mózes elképzeléseivel összhangba állítani.
A mondat befejező szakasza is hibás, hiszen semmiképpen nem tör
házasságot az olyan felek házassága, akik közül egyik sincs már
házasságban, akár azért mert sosem volt házassága, akár azért,
mert valamikor megszüntették azt.
Nem különben hibás az elválás lehetőségének ilyen szintű
támadása, hiszen akadályt teremt az érdekből, a kényszerből
született házasságok felbontása elé, akadályozza az időközben
egymástól elhidegült, a másik fél szerepére már igényt nem tartó
házasságok megszüntetését, az egyik féllel ki nem jövő, terhére levő
partner elbocsátását. Ha pedig a házasság nem más, mint két fél
emberi döntése egy kölcsönös szerződés kialakítására és
megóvására, akkor mi módon kötelezné valaki azt az „Isten
eredetűségére” hivatkozva felbonthatatlanná tenni? A
házasságtörés, elválás, elbocsátás ennyire erőltetett, ennyire
felületes szinten kezelése azt a gyanút veti fel, hogy Jézusnak
egész más lehetett a házasságról vallott tanítása, amit az
evangélisták már nem mertek megírni, talán éppen azért, mert az
már nyíltan áthághatta a Mózesi törvényeket, amelyek szerint a
házasság férjuralmi, birtoklás alapú és hatalmi szempontokat
megfogalmazó szerkezet. Mindenestre az evangéliumok fennmaradt



szövegéből ez egyértelműen nem deríthető ki. Furcsán hangzik
például az a megmaradt szöveg, melyben nem csak megengedi
Jézus az evangélium kedvéért a feleség elbocsátását:
Máté 19,29:
És a ki elhagyta... feleségét... az én nevemért, mindaz száz annyit
vesz, és örökség szerint nyer örök életet.
Hanem száz annyit is ígér a helyébe.
Talán a hamis esküről tartott szónoklat közvetlen a házasságtörés
feszegetése után sejtetheti, hogy a törvények ennél fontosabb
parancsaiból különlegesen mégis kiemelt témaköre a házassággal
kapcsolatosan volt eredetileg összekapcsolva. A szerkesztő ugyan
attól függetlenítve tolmácsolja, nehogy ellentmondásba keveredjen,
de tartalmi kapcsolat mégis fedezhető fel közöttük. A
házasságkötés is eskü, sőt az is egy Isten előtt tett fogadalom, és a
tanítás arról szólhatott, hogy ne tegyen az ember olyan esküt,
ígéretet, amit nem tarthat meg:
Máté 5,34:
Én pedig azt mondom néktek: Teljességgel ne esküdjetek; se az
égre, mert az az Istennek királyi széke,
Se a földre, mert az az ő lábainak zsámolya; se Jeruzsálemre, mert a
nagy Királynak városa;
Se a te fejedre ne esküdjél, mert egyetlen hajszálat sem tehetsz
fehérré vagy feketévé;
Hanem legyen a ti beszédetek: Úgy úgy; nem nem; a mi pedig
ezeken felül vagyon, a gonosztól vagyon.



Ha pedig így van az ember dolga az esküvel, akkor a házasság
esetében sem alátámasztható az a hagyomány, miszerint olyan
ígéretekre kötnek esküt, az égre és földre is emelve, melyet az
éppen előre sem látható okok miatt az ember nem tarthat meg.
Talán megfordulhatott ezzel kapcsolatosan logikusan a tanításban a
házasságkötések tévedéseinek több gyökere, és érthető lett volna a
házasságkötések teljességére – halálig vagy örök időre - vonatkozó
eskük elutasítása. Nincs az ember hatalmában, a kezében az
ígéretek teljesítésének minden feltétele, körülményei és előre
belátható változásai, ezért a teljességgel vonatkozó ígéretek, eskük
hamarosan hamisaknak bizonyulhatnak. Az ember belátható,
kezében fogva tartott – rész szerint való - ígéreteket tegyen, és amit
ígér, teljesítse, váljon az igenje igenné, vagy pedig ne tegyen
ígéretet, és legyen a neme, nem, mert „a többi a gonosztól ered”. A
házasság kötés pedig a legnagyobb ígéretek hagyománya, és
teljesületlenségei pedig a legnagyobb csalódások gyökere. Nem
támadhatja Jézus az elválás, elbocsátás lehetőségét, amikor a
házasságkötéssel, az esküvel és az ígéretek teljesítésével már
probléma merül fel.
Mózes bosszúelvének, a szemet, szemért elvetése
A Nagy Hegyi Beszéd tanításában Jézus Mózes törvényeinek
alapvető szemlélete ellen is támadást intéz. Mózes
hatalomközpontú döntéseit kivéve, a többi parancsolata és
rendelkezése a törvényesen szabályozott bosszú elvét tükrözi, ez az
elv a „szemet szemért”. Mózes tanítványai ezt az elvet alaposan
beleverték az emberiség fejébe, mára szinte legtermészetesebb
gondolatnak tűnhet, hogy ha valaki gonoszt cselekszik valakivel, azt
gonosszal torolják meg. A törvényszékek és bíróságok
gondoskodnak ennek szabályozott mértékéről és a bosszú
jogosításáról, az önkényes megoldások pedig többnyire
túlkapásokhoz vezettek.



Máté 5,38-39:
Hallottátok, hogy megmondatott: Szemet szemért és fogat fogért.
Én pedig azt mondom néktek: Ne álljatok ellene a gonosznak,
hanem a ki arcul üt téged jobb felől, fordítsd felé a másik orcádat is.
És a ki törvénykezni akar veled és elvenni a te alsó ruhádat, engedd
oda néki a felsőt is.
A tanítás egyértelműen veti el Mózes alapelvét, a bosszúállás
helyett a gonosszal szembeni viszony teljesen más módját próbálja
megvilágítani, így talán a legkézenfekvőbben Jézus itt foglal állást
Mózes parancsával szemben. Míg Mózes tilt, törvénykezik és bünteti
a gonoszt, Jézus enged, és tűrésre biztat. A törvény uralmának
fokozatos megszűntetése rejlik a tanításban, a törvénykezés
igényéről lemondás feleslegessé teszi a törvényes szabályzást, a
törvény szervezett intézményeit, Jézus arra tanít, hogy törvényes
rendezés helyett oldjuk meg magunk a konfliktusokat, ha kell akár
veszteségeink árán is. Elszenvedni a kárt fontosabb az okozott kár
visszafizetésénél, nem csak azért, mert ezzel a szenvedés
visszafizetésének, a megtorlás törvényes eszközeit, intézményeit,
egész apparátusát tesszük hiábavalóvá, hanem azért is, mert
hiányzik belőle az ellenünk elkövetett gonosz indokainak és
feltételeinek, kényszereinek és szükségleteinek a megértése. A
megtorlás semmi esetre sem ad lehetőséget a mozgatórugóknak a
felismerésére, az esetleges tévedések, kényszerek és a másképp
döntés előtti akadályok feltárására, nem enged lehetőséget a
konfliktus mélyebb megértésére, valódi, erőszak nélküli megoldásra.
Jézus a gonoszt is emberként kezeli, éppen úgy tekinti a jót is, és
ezzel lehetősége nyílik a gonosz tanítására, a környezetével
kialakított konfliktusos viszony megváltoztatására, hiszen a
konfliktus gyökerét az egyén felfogásában és lelkivilágában kell



keresni. Ennek megismerése lehetetlen ellenséges viszony mellett,
és mindamellett hogy Jézus megőrzi saját cselekedetei fölötti önálló
döntés jogát, nem enged rá befolyást a gonoszságra, de a
gonosszal mégis képes emberi viszonyt alakítani, mivel szeretettel
fordul feléje:
Máté 5,44:
Én pedig azt mondom néktek: Szeressétek ellenségeiteket, áldjátok
azokat, a kik titeket átkoznak, jót tegyetek azokkal, a kik titeket
gyűlölnek, és imádkozzatok azokért, a kik háborgatnak és kergetnek
titeket.
Az ellenséggel, a gonosztevővel és a bűnösökkel szemben
tanúsított szeretet az eddig Mózestől tanított gyűlöletet és haragot
kitörli a hallgatói emlékezetéből, ez a tanítása nem csak ott tagadja
Mózest, hogy az ellenséggel és a gonosztevővel szemben indulatot,
haragot és pusztulást kell tanúsítani, de cáfolja, hogy a Mózes és a
próféták által hirdetett istenkép helyes. Ha Isten szeretettel van az
ember felé lehetetlen, hogy azzal a haraggal és indulattal legyen
feléje, ahogyan azt Mózes és a próféták állították.
Jézus tehát arra tanít, hogy az ellenséges viszony fennállásáig a
gonosz támadásokat ne fordítsuk a támadó fejére vissza, hanem
eltűrve a kárt keressük meg a konfliktus megoldásához vezető
igazságokat, az igazság felismerése pedig mindig a döntések
megváltoztatásához vezet. Ha az igazságtalanságok konfliktushoz,
akkor az igazság megbékéléshez vezet, ezért Jézus nem erőszakos
szembefordulást, hanem a konfliktusban elveszett igazság
megkeresését tanítja.
Jézus mondanivalója alapjaiban borítja fel a Mózesen nevelkedett
zsidók társadalmi viszonyait. Mózes szellemében a bűnösök
általános kirekesztés alá kerültek, Mózes és a próféták folyamatosan



szólítottak fel a népet a gonosz üldözésére, büntetésére, és
kiirtására. És akkor jön Jézus, aki nem csak toleranciát tanít a
gonosz viselkedésével szemben, hanem kinyilatkoztatja, hogy a
mennyei Atya is egyformán törődik úgy a gonosz cselekedővel, mint
a jó cselekedővel:
Máté 5,45:
Hogy legyetek a ti mennyei Atyátoknak fiai, a ki felhozza az ő napját
mind a gonoszokra, mind a jókra, és esőt ad, mind az igazaknak,
mind a hamisaknak.
Ezzel Jézus már nem csak Mózes parancsolatait, hanem Mózes és a
próféták Úristenének az emberekhez való viszonyát bírálja. Elveti az
istenképből azt a vonást, ami képtelen a gonosz meggyőzésére,
tehetetlen a gonoszságok megszüntetésére, ezért átkokkal
csapkod, és kénkővel ver, öldököl és pusztít, bizonyítva, hogy köze
nincs ahhoz a mennyei Atyához, akit Jézus hirdetett, aki felhozza az
ő napját, esőt ad, jót cselekszik gonosztevővel és hamisakkal is. Ha
a nap felkelte a mennyei Atya bölcsességét, és értelmének
sugárzását jelenti, akkor az Isten tanít jókat és gonoszakat, ha az
eső az élet vízének forrása, akkor a mennyei Atya azt adja minden
szomjúhozónak, függetlenül attól, hogy ők éppen igazak vagy
hamisak. A tőle segített továbblépés amúgy is megszünteti az
emberek kettéosztásának eleve hibás szemléleteit.
Mennyei Atya kontra Úristen
Így tér ki ezek után Jézus az Istennel kialakítandó viszony helyes
módjára és ítéli meg a Mózestől eredő, embertől idegen
hatalmaskodó, parancsolgató istenkép hamisságát. Az előző idézet
máris jelez egy alapvető felfogásbeli különbséget, Jézus az Istent a
mennyei Atyának tekinti és nem Úristennek, vagy a próféták
szavával elkeresztelt Seregek Urának, nem az embereknek



parancsokat osztogató Úrnak. Lényeges felfogásbeli különbség,
mivel az emberrel kialakítható viszony így Jézusnál a szeretetre, míg
Mózesnél a hatalomra, az engedelmességre, így a félelemre alapoz.
Még karakteresebb az ellentmondás, ha az Istenről azt tételezzük
fel, hogy mindig, már Jézus fellépése előtt is a mennyei Atya szerinti
viszonyban volt képes kapcsolatot teremteni az emberrel, mert
ezzel kezdetektől vethető el Mózes Úristen mintájára alakított képe.
Magyarul sosem osztott az embereknek olyan parancsokat, amelyek
Mózes könyveiben tőle eredőnek tekintenek.
Mózes elvárásait mellőzve fogalmazza meg Jézus az Isten
gyermekségére vonatkozó kritériumokat is. Nem azt hangsúlyozza,
hogy az lehet az Isten fia, aki Mózes törvényeit teljes mértékben
betartja, vagy minden apró rendelkezésnek maradéktalanul eleget
tesz, vagy aki engedelmeskedik minden parancsolatnak, ahogy a
próféták az Úristen igaz szolgájától megkövetelték, hanem a
szeretetet hangsúlyozza ki, mégpedig minden viszonzott
szeretetnél többre képes szeretetet:
Máté 5,45-48:
Hogy legyetek a ti mennyei Atyátoknak fiai...
Mert ha azokat szeretitek, a kik titeket szeretnek, micsoda jutalmát
veszitek? Avagy a vámszedők is nem ugyanazt cselekszik-e?
És ha csak a ti atyátok fiait köszöntitek, mit cselekszetek másoknál
többet? Nemde a vámszedők is nem azonképpen cselekszenek-e?
Legyetek azért ti tökéletesek, miként a ti mennyei Atyátok tökéletes.
Máté 6,9:
Ti azért így imádkozzatok: Mi Atyánk, ki vagy a mennyekben



Máté 7k11:
Ha azért ti gonosz létetekre tudtok a ti fiaitoknak jó ajándékokat
adni, mennyivel inkább ad a ti mennyei Atyátok jókat azoknak, a kik
kérnek tőle?!
Máté 10k20:
Mert nem ti vagytok, a kik szóltok, hanem a ti Atyátoknak Lelke az, a
ki szól ti bennetek.
Máté 12,50:
Mert a ki cselekszi az én mennyei Atyám akaratát, az nékem
fitestvérem, nőtestvérem és anyám.
Máté 18,14:
Ekképpen a ti mennyei Atyátok sem akarja, hogy egy is elvesszen e
kicsinyek közül.
Az Isten Atyának és nem Úrnak való feltüntetése alapvető gondolat
Jézus minden beszédében, ez szimbolizálja, hogy nem ért egyet
Mózes és a próféták hatalmi megközelítésével. Mózes képviselőinek
részéről érthető, ha egy embertől idegen külső hatalom birtokosát
és fejét tekinti valaki istennek, hiszen abban a tanításban nem cél az
élő Istennel való személyes kapcsolat, hanem a szervezett hatalom
fenntartása, a hatalmat birtokló istenségre való hivatkozás
segítségével. Jézus tehát Atyának tekinti az Istent, aki éppen ezért
mindenki számára elérhető, gondviselő, tanító, és jóra vagy
gonoszra való tekintet nélkül hajlandó szeretettel fordulni hozzá,
hogy tegyük fel problémáinak meghallgatására kivezető utat
tanácsolhasson, azaz adjon „jókat azoknak, akik kérik tőle”.
Másik, az Istennel kialakított viszonnyal kapcsolatos, jelentősen



Mózes szellemiségét meghaladó gondolat, az Isten láthatóságára
vonatkozó kijelentése:
Máté 5,8:
Boldogok, a kiknek szívük tiszta: mert ők az Istent meglátják.
Sajnálatos dolog, hogy az ide vonatkozó tanítás nem maradt
egészében fenn, és csak egyetlen gondolatot tolmácsolnak ezzel
kapcsolatban itt az evangélium szerkesztői. Holott megint csak
cáfoló részre bukkanunk ebben a megfogalmazásban, hiszen Mózes
tanítása ennek ellenkezőjét állítja:
2. Mózes 33k20:
És szólott az Úristen: Nem láthatod színemet, mert nem láthat
engem az ember, amíg él.
És Jézus feltétele az Isten meglátásának nem a halál utáni
találkozás, hanem a szív megtisztítása, amely még az egyén halála
előtt végbe mehet. A szív megtisztításáról szóló tanítás azonban
hiányzik. Talán éppen azért, mert lehetetlen lett volna a Nagy Hegyi
Beszédet az evangélium szövegében összehangolni Mózes
szellemiségével, vagy azért, mert képtelenek voltak a tanítás
lényegének megértésére, vagy azért, mert egyszerűen megjegyezni
voltak képtelenek az ezzel kapcsolatos részeket. A szív
megtisztítása pedig nem elhanyagolható kérdés, különösen annak
kapcsán, hogy ez feltétele Jézus szerint az Isten színről való
meglátásának. Az evangélium teljes anyaga alapján ugyan
összeboronálhatjuk az ehhez szükséges részleteket, ám így is
könnyen felül bírálható bármilyen megtévesztő gondolat alapján.
A legkézenfekvőbb a szív szeretet általi megtisztítása lenne, hiszen
ebben a fejezetben erre nyomatékosan utal Jézus, miszerint az Isten



gyermekségének és a tökéletessé válásnak legkomolyabban kezelt
feltétele a viszonzott szeretetet meghaladó szeretet embertársaink
felé. Ha ennek korlátozása a szívben akár elv, akár hit, akár félelem,
akár kényszer által fellép, akkor a szeretet korlátozása miatt nem
tekinthető a szív megtisztítva, az Isten meglátásának feltételei akkor
is hiányoznak, ha egyébként valaki minden erkölcsi, vallási, családi,
törvényes vagy hagyománybeli rendelkezést maradéktalanul betart,
és engedelmeskedik minden előírásnak.
Mózes pedig az utóbbira helyezi a hangsúlyt, pontosan azért, mivel
szerinte – rajta kívül - az Istennel soha senki nem találkozhat, az
Istennek képviselőkre van szüksége, akiken keresztül az akaratát
kinyilatkoztathatja. Az ember legfontosabb dolga Mózes alapján
csak az lehet, hogy maradéktalanul engedelmes az Istent képviselő
papoknak, prófétáknak, írástudóknak és törvénytudóknak, még
akkor is, ha a Jézus szerint meghatározott feltételek a szívből
hiányoznak, és ellenkezőleg, akkor sem láthatja az Istent, amíg él, ha
mindezek a Mózestől előírt engedelmességi feltételek megvannak.
Jézus tehát csupán ezzel a fennmaradt mondatával feleslegessé
teszi a képviseleti rendszert, a prófétizmust, a papságot, a
zsinagógákat és egyházi szervezeteket, hiszen ha az ember eljuthat
Isten meglátására, akkor mi szüksége a szív feltételeinek hiányában
képviselőkön keresztül tudakolni az Isten akaratát?
Jézus az Isten meglátásának feltételei mellett az Istennel való
találkozás helyét is Mózes tanításával szemben határozza meg:
Máté 6,6:
Te pedig a mikor imádkozol, menj be a te belső szobádba, és ajtódat
bezárva, imádkozzál a te Atyádhoz, a ki titkon van; és a te Atyád, a ki
titkon néz, megfizet néked nyilván.



Tehát sem templomot, sem szent sátrat, sem zsinagógát, sem
Jeruzsálemet, de még egyházi kápolnákat sem emleget találkozási
helynek, így az Istennel való kapcsolatba kerülés helyét függetleníti
bármilyen építmény, bármilyen város nevéhez és helyéhez való
kötöttségtől.
János 4,21:
Monda néki Jézus: Asszony, hidd el nékem, hogy eljön az óra, a
mikor sem nem ezen a hegyen, sem nem Jeruzsálemben imádjátok
az Atyát.
Ez a kijelentése elveti a próféták ábrándját, akik éppen Jeruzsálemet
képzelték a Seregek Urának székhelyének:
Jeremiás 3,17:
Abban az időben Jeruzsálemet hívják majd az Úr királyiszékének, és
minden nemzet oda gyülekezik az Úr nevéért Jeruzsálembe, és nem
követik többé gonosz szívüknek makacsságát.
Ézsaiás 24k23:
És elpirul a hold, és megszégyenül a nap, mikor a seregek Ura
uralkodik Sion hegyén és Jeruzsálemben: és vénjei előtt dicsőség
lesz.
Jóel 3,17:
És megtudjátok, hogy én vagyok az Úr, a ti Istenetek, a ki a Sionon
lakozom, az én szent hegyemen. És szentté lesz Jeruzsálem, és
idegenek nem vonulnak át többé rajta.
Jézus szemléletében nincs helye a próféták kijelentésének, az
Istennel való kapcsolat helye nem Jeruzsálem, sem Sion, sem a még



papok által üzemeltetett templom. Az eljövendő óra éppen most
van, hiszen ő kezdeményezi az Isten Jeruzsálemi székhelyének
felszámolását, a templom helyének felcserélését az egyén belső
szobájára, templom kövei helyett lélekben kell imádni az Atyát:
János 4,23-24:
De eljön az óra, és az most van, amikor az igazi imádók lélekben, és
igazságban imádják az Atyát: mert az Atya is ilyeneket keres, az ő
imádóiul.
Az Isten lélek: és a kik őt imádják, szükség, hogy lélekben és
igazságban imádják.
Az Istennel való kapcsolatteremtés helyét az egyén külvilágból
kikapcsolható, saját kezével elkülönített belső helyéhez köti, ezzel
nem csak helyileg teszi az egyén választásától függővé, de csakis
az egyén és a mennyei Atya közötti önkéntes kapcsolatteremtés
fontosságát állítja fel, olyan belső ügyként kezelve, amelyhez nincs
köze sem más embereknek, és nincs szüksége arra, hogy más
emberek is lássák.
Máté 6,5:
És mikor imádkozol, ne légy olyan, mint a képmutatók, a kik a
gyülekezetekben és az utcák szegletein fennállva szeretnek
imádkozni, hogy lássák őket az emberek. Bizony mondom néktek:
elvették jutalmukat.
Mózes esetében az Úristen, azaz az Ismeretlen Intelligencia
keresése teljes mértékben helyhez kötött feladat volt:
2 Mózes 33,7:
Mózes pedig vette a sátort, és felvonta azt a táboron kívül, messze a



tábortól, és elnevezte a gyülekezet sátorának, és volt, hogy mind a
ki az Urat keresi, ki kellet mennie a gyülekezet sátorához, a táboron
kívül.
Tehát Mózesnél fel nem merült a gondolat, hogy aki az Istent keresi,
az a belső szobájába menjen, ami azonnal megkülönböztetést jelent
a Mózes által a sátorban megtalálható Ismeretlen Intelligencia és
kapcsolati rendszere valamint Jézus mennyei Atyja között. Jézus az
egyénenként választható hellyel, a belső szobával, függetlenítette
az Istennel való kapcsolatteremtés lehetőségét a szervezetten
választott képviseleti hely lététől, ezzel valódi, személyes
istenismeretre sarkall.
De Mózes Úristenével való találkozás nem csak helyhez kötött,
hanem szigorúan kiváltságosak lehettek azok, akik az Ismeretlen
Intelligenciával való kapcsolatteremtés helyére bemehettek, a nép
írd és mond ki volt zárva az Istennel való kapcsolatteremtés
lehetőségéből. Számukra nem maradt más, mint azok a
megfélemlítő mutatványok, amelyeket külön az engedelmességük
biztosítására talált ki az Ismeretlen Intelligencia:
2. Mózes 20,18:
Az egész nép pedig látta a mennydörgéseket, a villámlásokat, a kürt
zengését és a hegy füstölgését. És látta a nép, és megrémült, és
hátrább állt.
A sátor volt tehát az a megjelölt hely Mózes történetében, ahol a
kiválasztottal való kapcsolatteremtés létre jöhetett, mégpedig
színről-színre:
2 Mózes 33,8-11:
És mikor Mózes kiment a sátorhoz, az egész nép felkelt, és ki-ki



mind az ő sátorának ajtajában álla; nézvén Mózes után, míg a
sátorba bement.
És mikor Mózes bement a sátorba, hogy felhő-oszlop szállt alá, és
megállt a sátor ajtajában, és beszélt Mózessel.
És látta az egész nép, hogy a felhő-oszlop a sátornak ajtaján áll, és
felkelt az egész nép, és ki-ki meghajlott az ő sátorának ajtajában.
Az Úr pedig beszélt Mózessel színről színre, amint szokott ember
szólni a barátjával
A felhőoszlopban rejtőző szónok természetesen teremtett lény
kellett legyen, a felhő pedig a rejtőzködését biztosította, hogy a nép
számára felismerhető alakot ne lássanak. A homályba rejtőzködés
természetesen manipulációs célokat szolgál, és nem azt, hogy az
Isten csak így volt képes Mózessel szót érteni.
A kiválasztottság Mózesnél tehát igen fontos szerepet kap, éppen
azzal a hátsó szándékkal, hogy a népnek az élő Istentől elzárt
jellege biztosítva legyen és csak „kiválasztott”, „megszentelt”
képviseleten keresztül keresse az Ismeretlen Intelligencia akaratát,
amit istennek hisz. A nép előtt fel se merülhetett a gondolat, hogy
az Istent a belső szobájában, a saját sátrában megtalálhatja, hiszen
akkor a központi hatalom igényére, kiválasztott képviselőkre mi
szükség lehetne? Jézus tehát a belső szobával kapcsolatos
tanításával elvet templomot, szent sátrat, zsinagógát, gyülekezeti
imatermet, és egyben elveti a képviseletet szolgáló kiválasztottakat,
a papokat, írástudókat, prófétákat, lelki pásztorokat, és egyéb
istenszolgáit. A kapcsolat magánügy, személyes, és nem tartozik
senki másra, csak az egyénre, a mennyei Atyára, és a belső szobára.
Erőteljesen tagadja Mózes és a próféták értékrendjét a Nagy Hegyi
Beszédben a jó és gonosz fogalmának használata. Mivel az eredeti



beszéd nem igyekezett Mózes törvényeihez igazítani az emberek
életét, nem törvényről és bűnökről szól a tanítása. Jóllehet a zsidó
keresztény írástudás igyekezett tompítani a törvényellenes élen, a jó
és gonosz fogalmak használata a törvény és bűn szembeállítása
helyett törvénytől független értelmezésről árulkodik. Az embereket
másképpen értékeli, ha a mennyei Atyáról azt hirdette, hogy
felhozza napját jóra és gonoszra, esőt ad igazakra és hamisakra, az
emberek másképpen értékeléséből az emberekkel való viszony
másképpen alakításáról kell beszélni.
Máté 7,9-11:
Avagy ki az az ember közületek, a ki, ha az ő fia kenyeret kér tőle,
követ ad néki?
És ha halat kér, vajon kígyót ad-e néki?
Ha azért ti gonosz létetekre tudtok a ti fiaitoknak jó ajándékokat
adni, mennyivel inkább ad a ti mennyei Atyátok jókat azoknak, a kik
kérnek tőle?!
Mózes Úristene Jézus tanítása ellenére a kérést először
megvizsgálná, és ha engedelmes volt a kérelmező viselkedése a
múltban, akkor adna jókat neki, ha pedig engedetlen, számíthat arra,
hogy követ is, kígyót is kap kenyér és hal helyett. Mikor a pusztában
Izrael normális eledelért könyörgött, Mózes Úristene igen gonoszul
bánt a néppel:
4 Mózes 21,5-6:
És szólt a nép Isten ellen és Mózes ellen: Miért hoztatok fel minket
Egyiptomból, hogy meghaljunk e pusztában? Mert nincsen kenyér,
víz sincsen, és e hitvány eledelt utálja a mi lelkünk.



Bocsátott azért az Úr a népre tüzes kígyókat, és megmardosták a
népet, és sokan meghaltak Izráel népéből.
Mózes Úristene tehát a kenyér és víz kérésére tüzes kígyókkal felelt,
nem viselkedett Jézus tanításához méltóan, szembe fordul a Jézus
által bemutatott mennyei Atyával. Feltehetően Jézus szándékosan
fogalmazott pont kenyérrel, kígyóval, hogy észrevegyük, hogy mely
történeten keresztül támadja Mózes Úristenének viselkedését, és
tagadja meg azt a hiedelmet, hogy Mózes Úristene egyenlő lenne a
mennyei Atyával.
Őszinteség vagy engedelmesség?
Mózes az engedelmességet állította az engedetlenséggel szembe,
mikor a jót a gonosztól szétválasztotta, Jézus ezzel ellentétesen az
őszinteséget állította a gonoszsággal szembe.
Máté 6,22-23:
A test lámpása a szem. Ha azért a te szemed tiszta [őszinte], a te
egész tested világos lesz.
Ha pedig a te szemed gonosz, a te egész tested sötét lesz. Ha azért
a benned lévő világosság sötétség: mekkora akkor a sötétség?!
Óriási jelentősége van a mondatnak, nem várhatjuk, hogy kibontásra
kerül egy olyan szövegben, mely zsidó keresztény írástudás
kezeiből kerülnek ismertetésre. Az őszinteség ugyanis belülről
fakadó energia, ösztön, és tagadja az alkalmazkodás, igazodás, a
Mózes követelte engedelmeskedés alapelvét. Egyetlen szolga sem
lehet őszinte, amikor minden lényeges életviteli cselekedetét nem
önmaga dönti el, hanem az ura szabja és parancsolja meg,
Összeütközés esetén az ura javára kell saját gondolatait és érzéseit
elfojtania. Mózes vallása tehát tagadja az őszinte ember fogalmát.



Mózesnek nem célja, hogy a szolgálatot végző nép mit gondol, és
mit érez, nem célja annak megértése, hogy lelki vagy szellemi
állapota mennyit torzult és tompult az uralma alatt, ki sem engedi
mondatni azokat a gondolatokat és érzéseket, amelyek tagadni
merik az Úristennek tartott hatalom mindenek feletti bálványozását.
Célja viszont, hogy érzéseitől és felfogásától függetlenül fogadja el a
parancsokat, és hajtsa végre akkor is, ha azok erőszakot követnek el
a lelkén és szellemén,
5 Mózes 21,18-21:
Ha valakinek pártütő és makacs fia van, a ki az ő atyja szavára és
anyja szavára nem hallgat, és ha megfenyítik, sem engedelmeskedik
nékik:
Az ilyet fogja meg az ő atyja és anyja, és vigyék azt az ő városának
vénjeihez, és az ő helységének kapujába,
És ezt mondják a város vénjeinek: Ez a mi fiunk pártütő és makacs,
nem hallgat a mi szónkra, tobzódó és részeges:
Akkor az ő városának minden embere kövekkel kövezze meg azt,
hogy meghaljon. Így tisztítsd ki közüled a gonoszt, és az egész
Izrael hallja meg, és féljen!
Amikor Mózes ezt megköveteli a város minden lakójától, a közös
gyilkosság részesésévé teszi mindazt, aki lelkiismeretileg borzadna
a véres cselekedettől, és nem értene egyet egy gyermek
megkövezésével.
Jézus tehát az őszinteség megfogalmazásával az engedelmesség
Mózestől származó elvét tagadja, és mint korábban láttuk ezzel
nyitja meg a lehetőséget a valódi lelki és szellemi élet kibontakozása
előtt, a lélek és szellem dolgainak egymással és a cselekvéssel való



összehangolása előtt, azaz a világosság feltámadása előtt. Ha az
őszinteség valóban a teljes világosságra képes eljuttatni az embert,
akkor az egyén sötétségéhez vezetnek pontosan azok a folyamatok,
amelyek a jó és rossz tudásának uralmára vezethető vissza, az
alkalmazkodás, a „jónak tartott” mintákhoz, mértékekhez,
tekintélyekhez és előírásaikhoz való igazodás, a szabályoknak és
törvényeknek való engedelmeskedés, végső soron az egyén szolga
szintjére süllyesztését eredményezik, és ez nem más, mint a
gonoszság.
Ne ítélj
A Nagy Hegyi Beszéd másik legfontosabb Mózes ellenes tanítása az
ítélet teljes elvetése. Az ítélet Mózes törvényeinek az erejét, az
írástudók, törvénytudók, papok hatalmát jelentette:
5. Mózes 16k18:
Bírákat és felügyelőket állíts minden kapudba, a melyeket az Úr, a te
Istened ad néked, a te törzseid szerint, hogy ítéljék a népet igaz
ítélettel.
5. Mózes 17,11:
A törvény szerint cselekedjél, a melyre tanítanak téged, és az ítélet
szerint, a melyet mondanak néked; el ne hajolj attól a mondástól, a
melyet tudtul adnak néked, se jobbra, se balra.
Az idézet tükrözi tehát annak a hatalomnak a megteremtését,
későbbi intézményes megalapítását, amely biztosítani fogja a nép
törvény szerinti cselekvésének kikényszerítését, a hatalom
erőszakától való félelem fenntartásával. A bírák és felügyelők
lesznek azok a képviselők, akiken keresztül a törvényes hatalom
valósággá válik. Az „igaz ítélet” fogalma korántsem jelent valóságos



igazságot, élet megértést, bölcsességet vagy értelmes döntést,
minden esetben a kibocsátott, uralkodó törvény szerint megfelelő
döntés jelentette az igaz ítéletet, és a törvénytől akár jobbra, akár
balra elhajló ítélet, a hamis ítélet jelentette az igazságtalanságot:
3. Mózes 19,15:
Ne kövessetek el igazságtalanságot az ítéletben; ne nézd a
szegénynek személyét, se a hatalmas személyét ne becsüld;
igazságosan ítélj a te felebarátodnak.
3. Mózes 19,35:
Ne kövessetek el igazságtalanságot az ítéletben, a hosszmértékben,
súlymértékben és űrmértékben.
Fontos annak megértése, hogy az igazságosság és igazságtalanság
közötti különbséget Mózesnél a törvény szerinti ítélet jelenti, ezzel
Mózes nem valóban az igazság feltárását, ismeretét, hanem a
törvény uralmának megszilárdítását szerette volna elérni. Tudta
Mózes és az a hatalom, akinek birtokosát Mózes Úristennek hitte, az
Ismeretlen Intelligencia is, hogy ha a bírák és a felügyelők nem
tekintenek a szegényre a peres ügyében, vagy csalnak a
mértékekben, nem fogják tudni a törvény uralmát megszilárdítani a
nép felett, a hatalom megtartásához szükségük van
következetességre.
Az ítéletet tehát a bírák és a felügyelők hozták meg, ezzel a hatalom
az ő kezükben volt, ezt a hatalmat vette át később az írástudók,
törvénytudók, főpapok rétege. Az ítélet elvetésével Jézus egyben
megszünteti a törvényszék létjogosultságát, az ítélet meghozatala
nem Istentől eredő utasítás lehet csak. Jézus egyben megerőtleníti
a törvényt, az ítélet súlyossága biztosítja általában a törvény
erősségét. Ha egy házasságtörést halálos büntetésre ítélnek, azzal



erőteljesebben lehet fékezni a házasságtöréseket, mint ha csak
felpofoznák, vagy két tyúk feláldozására köteleznék a feleket. Minél
enyhébb ítéleteket alkalmaznak, annál kevésbé befolyásolja a
törvény az események menetét. Ha pedig nincs ítélet, akkor az
eseményeket nem a törvény fogja meghatározni. És Jézusnak
pontosan ez a célja. Jézus ugyanis tanít, nem korlátokat szab, nem
uralkodik, és amit el szeretne érni az nem az egyén korlátozásának
erősítése, nem szolgai engedelmességének elérése, hanem az
egyén belátásának kivívása, tehát a félelem helyett a megértésre
alapoz. Nem azért tanít, hogy ne értsék meg, hanem azért, mert az
igazi változásokat Jézus az élet és az igazság megismerésében,
megértésében látja. Megfélemlítéssel lehet ugyan látszólagos vagy
azonnali eredményeket elérni, de a megfélemlítés egyik hibája, hogy
aki erősebben félemlít meg, az fogja a befolyásolás lehetőségét
kézbe kaparintani. A másik hibája pedig a hazugságra nevelés, a
hazugságra szoktatás. Akit megfélemlítettek a szándékait nem
nyíltan fogja végbevinni, hanem a rejtekhelyeken, semmiképpen az
ítélkező szervek szeme előtt, így a megfélemlítés legfontosabb
eredménye annak a háttérvilágnak a közvetett megteremtése, amely
felett nem uralkodik, nincs hatálya, és szemei előtt láthatatlan,
végső soron szakadékot képez a törvényt tisztelő, és a törvényt
tagadó világ között. A büntetések, a megkövezések, megégetések,
a megtorlások serege olyan félelmetesen működtek Mózes
nyomában, hogy egyébként ártalmas parancsai és rendelkezései
sosem kerülhettek teljes elvetésre. Jézus pedig kihúzza a talajt a
törvény intézménye alól, megfosztja a törvényt attól az eszköztől,
amely az uralmát biztosítja:
Máté 7,1-2:
Ne ítéljetek, hogy ne ítéltessetek.
Mert a milyen ítélettel ítéltek, olyannal ítéltettek, és a milyen



mértékkel mértek, olyannal mérnek néktek.
Szemben Mózes parancsával:
4. Mózes 35,29:
És legyenek ezek néktek ítéletre való rendelések a ti
nemzetségeitek szerint, minden lakhelyeteken.
Jézus ezzel a kijelentéssel nem csak takarít, és egy hatalmi eszközt
érvénytelenít, hanem egyben embertől teszi függővé a mértékek
megválasztását, és a mértékekhez való hozzáállást. Lehet ítélni
Mózes mértéke szerint, de az emberek azt visszafizetik, és az nem
lesz Istentől eredő folyamat. Választhatnak az emberek más
mértéket is, büntetőkönyveket készíthetnek, önkényesen
mérlegelhetnek, hasonlóképpen kerülnek sorsukra, mint Mózes
törvényei és mértékei, az emberek megfizetnek azok szerint hozott
ítéleteknek és megint csak nem Istentől eredő dolog lesz. Amikor az
ember megfizet, nincsen abban köszönet. Mózes megtanított
bennünket arra, hogy a megtorlás alapelv, az Úristen
parancsolatával összhangban álló törvény, és a bosszú sikere
tiszteletre méltó és becsületes dolog a világban. Miért várnánk el az
emberektől abnormális megbocsátó, toleráns viselkedést, ha a
bosszúállás, az isteni igazság kinyilatkoztatása normális?
Láthatjuk tehát, hogy az ítélet ilyetén megfogalmazása Jézusnál
arra mutat, hogy a világosan tudja az értékeléseknek a jó és rossz
fogalmával kapcsolatos problematikáját, amelyet az értékrendszer
érvényesítése közben az ítélettel csak erőszakos döntéssel
választanak szét. Az ítélet az értékelés eredménye, és mértékeket
használ az ítélkező hozzá, azaz megint csak annak a csapdáját
látjuk üzemelni, amit a jó és rossz tudásán keresztül mindig
béklyóba veri a gondolkodást. Az ítélkező nem érti meg a rossz
cselekedet forrását, nem érti meg a keletkezését, sem azt a



folyamatot, ami az egyént a „gonosz cselekedet” végrehajtásához
eljuttatta. Holott a folyamat megértése esetén egész más döntés
lenne szükségszerű, mint a „gonosztevő” halálra kövezése, például
az ítéletének felülvizsgálata. Jézus az ítélettől való megóvással nem
az igaz és a hamis közötti különbségtételtől, a jó és gonosz
megítélésétől, megkülönböztetéséről akar távol tartani, hanem a
rossznak és a gonosznak ítélt cselekvés vagy ember büntetését
eredményező ítélet meghozatalától. A tiszta látás elengedhetetlen
azoknak a különbségeknek megértéséhez, ami egy embernek jót
vagy rosszat jelent. A csapdáról beszélünk csupán, tehát arról a
hibás eljárásról, amit valaki a rossznak vagy gonosznak ítélt tett
vagy ember ellen bosszúja alapján tervez végrehajtani, amely
azonban Jézus tanításával szemben a Mózesi törvény szigorúan vett
alapja. Az ítélet bosszú, még akkor is, ha a jogosságát a törvény az
egyforma mértékre, az egyforma visszafizetésre való hivatkozással
érvényesíti, és akkor még nem beszéltünk azokról az egyébként
igazságtalan ítéletekről, amelyek már nem visszafizetésként, hanem
hatalmi szempontok megsértéséből eredő megtorlásokat
igyekeznek érvényesíteni. Gondoljunk Mózesnél a fát szedegető
férfi megkövezésére (4. Mózes 15,32), aki semmilyen erőszakos,
véres, gyilkos, halálos tettet nem cselekedett, ennek ellenére Mózes
pusztán a hatalom megóvása érdekében kövezteti meg, a
megfélemlítés kedvéért, hogy parancsainak való engedelmeskedés
ne sérüljön. És ezért Mózes igazságtalan döntésre is hajlandó, amit
halálos ítélet formájában hoz meg, vagy máshol törvénybe foglal:
2 Mózes 21,16-17:
A ki embert lop, és eladja azt, vagy kezében kapják, halállal lakoljon.
A ki szidalmazza az ő atyját, vagy anyját halállal lakoljon.
2 Mózes 22,18-20:



Varázsló asszonyt ne hagyj életben.
A ki barommal közösül, halállal lakoljon.
A ki isteneknek áldozik, nem csupán az Úrnak, megölettessék.
5. Mózes 18,20:
De az a próféta, a ki olyat mer szólani az én nevemben, a mit én nem
parancsoltam néki szólani, és a ki idegen istenek nevében szól:
haljon meg az a próféta.
A fenti idézetek egyikének tettese sem gyilkossággal vádolható,
Mózes mégis halálos ítélettel sújtja, mutatva, hogy ez esetekben
érdeke annak a törvényességnek az áthágása, amelyet a szemet
szemért elv alatt fogalmazott meg, hogy a parancsainak való
engedelmesség biztosítva legyen. Mózes tehát ennek érdekében
végez többletmunkát a nép megfélemlítésének megerősítésében.
Ha a nép fél, a nép engedelmes, Mózes rettenetes hibája, hogy ezt a
szemléletet Isten nevével igyekezett megerősíteni, és későbbi
tanítványai meg széthinteni a világban.
Jézus tehát meghaladja azt az ítélkezős szemléletet, amely a
bosszú elvén keresztül a visszafizetésben, a „megtorlás
igazságosságában” igyekszik megnyugvásra lelni. Jézus
tanításában az ítéletet, a visszafizetést felváltja a változás
kimunkálása, a megtérés értelme, a problémák megoldására és nem
a problémák eltörlésére, sem a problémák okozójának kiirtására való
törekvés.
Bocsánat, szemben a büntetéssel
A Nagy Hegyi Beszédben az ítélet elvetéséből természetszerűleg
következik a megbocsátás tanítása. A törvény a bűnt ítéli el, és fizeti



meg a büntetéssel, és amikor Jézus bűnök bocsánatára tesz
említést, valójában gyilkosság, lopás, fosztogatás, házasságtörés
megbocsátásról beszél, a „szemet, szemért” bosszú elvéhez
szokott értelmünkkel ez teljesen ütköző tanítás. Hangsúlyt kell
helyeznem a megfogalmazásra is, mivel ezeket a törvény által
bűnnek minősített cselekedeteket Jézus az egyén ellen elkövetett
vétkeknek tekinti, amely azt jelenti, hogy a cselekedeteket nem a
törvény ellen való elkövetésük miatt, hanem az egyén ellen
elkövetett gonoszságuk miatt veszi fel a tanításába:
Máté 6,12:
És bocsásd meg a mi vétkeinket, miképpen mi is megbocsátunk
azoknak, a kik ellenünk vétkeztek
Máté 6,14-1:
Mert ha megbocsátjátok az embereknek az ő vétkeiket, megbocsát
néktek is a ti mennyei Atyátok.
Ha pedig meg nem bocsátjátok az embereknek az ő vétkeiket, a ti
mennyei Atyátok sem bocsátja meg a ti vétkeiteket.
Kiindulópont tehát nem az, hogy „akik a törvény ellen vétkeztek”,
hanem az, hogy akik „ellenünk vétkeztek”, a különbség már csak
azért sem mindegy, mert a törvény nem mi vagyunk. Mivel Jézus az
egyén ellen elkövetett vétkek megbocsátásáról beszél, ezzel jelzi,
hogy nem a törvény oldaláról fordul a gonoszságokkal szemben,
azaz nem a törvényt akarja erősíteni egy ítélet meghozásával,
hanem az egyén kezelésre szoruló sérelmének meglátását és
orvoslását teszi az első helyre, tehát segíteni akarja gyötrelmeinek
megszüntetésében.
A megbocsátás nem csupán szavak. Akkor van jelentősége, ha



büntetést enged el a sértett, azaz egy gonosztett megfizetéséért
nem fordul törvényszékhez, hogy sújtson le az ítélet öklével. A
büntetés elengedése azonban nem jelent Jézusnál tehetetlenséget,
sem a gonoszság támogatását, mivel a büntetés elengedését fel
kívánja használni a tettes felfogásának és viselkedésének
megváltoztatására. Mivel Jézus a belátásra alapoz, a toleranciával
lehetőséget kíván teremteni a párbeszédre, és a konfliktus mélyebb
okainak a felderítésére. Az igazság felismerése a konfliktus
megoldását hozhatja, a tettes a cselekedete indokainak és
következményeinek megértéséből valódi változást tud teremteni az
életében. A konfliktus tehát nem a törvény megsértéséből áll,
hanem az egyén életének és egészségének megsértéséből, ezért a
konfliktus megtárgyalására egész más alapokról közeledhet, itt már
nem a törvény megfélemlítő eszközei vannak hatással, hanem a
megértés lehetőségei és akadályai. Óriási különbség, Jézus ezzel a
szemlélettel új alapokra helyezi az emberi kapcsolatok alakításának
menetét, a kérdés, hogy az egyén miért nem látja, vagy miért nem
hajlandó látni, belátni, vagy megérteni az igazságot. Mivel ezek az
akadályok kifejezetten felfogásbeli és értékelési különbségek, az
elhárítás, a belátáshoz szükséges tények és érvek felmutatásával
lehetséges, amellyel elkerüli az ember a kényszerítő eszközök
szükségességét, azaz a sérelem törvényszék elé kerülését. Ha
valóban megbocsátunk az ellenünk vétkezőnek, akkor az a törvény
elé kerülés elengedését is kell, hogy jelentse. Ha a bosszú helyett a
bocsánat elve válik a kapcsolataink alapvető elemévé, a
törvényszékek létére többé szükség nem lesz, a büntetésre való
igény hiányában.
A megbocsátással a konfliktus nem szűnik meg, csupán a
megtorlást helyezi az ember hatályon kívül. A konfliktust attól még
meg kell oldani, hogy a kár, a szenvedés okozóját nem toroljuk meg
tettéért, és a megoldáshoz szükséges lépéseket a továbbiakban



meg kell tenni, a konfliktus okát fel kell tárni, a szükséges
változásokat végre kell hajtani. Jézus nem pusztán a látszatra kíván
megoldást alkalmazni, ez Mózes módszere volt, akinél a bűn
bocsánata csak kivételes esetben volt lehetséges. Jézus
különbséget lát a folyamat feltárása, és a folyamat végének puszta
elítélése között, az utóbbi rovására. Mózest nem érdekelte a
folyamat, és csak közvetlen okok figyelembe vételét engedélyezte a
tett enyhítéséhez, tehát csupán annyit, hogy tévedés, vagy
véletlenség játszott-e szerepet adott cselekedet elkövetésében:
4 Mózes 35,2-25:
Vagy akármiféle követ, a melytől meghalhat, úgy ejt valakire, a kit
nem látott, hogy meghal, holott nem volt ő annak ellensége, sem
nem kereste annak vesztét:
Akkor ítéljen a gyülekezet az agyonütő között és a vérbosszuló
rokon között e törvények szerint.
És mentse ki a gyülekezet a gyilkost a vérbosszuló rokonnak
kezéből.
5 Mózes 19,5:
Aki például, elmegy a felebarátjával az erdőre fát vágni, és meglódul
a keze a fejszével, hogy levágja a fát, és leesik a vas a nyeléről, és
úgy találja a felebarátját, hogy az meghal: az ilyen meneküljön e
városok egyikébe, hogy élve maradjon.
Jóllehet ezekben az esetekben a halálos ítélettől vagy
bosszúállástól menekült meg egy nem szándékos halált okozó
gyilkos, az ilyen kivételes esetektől eltekintve Mózes nem engedett
könyörületet, sem bocsánatot:



2 Mózes 21,22-25:
Ha férfiak veszekednek és meglöknek valamely terhes asszonyt,
úgy hogy idő előtt szül, de egyéb veszedelem nem történik: bírságot
fizessen a szerint, amint az asszony férje azt reá kiveti, de bírák előtt
fizessen.
De ha veszedelem történik: akkor életért életet adj.
Szemet szemért, fogat fogért, kezet kézért, lábat lábért;
Égetést égetésért, sebet sebért, kéket kékért.
Mózes előtt a megbocsátás majdnem ismeretlen fogalom volt,
helyette az engesztelés szertartásos rendjét vezette be. A
tévedésből elkövetett törvényszegésre adott lehetőséget az
engesztelő áldozat elvégzésén keresztül a bocsánatra:
3 Mózes 4,27-28:
Ha pedig a föld népe közül vétkezik valaki tévedésből, mivelhogy az
Úrnak valamelyik parancsolatja ellen olyat cselekszik, a mit nem
kellett volna cselekedni, és bűnössé lesz;
Ha tudtára esik néki a bűne, a melyet elkövetett; vigyen áldozatul a
bűnéért, a melyet elkövetett, egy ép nőstény kecskét.
3 Mózes 4,31:
...füstölögtesse el a pap az oltáron, kedves illatul az Úrnak.
Ekképpen szerezzen néki engesztelést a pap, és megbocsáttatik
annak.
Papnak és fejedelemnek, a tévedésből elkövetett vétkekért,
hasonlóképpen kellett áldoznia, a megbocsátást szintén megnyerte.



Jézus tehát nem csak azzal a szemlélettel, hogy a megbocsátást
nem a törvény elleni sérelmek esetére vonatkoztatja, hanem az
egyén ellen elkövetett sérelmekre, ütközik Mózes szemléletével,
hanem az állatáldozatokat teljesen feleslegessé teszi a
megbocsátás bevezetésével. Mégpedig nem csak ember és ember
közötti sérelem megbocsátása, hanem az Isten megbocsátása sem
az állatáldozatok leölésétől és szertartásos elfüstölésétől függ. Mert
Jézus tanítása szerint az Isten megbocsátása az illető személy
irgalmasságától függ, azaz attól a hozzáállástól, amellyel az ellene
vétkezőkkel szemben viselkedett. Az állatáldozatok feleslegessé
tétele olyan körülmények között, mikor azok a papság
megélhetésének forrását is jelentette, csak növelte a feszültséget
Jézus és a Mózes követő írástudók és törvénytudók között. És mivel
Jézus ezt a tanítását cselekedetével is alátámasztotta, a feszültség
nem szűnhetett.
Márk 2,6-11:
Voltak pedig ott némely írástudók, a kik ott ültek, szívükben így
okoskodva:
Mi dolog, hogy ez ilyen káromlásokat szól? Ki bocsáthatja meg a
bűnöket, hanemha egyedül az Isten?
És Jézus azonnal észrevette a lelkével, hogy azok magukban így
okoskodnak, és azt mondta nékik: Miért gondoljátok ezeket
[gonoszt] a ti szívetekben?
Mi könnyebb, azt mondanom-e a gutaütöttnek: Megbocsáttattak
néked a te bűneid, vagy ezt mondanom: Kelj fel, vedd fel a te
nyoszolyádat, és járj?
Hogy pedig megtudjátok, hogy az ember Fiának van hatalma e
földön a bűnöket megbocsátani, monda a gutaütöttnek:



Mondom néked, kelj föl, vedd fel a te nyoszolyádat, és eredj haza.
És itt nem azt mondta, hogy vegyél egy kecskét és vidd a paphoz
áldozatnak, majd akkor lesz megbocsátva bűnöd és elvéve a
betegséged, a történet az azonnal gyógyulásra való hivatkozással
azonnali bocsánat elnyerését meséli el. Jézus az Isten bocsánatát
fennhangon hirdette, állatáldozatokat nem követelve érte, és ez
bizony sértette azokat a vallásos hatalmakat, akik Isten büntetését
fennhangon hirdették, és számítottak a megfélemlítés sikerére.
Tűrhetetlen volt az a helyzet, hogy amikor az Isten büntetését
meghozzák valaki ellen Mózes nevében, akkor a bocsánattal
érvénytelenítse egy holmi emberfia.
Jézus nem csak a korabeli vallási hatalommal szemben tekintette
fontosnak a megbocsátást, hiszen az ember ellen elkövetett vétkek
más hatalom és törvényei mellett is számottevőek, amelyekért az
emberek törvényszékekhez fordulnak megtorlásért. A toleranciára
való felszólítás tehát minden olyan körülmény között érvényes,
amelyben a büntetés alapelve, a bosszúállás törvényes, a gonosz
gonosszal megfizetése uralkodó szemléletet jelent. A megbocsátás,
jóllehet az okozott kár és szenvedés eltűrésével, veszteséggel veszi
kezdetét, mégis nagy értéket jelent. Jézus emellett ugyanis nem
tehetetlenséget, vagy kihasználást tanít, hanem a konfliktus
megoldására való törekvést, csakhogy nem megtorlással, nem
kényszerítő eszközökkel, nem fenyegetésekkel, hanem az igazság
eszközeivel, belátással, megértéssel, tényekre hivatkozással, és
érvek segítségével, az értelem és lélek erejének a
bizonyságtételével, a megoldás útjának építésével. Nem fegyverrel
akar hatni, aki nem visz ítélkezésre egy sérelmet, ha az értelem
erejével és a lélek bátorságával rendelkezik, hanem valódi
megoldásra viszi a konfliktusokat, összeütközéseket és
ellenségeskedéseket pedig megszünteti. A megbocsátás értelme a
megértéshez vezető út térnyerése, és ez teljes mértékben hiányzik



Mózes és a próféták szellemiségéből.
Betölteni jött a törvényt Jézus?
A Nagy Hegyi Beszéd, pontatlanságai és a zsidó keresztény
írástudók csiszolásai ellenére jól értelmezhetően mégis, hogy Jézus,
Mózes és a próféták szellemiségének, Mózes törvényeinek
leszámolására készült. Szó nem lehet arról, hogy az előbb vázolt
konfliktusokat Mózessel úgy értelmezzük, hogy azzal Jézus nem
ütközni próbált Mózessel és szemléletével, hanem csupán
kiegészíteni, vagy pontosítani kívánta azt. A zsidó keresztény
írástudók mindent megtettek azért, hogy a tanítás továbbadását
ennek értelmében erőltessék, tehát hogy a követő keresztények ne
egy Mózest bíráló, rendelkezéseit elvető Jézust lássanak, hanem
egy törvénytisztelő, törvényt betartani akaró történelmi alakot.
Ennek érdekében a Nagy Hegyi Beszéd sorai közé beszúrták a teljes
tanítás Mózes ellenes élét elvevő kijelentéseket, Jézus szájába a
következő szavakat adva:
Máté 5,17-19:
Ne gondoljátok, hogy jöttem a törvénynek vagy a prófétának
eltörlésére. Nem jöttem, hogy eltöröljem, hanem inkább, hogy
betöltsem.
Mert bizony mondom néktek, míg az ég és a föld elmúlik, a
törvényből egy jóta vagy egyetlen pontocska el nem múlik, amíg
minden be nem teljesedik.
Valaki azért csak egyet is megront e legkisebb parancsolatok közül,
és úgy tanítja az embereket, a mennyeknek országában a legkisebb
lesz; valaki pedig cselekszi, és úgy tanít, az a mennyeknek
országában nagy lesz.



A beszerkesztés bizonyítéka nem egy olyan korábbi dokumentum
megléte, amelyből hiányzanak ezek a sorok, ezt az evangélium
zsidó keresztény forrásból való származása miatt eleve
lehetetlennek kell gondolnunk, hiszen az első zsidó keresztények
megpróbálták a mózesi törvényhez való hűségüket is megtartani. A
bizonyítékot a teljes beszéddel szembeni éles konfliktus bizonyítja.
Miközben Jézus folyamatosan tiszteletlen a törvénnyel szemben,
tehát nem csak ellene tanít, hanem bocsánatot hirdet a törvény
ítélete helyett, gyógyít, amely dolog nem csak a szombat napi esetei
miatt sérti a törvény rendelkezését, hanem szemléletbeli ütközést is
jelent a hagyománnyal, miszerint a gyógyítás az Úristen sajátja, a
betegséget elvenni az emberről az Isten ítéletével való
szembefordulást képviselheti, a szerkesztő törvénytisztelő sorokat
sző az írásba.
Amikor Mózes tanítványai megkérdőjelezték Jézusnál a
megbocsátás hirdetését, az a próféták szellemiségével való ütközés
miatt támadt:
Márk 2,6-7:
Voltak pedig ott némely írástudók, a kik ott ültek, szívükben így
okoskodva:
Mi dolog, hogy ez ilyen káromlásokat szól? Ki bocsáthatja meg a
bűnöket, hanemha egyedül az Isten?
Ezen a ponton az Ésaiás próféta látásmódjának hiányát vonták
kérdőre:
Ésaiás 43,25:
Én, én vagyok, a ki eltörlöm álnokságaidat önmagamért, és
bűneidről nem emlékezem meg!



A próféta hangsúlya kizárólagosságot tükröz, és annak ellenére,
hogy Mózes csak engesztelési áldozatokon keresztül töröl el néhány
tévedésből vagy véletlenségből elkövetett bűnt, itt már szándékos
bűnök eltörlését adja a próféta az Úristen szájába. A kegyelem ilyen
megnyilatkozását elfogadták a prófétától, holott itt a vallási előírások
ellenére önkényesen változtat a Mózessel törvénybe foglalt
feltételeken. Lényeges ellentmondás az ismert írás alapján nem
állítható fel Ésaiás és Mózes között, holott ugyanazt az Úristent
állítja a próféta által kiterjesztett kegyelem mögé, aki a kegyelmet
Mózes rendelkezéseibe foglalt keretek között erőteljesen
lekorlátozta. Az ellentmondás ugyanis nem rendelkezés és
rendelkezés között van, hanem az „Úristen” mózesi magatartása és
prófétai magatartása között, az Úristen önkényeskedése pedig
kezdettől fogva megszokott.
A nem isteni eredetű gyógyítás tevékenységével szemben is
találunk az ószövetségbe az orvoshoz fordulás helytelenítéséről
példákat. Például elítélően fogalmazza meg Asa királynak a
viselkedését az írás:
2 Krónika 16,12:
És megbetegedett Asa, királyságának harminckilencedik
esztendejében lábaira, annyira, hogy igen súlyos volt a betegsége;
mindazáltal betegségében is nem az Urat kereste, hanem az
orvosokat.
A gyógyítás is az Úristen dolga, mint a megbocsátásé, erre
vonatkozóan többször fogalmazzák meg a gyógyításra vonatkozó
feladatát:
2. Mózes 15k26:
És mondta: Ha a te Uradnak, Istenednek szavára hűségesen



hallgatsz, és azt cselekszed, a mi kedves az ő szemei előtt és
figyelmezel az ő parancsolataira és megtartod minden rendelését:
egyet sem bocsátok reád ama betegségek közül, a melyeket
Egyiptomra bocsátottam, mert én vagyok az Úr, a te gyógyítód.
5. Mózes 32k39:
Most lássátok meg, hogy én vagyok, és nincs Isten kívülem! Én ölök
és elevenítek, én sebesítek és én gyógyítok, és nincs, a ki kezemből
megszabadítson.
Jeremiás 33,6:
Íme, én hozok néki kötést és orvosságot, és meggyógyítom őket, és
megmutatom nékik a békesség és hűség kincseit.
Mózes nem csak a betegség forrásának, de a gyógyulás forrásának
is az Úristent állítja be, hogy a nép függőségét a szavainak és a
parancsainak az engedelmességétől minden oldalról megszilárdítsa.
Ha valaki beteg, az csak az Úristen parancsinak való engedetlenség
miatt lehetséges, különben hogyan vonatkozna rá az az ígéret, hogy
„egyet sem bocsátok reád ama betegségek közül, a melyeket
Egyiptomra bocsátottam”. De nem csak Egyiptom betegségeiről van
szó, mivel a betegségek körét Mózes alaposan kiszélesíti az 5
Mózes 28 fejezetben az átkok elrendelései alatt. Jézus orvosi
működése tehát nagyobb az Úristennél, és mégis képes
kiszabadítani az embert az Ítélkező kezéből, ha eltávoztatja azokat a
nyavalyákat, amelyekkel az Úristen büntetésből sújtotta az embert?
Kicsoda ez a Jézus, hogy megbocsát és gyógyít, ami az Úristentől
származik, azt ő felülbírálja?
Jézus, ha betölteni jött volna a törvényt, törvényszék felállításával
kezdte volna a működését, nem pedig Mózes tanításáról való
bírálattal, réginek, elavultnak minősítésével, valamint egy törvényt



nem tisztelő magatartás felmutatásával. A törvény betöltése,
ítéleteinek alkalmazásából állt volna, a felállított törvényszéknek
folyamatosan kellett volna megköveznie a törvénynek engedetlen
zsidókat, házasságtörőket, szombatnapot megrontókat, valamint a
vezetőiket, a papokat, az írástudókat és törvénytudókat,
mindazokat, akik például „rendeléseikkel áthágják az Isten
parancsolatját” (Máté 15,3).
5 Mózes 28,58-59:
Hogyha meg nem tartod, és nem teljesíted e törvény minden szavát,
a melyek meg vannak írva e könyvben, hogy féljed e dicsőséges és
rettenetes nevet, az Úrét, a te Istenedét:
Csudálatosakká teszi az Úr a te csapásaidat, és a te magodnak
csapásait: nagy és maradandó csapásokká, gonosz és maradandó
betegségekké.
És az Úristen Jézus mellé állt volna jelekkel és csapásokkal, ahogy
azt megismertük az Egyiptom elleni gonosz hadműveleténél, vagy
egyéb pusztító és ártalmas tetteinél. Patakokban folyt volna az
állatáldozatok vére, Jézus, ha Mózes Úristenének küldötte lett
volna, akkor a templomban, az oltár előtt teljesített volna szolgálatot
reggeltől-estig, a főpapokat pedig elsüllyesztette volna tüzes
kénkővel, ahogy az Ismeretlen Intelligencia elsüllyesztette a
lázadókat:
4. Mózes 26k10:
És megnyitotta a föld a száját, és elnyelte őket és Kórét, meghalván
az a gyülekezet, mivelhogy megemésztett a tűz kétszáz és ötven
férfiút, a kik intő például legyenek.
A törvény betöltése nem merül ki néhány parancsolat teljesítéséből,



ezt maga Jakab is próbálja tagadni:
Jakab 2,10-11:
Mert ha valaki az egész törvényt megtartja is, de vét egy ellen, az
egésznek megrontásában bűnös.
Mert a ki ezt mondotta: Ne törj házasságot, ezt is mondotta: Ne ölj.
És ha nem törsz házasságot, de ölsz, törvényszegővé lettél.
Jakab ezzel nem csak azt árulja el, hogy nem értette meg Jézus
törvényről tanított felfogását, levele azt is elárulja, hogy saját maga a
zsidó kereszténység Mózeshez hű írástudó vonalához tartozik, de
magáról Jézusról is önkéntelenül ítéletet mond, hiszen például a
szombatnapi megszegései miatt az egész törvény megrontásával
vádolja meg. Ha pedig Jézus elutasítja a törvény ítéleteit, ahelyett
hogy folyna az ítélet, mint a víz, törvényszegővé lett ezen a módon
is.
Ámós 5,24:
Hanem folyjon az ítélet, mint a víz, és az igazság, mint a bővizű
patak.
De Jézus nem ítélkezik, nem folyik az ítélet, nem áll helyre a törvény
szerinti igazság, nem jön Istentől sem büntetés, sem csapás,
ellenben folyik a megbocsátás, a gyógyítás, és tanítása, a néphez
szólóan, akiket Mózes felülvizsgálatára szólít fel. Állítja, hogy Mózes
a régieknek mondott valamit, ezzel szemben ő kíván valami újat
mutatni, az evangélium írójának sürgősen korrigálnia kell a törvény
avultsági alapon való elvetését, és Jézus szájába illeszti, hogy a „a
törvényből egy jóta vagy egyetlen pontocska el nem múlik, amíg
minden be nem teljesedik”. Ezt a jottányi eltérést a szerkesztő
szándéka ellenére Jézus rögtön a Nagy Hegyi Beszédben megteszi,



és arra szólít fel, hogy ne csak jottányira hagyjuk elmúlni a törvény
parancsolatait, hanem térjünk el a törvény eredeti felfogásától, az
igazság felismerése, valamint a szeretet, irgalmasság nevében
mindig bíráljuk felül.
Nem csak ott van az „ég és föld elmúlik” beszerkesztés buktatója,
hogy ez a gondolat a törvény teljesítésével ellentétben a saját
beszédére vonatkozóan az evangélium más helyein megtalálható:
Máté 24,35:
Az ég és a föld elmúlnak, de az én beszédeim semmiképpen el nem
múlnak.
Hanem ott is, hogy Jézus egyáltalán nem törekedett a törvény
minden pontjának betöltésére. Szoktak érvelni a törvény betöltése
mellett, hogy Jézus nem tört házasságot, nem gyilkolt sem lopott, a
tízparancsolatot betartotta, ám törvény tiltotta gonosz cselekedetek
el nem követésére nem csak azért lehet oka egy embernek, mert
Mózes azt megtiltotta, hanem azért is, mert nem ért egyet azokkal,
vagy, mert szeretettel van az emberekhez, vagy egyáltalán nem is
áll szándékában. A tízparancsolat pedig Jézus történetéből
láthatóan sem mind került előtérbe, amellett hogy tanításban vetette
el a legfontosabbakat, mint az egyén hatalmi eszközökkel emelt
korlátozásait, mégis ötöt kiemelt az örök élet feltételeként, amikor a
gazdag ifjúval beszélgetett:
Máté 19,18-19:
Monda néki: Melyeket? Jézus pedig monda: Ezeket: Ne ölj; ne törj
házasságot; ne lopj; hamis tanúbizonyságot ne tégy;
Tiszteld atyádat és anyádat...



A kiemelés nem Mózes törvényeivel való egyetértést jelenti, hiszen a
hatalmi szempontból fontosnak tartott parancsok – a többi öt
betartásának megkövetelését nem említette a gazdag ifjúnak,
tovább menve nem említette, hogy a tízparancsolatot egészében,
vagy, hogy a teljes törvény minden szavát be kell tartani, ahogy erre
Mózes és a próféták mindig hangsúlyt helyeztek:
5. Mózes 6,2:
Hogy féljed az Urat, a te Istenedet, és megtartsad minden ő
rendelését és parancsolatát, a melyeket én parancsolok néked: te és
a te fiad, és a te unokád, teljes életedben, és hogy hosszú ideig
élhess.
Ezzel szemben Jézus válogat, és csak ötöt emel ki az örök élet
feltételeként, feleslegesnek ítélve minden rendelés és parancsolat
megemlítését, amit Mózes a hosszú élet feltételeként, Jézussal
szemben, kötelező érvényűnek tartott. A kiemelt öt parancsolat nem
más, mint amelyek összhangba hozhatóak Jézus szeretet
tanításával, ha nem puszta hatalmi szempontból indokolt
korlátozásként emeljük az emberek orra elé, ahogyan azt Mózes
tette.
Nem mondhatta Jézus, hogy a törvény betöltésére jött, amikor
éppen az általa adott új tanításra való átállásra biztatott. Amiket a
régieknek megmondottak, azok helyett egy komplett tanítással
szolgál, amelynek megcselekvése összeütközésre vezethet a Mózes
képviselőkkel, az írástudókkal és a törvénytudókkal, ellenben
összhangba hozható az Isten akaratával, aki felhozza az ő napját
jókra és gonoszakra. Nem tölthetett be olyan törvényt, amelynek
eredete bizonyíthatóan nem a mennyei Atyától származik, amelynek
lényege, törvényei, előírásai egy embert, életet, szellemet és lelket
megnyomorító vallási hatalom kialakítására, fenntartására és



megszilárdítására szolgál. Nem jöhetett olyan törvény betöltésére,
amelyből hiányzik az igazság rugalmassága, az élet megértése, az
ember szabadságának tisztelete, és elszántan tör az emberek feletti
hatalom megszerzésére. Ellenben azért jött, hogy az Isten
igazságáról bizonyságot tegyen, felvilágosítsa az embereket
hagyományok által megszilárdított tévedéseikről, és hogy az Istenről
való Mózes szellemiségű képet megcáfolja, hogy Mózes
törvényének hibáit megvilágítsa. A törvény betöltésének igazsága a
zsidó írástudók és törvénytudók igazsága volt, amelynek
meghaladására pontosan az idézett részlet folytatásában adott
hangot. Annak a kijelentésnek eredményeképp nem mennek be a
mennyországba azok, akik az írástudók és törvénytudók igazságát
nem haladják meg, ami a Mózes törvényeinek betöltésében rejlik.
Az idézet beszerkesztettségét bizonyítja a közvetlen
szövegkörnyezetbe való illesztés erőltetettsége. Amikor Jézus
éppen arról beszél, hogy az ő beszédeit valaki megtartva tanít, az a
mennyek országában nagy lesz, és ha azokat meg nem tartva tanít,
az kicsi lesz, a beszerkesztés a tanítás jelentőségének törvény
parancsaira való cserélésével eltorzítja Jézus beszédeire helyezett
hangsúly fontosságát. Immár akármit is mondhat, a törvény az, ami
nem fog elmúlni, tehát annak betartása az ember igazi feladata,
Jézus többi beszéde pedig csupán a törvény kiegészítésének
szintjére süllyeszthető. A szerkesztő tollával kiforgatott részlet így a
törvény betartására helyezi a mennyek országában elérhető
nagyságot Jézus éppen hallgatott beszédeinek megtartása helyett,
amelynek ennyire átlátszó volta azt feltételezi, hogy nem az eredeti
szöveg tartalmazta a Máté 5,17-19 így megformált szavait. A 19.
sorban meghagyott "parancsolat" fogalom semmivé teszi a
közvetlen előtte elhangzott „boldogmondások” meg nem rontására
utaló megjegyzését Jézusnak, és a szerkesztő a törvény meg nem
rontására torzította.



Hogy Jézus nem a törvény megerősítésével foglalkozik a
tanításában, a Nagy Hegyi Beszéd befejező sorai is elárulják. Ott
megmaradt az a gondolat, hogy a valódi alap Jézus tanítása, és
hogy a kősziklára való építkezést a Jézus beszédeinek megtartása
jelenti, vagyis nyilvánvalóan a fövenyre az épít, aki például mégis
Mózes törvényeire alapoz, és annak rendelkezéseit tartaná be a
cselekedetiben.
Máté 7,24-27:
Valaki azért hallja én tőlem ezeket a beszédeket, és megcselekszi
azokat, hasonlítom azt a bölcs emberhez, a ki a kősziklára építette
az ő házát:
És ömlött az eső, és eljött az árvíz, és fújtak a szelek, és
beleütköztek abba a házba; de nem dőlt össze: mert a kősziklára
építtetett.
És valaki hallja én tőlem e beszédeket, és nem cselekszi meg
azokat, hasonlatos lesz a bolond emberhez, a ki a fövényre építette
házát:
És ömlött az eső, és eljött az árvíz, és fújtak a szelek, és
beleütköztek abba a házba; és összeomlott: és nagy lett annak
romlása.
Az evangélium más helyén is megemlékezik Jézus Mózes elavult
rendelkezéseiről, amit felváltott a saját új tanításával, ezt példázza a
régi és új posztóról, a régi és új tömlőről adott példázata is.
Máté 9,16-17:
Senki sem vet pedig új posztóból foltot az ócska ruhára; mert a mi
azt kitoldaná, még elszakít a ruhából és nagyobb szakadás lesz.



Új bort sem töltenek ó tömlőkbe; máskülönben a tömlők
szétszakadoznak, és a bor kiömöl, a tömlők is elvesznek; hanem az
új bort új tömlőkbe töltik, és mindkettő megmarad.
A gondolat saját új tanításáról szól, amelyet az ember csak megújult
gondolkodással képes befogadni, elvetve a régi ruhát és a régi
tömlőt, azaz az elavult törvényt és az elavult Mózest.
Valahogy így lehetne megfogalmazni az eredeti részletet, amelyet a
Máté 5,17-19 eltorzított:
Úgy fényljék a ti világosságotok az emberek előtt, hogy lássák a ti jó
cselekedeteiteket, és dicsőítsék a ti mennyei Atyátokat.
Ne gondoljátok, hogy jöttem a törvénynek vagy a prófétáknak
megerősítésére. Nem jöttem, hogy megerősítsem, hanem inkább,
hogy új tanítást hozzak a mennyek országáról.
Mert bizony mondom néktek, míg az ég és a föld elmúlik, az én
beszédemből egy jóta vagy egyetlen pontocska el nem múlik, a míg
minden be nem teljesedik.
Valaki azért csak egyet is megront e legkisebb beszédeim közül és
úgy tanítja az embereket, a mennyeknek országában a legkisebb
lesz; valaki pedig cselekszi, és úgy tanít, az a mennyeknek
országában nagy lesz.
Mert mondom néktek, hogy ha a ti igazságotok nem több az
írástudók és farizeusok igazságánál, semmiképpen sem mehettek
be a mennyeknek országába.
Mózes széke
Az evangélium szerkesztője, írója vagy módosítója úgy gondolta,



hogy Mózes megerősítésére további alátámasztást helyez el az
evangéliumban. Jézusnak ugyanis volt egy olyan tanítása a
sokaságnak, mely az írástudók és vallási vezetőkről azt szerette
volna állítani, hogy törvényeik és rendelkezéseik nem mások, mint
az emberek vállára helyezett terhek, amiket önmagukra nem
tartanak érvényesnek. Mivel nyíltan ellene tanított Mózesnek a
Mózest tisztelő zsidó keresztény írástudásban nem maradhatott
fenn egy Mózest bíráló részlet, ezért a Máté evangéliumban a
következő szerkesztett tanítással találkozunk:
Máté 23,2-4:
Mondván: az írástudók és a farizeusok a Mózes székében ülnek:
Annak okáért a mit parancsolnak néktek, mindazt megtartsátok és
megcselekedjétek; de az ő cselekedeteik szerint ne cselekedjetek.
Mert ők mondják, de nem cselekszik.
Mert ők nehéz és elhordozhatatlan terheket kötöznek egybe, és az
emberek vállaira vetik; de ők az ujjukkal sem akarják azokat illetni.
A szerkesztést a középső sor módosításában láthatjuk, amelynek
manipulált volta a szövegkörnyezettel való ellentmondásból derül ki.
Jézus a 23,4 alatt egyértelműen arról beszél, hogy ami terhet ők az
emberek vállára vetnek, azt nem akarják még csak illetni sem, a
második sor ebben a szerkesztésben pedig arra utasítja a
sokaságot, hogy ennek ellenére vállalják azokat a terheket, amiket
parancsolnak, azt cselekedjék meg, tehát viseljék fáradhatatlanul
azokat a terheket, amelyeket az írástudók és farizeusok rájuk
raknak. Ne cselekedjenek az ő cselekedeteik szerint, azaz ne úgy
álljanak hozzá, hogy nem vállalják a terheket, hanem tegyék meg,
amiket parancsolnak. A szerkesztő arra akarta terelni az irányt, hogy
nem a terhekkel van probléma, Jézus nem a terhektől való
megszabadulást próbálta itt feszegetni, hanem az a gond, hogy az



írástudók és farizeusok képmutatóan egy ujjal sem illetik a terheket.
A szerkesztés tehát ahelyett, hogy a terhek alól való felszabadulás
felé terelné az irányt, azoknak a terheknek a megerősítését
szolgálja, amit Jézus kezdettől a nép nyakáról le akart venni: Mózes
törvényeit, rendelkezéseit, parancsolatait, terheit.
Jézus eredeti beszéde egy Mózes székéről alkotott kemény bírálat
lehetett, amely nem csupán az írástudók és farizeusok ellen szólalt
meg, ahogy a folytatás ebbe az irányba tereli a gondolatot, hanem a
23,4 szerinti megfogalmazás szerint Mózes székében ülés forrása a
nép terhének, és az ellen is szót emelt, hogy ezt az írástudók és
farizeusok a terheket ráadásul elhordozhatatlanná teszik. A nép
vállára vetett terhek alatt nem csak a parancsolatoknak, a
törvénynek való feltétel nélküli engedelmeskedést, a diktatórikus
rendszer megszilárdítását, hanem a nép munkája gyümölcséből való
kiszakítást is jelenti. Már Mózes szabott indokokat a nép javaiból
való részesedésnek, ezek a terményekből, állatokból válogatott
hibátlan, hízott, és egészséges példányok (hála, engesztelési,
bűnért való) áldozati, adománybeli célokkal indokolt szerzése,
valamint a hatalom fenntartására megszabott tized, más néven, adó.
3. Mózes 1,3:
Ha tulokféléből áldozik egészen égőáldozattal: hímmel és éppel
áldozzék.
3. Mózes 1,10:
Ha pedig a juhfélékből: bárányokból vagy kecskékből akar valaki
áldozni égőáldozatul, hímmel és éppel áldozzék.
3. Mózes 2,3:
A mi pedig megmarad az ételáldozatból, Ároné és a fiaié legyen;



szentséges áldozat ez az Úrnak tűzáldozatai között.
3. Mózes 5,13:
Így szerezzen néki engesztelést a pap az ő bűnéért, a melyet
elkövetett valamivel ama bűnök közül, és megbocsáttatik néki. És
legyen a papé, mint az ételáldozat.
3. Mózes 7,9:
Minden ételáldozat is, a melyet kemencében sütnek és minden, a
mit rostélyon vagy serpenyőben készítenek, a papé legyen, a ki azt
áldozta.
4. Mózes 5,9:
Izráel fiainak minden szent dolgaiból minden felmutatott áldozat azé
a papé legyen, a kihez viszik azt.
3. Mózes 27,30:
A földnek minden tizede, a föld vetéséből, a fa gyümölcséből az Úré;
szentség az az Úrnak.
3. Mózes 27,32:
És minden tizede a baromnak és juhnak, mindabból, a mi a vessző
alatt átmegy, a tízedik, az Úrnak legyen szentelve.
4. Mózes 18k21:
De íme, a Lévi fiainak örökségül adtam minden tizedet Izráelben; az
ő szolgálatukért való osztályrész ez a mellyel teljesítik ők a
gyülekezet sátorának szolgálatát.
Az áldozati rendszer nem más, mint a nép javainak a pazarlása, a



termények, állatok elégetése, elfüstölése pusztítása azok felett,
amelyet a hatalom birtokosai maguknak tartanak meg, a nép terhét
jelenti akkor is, ha a hatalom birtokosai nem térnek el Mózes
előírásaitól. A tized pedig a hatalom fenntartásának alapja, a
hatalomnak fizetett adó előképe, melyet Mózes rendelkezése
alapján isteni eredetűnek állítottak be, Jézus a nép vállára kirótt
teherként bírálja meg, melyet az írástudók és farizeusok csak tovább
erősítenek. Mózes székének bírálatával ennek az áldozati
rendszernek az isteni eredete kerül elvetésre, és Jézus rávilágít arra,
hogy ezek nélküli életet tanít.
Máté 12,7:
Ha pedig tudnátok, mi ez: Irgalmasságot akarok és nem áldozatot,
nem kárhoztattátok volna az ártatlanokat.
Az ártatlanok kárhoztatása busás jövedelemmel kecsegtetett,
hiszen az áldozati termények, állatok behajtásának így is
szerezhettek érvényt. Jézus megítélése napjainkban is működő
visszásságokra mutat rá, az írástudók és farizeusok helyébe a
jogászok és politikusok kerülnek, az adók ugyanúgy a hatalom
fenntartása érdekében, a kárhoztatott büntetések behajtása pedig
ma mindenféle mondvacsinált szabályok megsértése ürügyén is az
anyagi javak megszerzésének bevált eszköze.
Az evangélium több megmaradt részének fényében Jézus sosem
utasíthatta a sokaságot a Mózes székében ülők parancsainak
teljesítésére, mivel saját tanításának teljesítésére biztatott
mindenkit. Éppen ez volt az írástudók és törvénytudók világával
szemben kialakult konfliktus alapja. Kijelentette, hogy aki a tőle
származó beszéd szerint cselekszik, az kősziklára épít:
Máté 7,24:



Valaki azért hallja én tőlem e beszédeket, és megcselekszi azokat,
hasonlítom azt a bölcs emberhez, a ki a kősziklára építette az õ
házát.
Amiből rögtön következtethető az a gondolat, hogy aki persze
Mózes tanításaira hallgat, és azokat cselekszi meg, az fövenyre épít.
Aki tehát megcselekszi Jézus beszédeit az tanítvány:
János 8,31:
Monda azért Jézus a benne hívő zsidóknak: Ha ti megmaradtok az
én beszédemben, bizonnyal az én tanítványaim vagytok
Ellenben, ha nem cselekszik meg Jézus beszédeit, és megmaradnak
Mózes beszédeiben, akkor Mózes tanítványok maradnak. A két
tanítványság ellentmondásossága kiderül Jézus egyéb tanításaiból,
például a Nagy Hegyi Beszédből is megérthető.
Jézus tanításának megtartója nem halhat meg:
János 8,51:
Bizony, bizony mondom néktek, ha valaki megtartja az én
beszédemet, nem lát halált soha örökké.
Ellenben Mózes tanításának megtartójára ez nem vonatkozik. Jézus
beszédeinek megtartója a mennyei Atyával kerül közösségbe:
János 14,23:
Felelt Jézus és monda néki: Ha valaki szeret engem, megtartja az én
beszédemet: és az én Atyám szereti azt, és ahhoz megyünk, és
annál lakozunk.
Ellenben Mózes beszédeinek megtartója nincs közösségben a



mennyei Atyával. Amit korábban láttunk is, mivel a Mózes
Úristenével való közösségbe kerülés a Szent Helyre való belépés
mellett volt lehetséges, vagy csak a képviseleti rendszeren
keresztül. Mózes Úristene azt állította magáról, hogy „nem láthat
engem ember élve” (2. Mózes 33,20).
Nem utasíthatta a sokaságot Mózes székéből származó terhek
viselésére, amikor másutt éppen a saját igájának hordozására
hívogatja a sokaságot, amelyről azt állítja, hogy könnyű és
gyönyörűséges:
Máté 11,28-30:
Jöjjetek én hozzám mindnyájan, a kik megfáradtatok és
megterheltettetek, és én megnyugosztlak titeket.
Vegyétek föl magatokra az én igámat, és tanuljátok meg tőlem, hogy
én szelíd és alázatos szívű vagyok: és nyugalmat találtok a ti
lelkeiteknek.
Mert az én igám gyönyörűséges, és az én terhem könnyű.
A sokasság persze Mózes székében ülők igája miatt fáradt meg és
terheltetett meg, természetesen leveszi azt az igát, a törvénynek
való alárendeltség, az áldozati rendszer és az adók terheit, Jézus a
vállukról, és a saját tanításainak követésére próbálja őket biztatni.
Össze sem lehet hasonlítani Jézus igáját Mózes igájával, mivel
Mózes terhe összetöri az embert, ha viseli, nem beszélve az
írástudók és farizeusok szorgos munkásságáról, melyben
ugyanazokat a terheket elhordozhatatlanná kötözve vetik vissza az
emberek vállára. Jézus persze hogy nem utasított senkit a Mózes
székében ülők parancsainak megtartására, mivel volt saját tanítása,
amelynek megtartására biztatta a sokaságot. Nem kérhette számon
a Mózes székéből származó parancsok végrehajtását, amikor maga



is Mózes székéből származó parancsok felül bírálatáról tanít. A
szöveg fennmaradt formája egy zsidó keresztény írástudó felfogását
tükrözi, aki annyit enged meg az írástudók és farizeusok Jézus
tanításában előforduló bírálatából megjelenni, amennyi a Mózes
törvényeitől való elhajlásra utalhat, de többet nem. A szándékot
azonban éppen a szövegkörnyezettel való ellentmondásosság és az
evangéliumok egyéb helyein, a leírt gondolattal ütköző beszédek
buktatják meg.
A Mózes székében ülők bírálatát a fejezet folytatja, sajnos csak a
törvénytől való elhajlás és képmutatás elleni beszédek formájában
maradtak meg, holott Jézus a Mózes székében ülést magát
bírálhatta. Nyomokban azért észrevehetjük a jeleit a folytatásban is,
ha jobban odafigyelünk, nem ok nélkül szerepel éppen Mózes
székének emlegetése után a hatalom birtokosainak, tekintélyek
elutasításáról szóló tanítása.
Például, aki a Mózes székében ül, az a hatalom birtokosa. Ezt a
pozíciót alapjaiban veti el Jézus, nem pedig felkínálja a „törvénytől
nem elhajló”, „a törvényt nem képmutató módon betartó”
követőinek, az írástudók és farizeusok elűzése után üressé váló
szék betöltését:
Máté 23,6-10:
És szeretik a lakomákon a főhelyet, és a gyülekezetekben az elöl
ülést.
És a piacokon való köszöntéseket, és hogy az emberek így hívják
őket: Mester, Mester!
Ti pedig ne hívassátok magatokat Mesternek [rabbinak], mert egy a
ti tanítótok, ti pedig mindnyájan testvérek vagytok.



Atyátoknak se hívjatok senkit e földön; mert egy a ti Atyátok, a ki a
mennyben van.
Doktoroknak se hívassátok magatokat, mert egy a ti Doktorotok, a
Krisztus.
Az elvetett példák gyakorlatilag olyan tekintélyek, elöljárók, akik
irányt mutatnak, vezetnek, előírásokat és rendelkezéseket
gyártanak követésre, engedelmeskedésre. az elvetés tehát még
tágabb megfogalmazást takar, mint a Mózes székében ülés
tekintélyének elutasítását, magában foglalva minden egyházi,
gyülekezeti, akár világi vezető pozíció megítélését is. Ezen a ponton
veti el Jézus az apostoli funkció szerepét is, amely ugyanolyan
tekintély alapú megosztást teremt a közösségben, mint a tanító, a
mester, vagy az atya, így bizonyíthatóan nem Jézus megbízásából
találták ki az apostolságot a késői követők. A Jézus által elképzelt
közösségi kapcsolat meghatározása itt testvériség, egymás mellé
és nem egymás alá és fölé rendelési hierarchikus viszony, amely
egyben feleslegesnek ítéli a vezetettséget, az emberek követését.
Az egyetlen vezetői, útmutatói, tanítói, mesteri feladat a mennyei
Atya dolga, az emberek ezekkel a tekintélyt biztosító szerepekkel
nem kovácsolhatnak a testvéri viszonyt megbontó hierarchikus
szinteket, megosztásokat, amelyek az alacsonyabb szintűek
manipulálásához, kihasználásához és elnyomásához vezetnek.
Ahogy Mózes székében ülők is oda jutottak, hogy egyre
elhordozhatatlanabb terheket kötöznek az emberek nyakába,
azonképpen minden ilyen megosztás a testvériség megbontására
és visszásságokhoz fog vezetni.
Nem fogalmazhatott szolgai szerepre kötelezéssel sem, hiszen
azzal ugyanúgy megtartotta volna a hierarchiát, csak nem úri
parancsokra, hanem szolgai engedelmeskedésre való hivatkozáson
keresztül, a közösség testvéri egységét, ugyanúgy megbontotta



volna. A szolgai szerep hangsúlyozása és Jézus szájába illesztése a
zsidó keresztény írástudók terméke, akik a Mózes által kialakított
általános zsidó szolgai szerepből képtelenek voltak valósággal
felszabadulni. Jézus tanítványokat és nem szolgákat akart sem
magának, sem az Atyának, hiszen tanítása azoknak a
korlátozásoknak a ledöntésével foglalkozik, amelyek az emberek
cselekedetét, lelkét és szellemét fogságban tartja. A Mózes
székében ülők tehát nem csak azért kaptak bírálatot, mert
képmutató módon nem illetik a saját maguk készítette terheket,
hanem azért is, mert eleve olyan pozíciót birtokolnak és tartanak
fenn, amely a nép szolgai megaláztatását követeli meg. Az Isten
nem szolgákat szeretne, Jézus éppen azt mutatta cselekedeteiben
bizonyságul, hogy önmaga sem szolgai, sem úri minőségben
képviselte az Atyát, hanem mint egy gyermeke. A Mózes széke
pusztán azon okból kerül elvetésre, mivel ugyanazt a funkciót tölti
be, amely funkciót, tekintélyt vagy vezetői pozíciót, a közvetlen
utána következő sorokban nem kíván Jézus meghonosítani a
közösségében.
Ezt szándékozta megerősíteni a következő kijelentésében, ám a
szerkesztő pontatlansága megint félreértésre ad okot.
Máté 23,11:
Hanem a ki a nagyobb közöttetek, legyen a ti szolgátok.
A „ti szolgátok” kijelentés elválasztja a közösség szolgálatát a
Mózes székében ülők szolgálatától, de az Isten szolgálatától is. Nem
lehet két úrnak szolgálni, erre már jegyzett fel Jézustól egy
gondolatot és példát az evangélium a Nagy Hegyi Beszédben (Máté
5,24), a közösség szolgálata tehát tagadja a Mózes vagy Mózes
Úristene szolgálatának szükségességét, egyszerűen annál az oknál
fogva, hogy a Közösség se nem Mózes, se nem az Úristen. A



pontatlan megfogalmazás azonban a nagyságra való hivatkozással
ugyanúgy a tekintély megőrzését és újrateremtését hozza magával,
csak a közösség nagy, hatalmas és vezető tekintélyét a
későbbiekben szolgáknak, a közösség szolgájának, vagy szolgálat
teljesítőjének fogják hívni, amely nem állt Jézus tanításának a
céljában. Ennek a tévútnak legszebb képviselője maga Pál apostol,
aki nem csak az apostoli tekintélyre tartott igényt, hanem önmagát
mindenkinek szolgájává állítva be, mégis mindenki felett rendelkező,
utasítgató és irányító tekintéllyé vált, a Fő Krisztus és a gyülekezeti
test szolgáló tagjai közötti hierarchia legelső, legfontosabb
láncszemévé. Ha valahogy félre lehet vezetni Jézus szándékait,
akkor a szolgai szerep hangsúlyozásával nagyon is lehetséges. Ha
tehát Jézus testvériségben gondolkodott, akkor nem a szolgai
funkciók megvalósításra célzott, hanem mondjuk a többiek
segítségére, amely által valaki a testvériség egymás mellettiségének
megőrzése mellett is a legtöbbet képes a közösség javára
ténykedni. Minden ember eredetileg egyéniség, tapasztalataiban,
gondolkodásában különböző, a jóról és rosszról tartott
értékeléseinek eltérései miatt a közösség tagjainak a megértésének
személyesnek, és figyelmesnek kell lennie. Minél több embert
értünk meg, minél több életet, felfogást, magatartást ismerünk meg,
annál pontosabban fogjuk tudni, hogy mivel cselekedhetünk
legtöbbet a közösség javára, és annál „nagyobb” lehet a
segítségünk értéke. A nagyságot a cselekedetekre kellett volna
vonatkoztatni a szövegírónak, nem az egyénre, mert az
megtévesztő, és ellentétes irányú felfuvalkodáshoz, az uralom,
királyság helyett szolgálatba vetített, szolgálatokat értékelő és
dicsőítő válogatásán keresztüli hierarchia kialakításához vezet, mint
amilyen az apostoli tekintély, egyházi vezetés, vagy a pásztori
szolgálatok megteremtése.
Ugyancsak a testvériség gondolatát próbálja megerősíteni Jézus a



fejezet következő sorában:
Máté 23,12:
Mert a ki magát felmagasztalja, megaláztatik; és a ki magát
megalázza, felmagasztaltatik.
Itt ugyanis nem csak a testvériség fölé emelkedő hatalmaskodót
húzza vissza a többiek szintjére, hanem a szolgai állapotra
helyezkedőt, vagy kényszerülőt is felemeli a szabad testvérek
szintjére. A megfogalmazásból következik az a gondolat is, hogy a
felmagasztaltatáshoz önmagam megalázása szükséges, amely
lezáratlansága miatt, a szöveg megint pontatlanságot tükröz.
Ugyanis nem zárja ki azt a törekvést, melyben a felfuvalkodás, a
tekintély és dicsőség megszerzéséhez, éppen az egyén a saját
megalázáson keresztül próbál eljutni, például az alázatoskodás a
keresztény vezetőkben a dicsőségvágyat, hatalomvágyat és mások
irányítására való tekintély elismertetését szolgálja.
De akárhogyan fogalmazzuk is, a Mózes székében ülők parancsait
szolgálni, vagy akár az Úristen parancsainak engedelmeskedni, nem
egyeztethető össze azzal a figyelemmel, szolgálatkészséggel, vagy
segítőkészséggel, amelyet Jézus a közösségre tekintve tesz meg,
és amire valójában tanítja az embereket.
Az írástudók és farizeusok a Mózes székében ülnek. A fejezet
folytatásában aláhúzottan támadja Jézus azokat a méltatlanságokat,
amelyek jellemzőek ennek a széknek birtokosaira, jóllehet a
fennmaradt szöveg ügyel arra, hogy nyíltan ne lépje át azt a határt,
hogy azonnal Mózes ellenesnek érezhessék.
Máté 23,14:
Jaj néktek képmutató írástudók és farizeusok, mert felemésztitek az



özvegyek házát, és színből hosszan imádkoztok; ezért annál
súlyosabb lesz a ti büntetésetek.
A szöveg valódi problémával kezd, az özvegyek házának
felemésztése a kifizetetlen adósságuk miatti kilakoltatásuk
törvényes eljárását támadja. Az özvegyek, férjük halálát követően a
támogatásuk megszűnése miatt könnyen kerültek adósságba,
amelyek kifizetetlensége miatt hajléktalanná tették őket. A Mózes
ugyan szólít fel az özvegyek nyomorgatása ellen:
2 Mózes 22,21-22
Özvegyet és árvát ne sanyargass.
Ha sanyargatod őt, bizony, midőn fölkiált hozzám, meghallgatom
kiáltását.
De ez a törvény pontatlanságai miatt sokféleképpen kikerülhető,
hiszen Mózes ezzel a megfogalmazással nem zárja ki a sanyargatás
értelmének a törvényes jog alkalmazásán kívül helyezését, a nem
adós özvegyet védi, vagy az özvegy adósságai felett való
követeléseket tiltja. Mózes ugyan tiltja az özvegy ruhájának zálogba
vételét:
5 Mózes 24,17
Ne ferdítsd el a jövevény jogát, sem az árváét és ne vedd zálogba az
özvegy ruháját
De ez nem vonatkozik a fejük feletti fedélre, az özvegyek kiűzése a
házukból nincs megtiltva a törvényben, különösen, ha azt
adósságuk fejében törvényesnek tüntethető fel. A nyomorgatás
hatókörét leszűkíthetik a ruhától és a kenyértől való megfosztásra,
amit Mózes többször és fennhangon próbál elkerülni:



5 Mózes 24,19-21
Midőn learatod aratásodat a meződön, és ott felejtesz egy kévét a
mezőn, ne térj vissza, hogy elvidd; a jövevényé, az árváé és az
özvegyé legyen, azért hogy megáldjon téged az Úr, a te Istened, a
kezed minden munkájában.
Midőn levered olajfádat, ne szedd le utólag a felső ágakon maradt
bogyót; ez a jövevényé, az árváé és az özvegyé legyen.
Midőn leszüreteled szőlődet, ne böngéssz magad után; ez a
jövevényé, az árváé és az özvegyé legyen.
5 Mózes 26,12
Midőn elvégezted termésed minden tizedének megadását a
harmadik évben, a tizednek évében, és adtad a levitának, a
jövevénynek, az árvának és az özvegynek, hogy egyenek kapuidban
és jóllakjanak
De a házuktól való megfosztás még nem nyomorgatás. Mózes
törvénybe foglalta az adósság elengedését
5 Mózes 15,1-2,
Minden hetedik év végén tégy elengedést.
Ez az elengedés módja: Engedje el minden hitelező az ő
követelését, amit követelhet felebarátján; és ne hajtsa be
felebarátján és testvérén, mert kihirdették az elengedést az Úr előtt.
De ezzel megkötötte az elengedésen kívüli behajtás jogát. Jézus
rávilágít a törvény hibájára, és támadja az adósságbehajtás
könyörtelenségét, ezzel alapjaitól fosztja meg a zsidók hitelezési
rendszerét, amit Mózes a szegény felebarát esetére is csak a



kamattól tart távol:
2 Mózes 22,24:
Midőn pénzt adsz kölcsön az én népem közül valakinek, aki
szegény, ne légy vele szemben, mint hitelező, ne terheld őt
kamattal.
Az özvegyek házának felemésztése példa arra a körülményre,
amikor az ember a megfizetésre önhibáján kívül kényszerül, és
mégis áldozatul esik a törvény eljárásának, Jézus tehát támadja azt
a törvényes eljárást, amely csak az adósságbehajtással foglalkozik,
a körülményekre való tekintet nélkül.
Az Úristennel való látszatkapcsolat megítélése nyilvánvalóvá teszi,
hogy Jézus nem tekinti valós kapcsolatnak az írástudók és
farizeusok imádkozását, még akkor sem, ha azt mindenki szeme
láttára és hosszan is teszik. Ez burkoltan annak megítélését is
jelentheti, hogy az Úristennel nem is létezhet valós kapcsolat,
amikor nincs jelen, mint a mennyei Atya, aki mindenki számára a
belső szobában is elérhető.
A mondat befejező szakasza valójában a szerkesztő prófétákat
idéző szellemiségét, mint Jézus szellemiségét tükrözi, a büntetés
kilátásba helyezése csak törvény oldaláról lehetséges, a szöveg
ezzel elhajol Jézus tanításától.
Elterelő hadműveletnek tekintem az oltárnak és a templomnak
tulajdonított megszentelő hatalom említését, mivel a Mózes
székében ülők rendelkezéseiből komolyabb problémák származnak
ezeknél, amelyeket az író meg sem mer fogalmazni. A többi
evangéliumban ezek a részek vagy ki is maradnak, vagy sokkal
szelídebb hangnemben kerülnek közlésre, a „jaj nektek írástudók és
farizeusok” szavak nélkül (Márk 12,39-41; Lukács 20,46-47). Az



éles hang kihagyása egyben jelzi a Máté írásában rejlő kihagyás
lehetőségét, az indok a Mózes törvényeihez való hűség
sértetlenségének fenntartása.
Máté 23,21:
És a ki a templomra esküszik, esküszik arra és Arra, a ki abban
lakozik.
Ki lakozik a templomban? Az írástudóknak és farizeusoknak szól a
beszéd, tehát egyértelműen a próféták által képviselt Úristenre, aki
előttünk, mint az Ismeretlen Intelligencia jelenik meg, rá akart a
szöveg hivatkozni. Már Salamonnál ki lett jelentve, aki az első
templomot megépítette, és a hangsúly a központi hatalom helyének
megjelölésére vonatkozott később is:
1 Királyok 9,3:
És mondta néki az Úr: Meghallgattam a te imádságodat és
könyörgésedet, a mellyel könyörögtél előttem: Megszenteltem e
házat, a melyet építettél, abba helyeztetvén az én nevemet
mindörökké, és ott lesznek az én szemeim, és az én szívem
mindenkor.
Az Ismeretlen Intelligencia szeme és szíve persze képtelen másutt is
egy időben jelen lenni, hiszen nem valós isten, azért kell neki
elkülönítetten megjelölni egy helyet, neki központi irányításra és arra
meghatározott helyre és intézményre – ami a templom – van
szüksége.
Jóel 3k17:
És megtudjátok, hogy én vagyok az Úr, a ti Istenetek, a ki a Sionon
lakozom, az én szent hegyemen.



Zakariás 8k3:
Ezt mondja az Úr: Megtértem a Sionhoz, és Jeruzsálem közepette
lakozom, és Jeruzsálem igazság városának neveztetik, a Seregek
Urának hegye pedig szent hegynek.
A Sion hegye, Jeruzsálem temploma az a hely, ahonnan a hatalom
és ítélet beszéde származik, a központi irányítás tervezett helye,
Jézus szemében inkább bírálat tárgya volt, mint az elismerésé. A
zsidó keresztény írástudásnak az a törekvése, hogy szétválasszák
Mózes székének megítélését Mózes székében ülők
törvénytelenségétől ugyan lehetett valóság alapú, de nem abban a
beszédben, ahol konkrét bűneikként az özvegyasszonyok
kihasználása, a hamisan tett eskük elleni kijelentések tükröznek
számon kérhető igazságtalanságot, de az összes többi
megfogalmazás nem csak a törvénytől való elhajlás elleni
beszédnek, hanem a törvénynek szóló tisztelet ellen is
értelmezhető. Jézus, amikor ugyanis tanított, mindig az igazság
oldaláról világította meg az emberek szenvedéseit és terheit, azért
zavarható a törvény nézeteivel meg, mert ez sokszor csenghetett
egybe a törvény szavával is. Az özvegyek, a jövevények felkarolása
például fellelhető a törvény rendelkezései között is, csak arról nem
tesznek említést ilyenkor, hogy ez a felkarolás mindig Mózes
székének, a hatalom fenntartása és megszilárdítása érdekében
történik. Mert Mózes széke a hatalom szimbóluma, amely ellen
Jézus folyamatosan küzdött. Természetes, hogy nem igazolhatott
beszédében olyan intézményt, mint a templom, vagy olyan
szertartásos eszközt, mint az oltár, amelyek mindegyike a nép, az
emberiség központi irányításának, felettük való uralom
működtetésének intézménye és eszköze volt. A mennyei Atya nem
lakik kézzel épített templomban, és ezt Jézus tanítja, hiszen saját
maga küldte a belső szobájukba imádkozni az embereket, ahol az
Atya titkon ott van (Máté 6,6), bizonyítva, hogy ezzel olyan jellegű



kijelentéseknek, mint amit az evangélium szerkesztője a templomról
és a „benne lakozó” tiszteletéről ír, nincs valóságos alapja Jézustól
eredeztetéséhez. Ugyanígy nincs alapja annak a történetnek sem,
amely a Jeruzsálemi templom árusainak erőszakos kiűzésével
szeretné úgy beállítani Jézust, mintha az Űristen házához való féltő
szeretet fűteni Jézust:
Máté 21,12-13:
És bement Jézus az Isten templomába, és kiűzte mindazokat, a kik
árulnak és vásárolnak a templomban; és a pénzváltók asztalait és a
galambárusok székeit felforgatta.
És azt mondta nekik: Meg van írva: Az én házam imádság házának
mondatik. Ti pedig azt latroknak barlangjává tettétek.
A történet hasonlóképpen manipulált, mint az előzőekben tárgyalt
templomra vonatkozó idézet, ahol szövegíró a templomban lakozó
Úristent próbálja elismertetni Jézus által tisztelt istenként. A
történet valószerűtlensége nem csak ott tűnik ki, hogy Jézus saját
tanításával ellentétesen rossz példát mutatva erőszakos eszközhöz
folyamodott volna, hiszen a szelídségről, az erőszak nélküliségről
alapvetően tanított:
Máté 5,5:
Boldogok a szelídek: mert ők örökségül bírják a földet.
Máté 5,39:
Én pedig azt mondom néktek: Ne álljatok ellene a gonosznak,
hanem a ki arcul üt téged jobb felől, fordítsd felé a másik orcádat is.
Máté 10,16:



Íme, elbocsátlak titeket, mint juhokat a farkasok közé; legyetek azért
okosak, mint a kígyók, és szelídek, mint a galambok.
Máté 11k29:
Vegyétek föl magatokra az én igámat, és tanuljátok meg tőlem, hogy
én szelíd és alázatos szívű vagyok: és nyugalmat találtok a ti
lelkeiteknek.
Hanem ott is a történet valószínűtlenségét támasztja alá, hogy a
szálkát jelentő árusok kiűzésével foglalkoztatja Jézust elsősorban, a
gerendát jelentő írástudókat, törvénytudókat és papságot ellenben
békén hagyatja. A történet szándéka, elterelni a figyelmet a rablók
és latrok valódi vonatkoztatásáról, és a Mózes székében ülők
megítélése helyett az egyébként főpapi engedéllyel működő
jelentéktelen árusok kergetésével akarja a Mózes székéhez való
hűséget az író Jézus magatartásába becsempészni. Nem lehet
tudni, valójában mi történt a templomban, de az, amit az írás
beállítani próbált Jézus személyével kapcsolatban, mindenképpen
hiteltelen.
A Mózes székének bírálatával foglalkozó Máté 23 fejezet az
özvegyek, az eskü, az oltár és a templom irányába hajlított kitérő
után nyíltabban támadja a Mózes székében ülőket. A tudomány
kulcsának kisajátítása, az igazság ismeretének a törvény formájában
vélt birtoklása minden megértésre vezető utat elzárt az emberek
elől, a mennyek országába, az Isten ismeretére, az élet megértésre
való eljutást lehetetlenné tették a nép számára. A szöveg
valószínűleg érintetlen, hiszen Mózes székének birtoklását helyezi
szembe a mennyek országába jutással, és azzal, hogy a székben
ülők valódi akadályai az emberek bejutásának. Az akadály a
tudománynak az írástudás szolgálatába állítása, ezt jelenti a
tudomány kulcsának megragadása. Mózes rendelkezéseinek és



törvényeinek a nép értelmét, tudását meghaladó bírása, amely a nép
kihasználásának megteremtését, a nép boldogulásának, előbbre
jutásának akadályozását adja a kezükbe. Elvették a néptől a
tudomány kulcsát, hogy a nép hitének, felfogásának manipulálásával
elzárják a lehetőséget az Isten megismerése, az élet megértése, a
mennyek országának megteremtése, a tudománynak a nép számára
szükséges birtoklása elől, és tudatlanságban tartva őket
alávetettségüket és kihasználhatóságukat biztosítsák maguknak. A
Mózes – pontosabban az Ismeretlen Intelligencia - által felállított
séma a hatalom szerkezetéről megrontotta a hatalom birtokosait,
így Mózes székében nem ülhet más, mint a gyehenna fia:
Máté 23,15:
Jaj, nektek képmutató írástudók és farizeusok! Mert megkerülitek a
tengert és a földet, hogy egy pogányt zsidóvá tegyetek; és ha azzá
lett, a gyehenna fiává teszitek őt, kétszerte inkább magatoknál.
A Mózes székében tehát a gyehenna fiai ülnek, és a világ népeit is
hajlandóak Jézus szerint megrontani, a maguk romlottságánál
kétszerte is jobban. A zsidóvá tétel az ebben az esetben az
egyénnek a Mózes törvényei alá vetését, az írástudók és
törvénytudók befolyásának való elkötelezést jelenti, nem leplezve
azt a szándékát a Mózes székének, hogy a világ minden embere fölé
ki akarja terjeszteni hatalmát. Ennek a folyamatnak a megítélése
tehát a törvény uralmának hódítása ellen szól, nemcsak azért, mert
maguk, akik a székben ülnek és szolgálják a törvényt megromlottak,
hanem azért is, mert terjeszkedési szándék áll mögötte.
Mózes székében tehát vak vezérek ülnek, akiktől a korrupció nem
idegen, a törvényt úgy alkalmazzák ítéleteikben, ahogy a hatalmuk
érdekei megkívánják. Képesek a legkisebb, mintegy szúnyognyi
hibát számon kérni, és képesek a legnagyobb, mintegy tevényi



méretű hibán keresztülnézni, ha a hatalom érdekei úgy kívánják.
Máté 23,24:
Vak vezérek, a kik megszűritek a szúnyogot, a tevét pedig elnyelitek.
Ez a gondolat nem csak azt a szemléleti vonást őrzi meg, hogy a
törvény birtoklása nem alkalmas látó, azaz valóságos módon kezelni
a körülményeket, a környezet irányában hiányzik belőle a megértés,
a hatalom vezére vak, hanem azt is, hogy ebből a törvények általi
irányításból szükségszerűen következik a korrupció. A törvény
hibájára világít rá Jézus, a törvény alkalmazható különböző
szempontok szerinti mérlegelésre, amely akár ellentétes
következtetésre, ellentétes ítéletre, vagy az ítélet kikerülésére,
kiskapukra is nyújt alkalmat. A kérdés csupán az, hogy az ítélet alá
eső személy tevékenysége a hatalom – és képviselőinek - érdekeit
szolgálja vagy nem. Jézusnál, akiről hírlett, hogy nem Mózes
székének érdekében tanítja az embereket, belekötöttek semmi
dolgokba, például a kalásztépésbe, a kézmosás elhagyásába, azaz
„megszűrték a szúnyogot”, de a templomban az üzletelést, árusítást
engedélyezték, „elnyelték a tevét”, mivel azok kereskedése, az
adományok jelentős részét biztosította a templomnak.
A fejezet következő kifejezésében felismerhetjük, hogy Jézusnak az
igazság melletti kiállását hogyan forgatják a törvény melletti
kiállásra:
Máté 23,23:
Jaj, nektek, képmutató írástudók és farizeusok, mert tizedet adtok a
mentából, a kaporból és a köményből, de elhagytátok mindazt, ami a
törvényben ezeknél fontosabb: az ítéletet, az irgalmasságot és a
hűséget; pedig ezeket kellene cselekedni, és azokat sem elhagyni.



Eleve elvethető ez a megfogalmazás, hogy Jézus beszédeként
elhangozhatott volna, annak a tanításának az alapján, miszerint az
ítélet szükségességét Jézus elutasította a Nagy Hegyi Beszédben
(Máté 7,1). A szövegben így elhangzott vád származhatott egy
Mózest tisztelő írástudó szájából, de nem Jézuséból, különösen
nem olyan módon, ahogyan az író befejezi a mondatot, a törvény
valódi – hatalmi irányultságú - érdekeit szolgáló eljárások
betartásának fontosságára való biztatással. A hatalom irányultságot
felismerhetjük a betartani kívánt tulajdonságok meghatározásából,
az ítélet ugyanis a törvény erejét, a megkövetelt – vagyis
szabályozott - irgalmasság (például az özvegyek és jövevények
gondjairól szóló törvényes rendelkezések és figyelmeztetések) a
törvény elfogadhatóságát, a hűség pedig a feltétel nélküli
engedelmesség alapelveit szolgálja. Jézus, aki a törvénnyel
szemben minden esetben az igazság fontosságára, a jó
cselekedetek meghatározására és az élet megértésére hivatkozott,
ha egyáltalán a szövegben megfogalmazott kérdéskörrel valóban
foglalkozott, akkor a tanítás a törvényhez való hűséggel, amit a tized
befizetéséből láthatunk, szembeállította volna az igazság, az
irgalmasság és a megbízhatóság elveit, amelyeket Jézus valóban
fontosabbnak tartott a törvény betartásával szemben. A szöveg
elferdítette Jézus tanítását, az igazság, a lélek és az élet
fontosságáról alkotott mondanivalójával szemben a törvény
betartásának fontosságára, mégpedig a próféták által hirdetett
gondolatok hangsúlyba állításával, az ítélet, az irgalmasság és a
törvényhez való hűség kiemelésén keresztül.
Ugyanilyen zavaros összeállítást láthatunk az igazak és próféták
megölésének emlegetésénél, ahol Jézus a prófétákat úgy tűnik,
nem Mózes székének képviselőiként állítaná be, ellenkezőleg, az
írástudók és farizeusok atyái, akik Mózes székét birtokolták, azok
ölik meg a prófétákat.



Máté 23,29-32:
Jaj, nektek képmutató írástudók és farizeusok! Mert építitek a
próféták sírjait! És ékesítgetitek az igazak síremlékeit.
És ezt mondjátok: Ha mi atyáink korában éltünk volna, nem lettünk
volna az ő bűntársaik a próféták vérében.
Így hát magatok ellen tesztek bizonyságot, hogy fiai vagytok
azoknak, a kik megölték a prófétákat.
Töltsétek be ti is a ti atyáitoknak mértékét!
Az atyák ültek Mózes székében, és megölték a prófétákat,
mégpedig a törvény mértékével élve, az írástudók és törvénytudók
pedig fiai a Mózes követő gyilkos elődeiknek. Az igaz és hamis
próféta közötti különbség megítélésének összekuszálhatóságát
Jézus elítélésének történetében is láthatjuk, a törvény mennyire
használhatatlan apró, de jelentőségbeli dolgok
megkülönböztetésére, nem csoda, ha az igazakat már korábban is
hamis prófétákként ölték meg Mózes követői a törvény nevében.
Külön fejezetet érdemelne annak elemzése, hogy egy prófétát
törvényellenesen meggyilkoló törvénypártiak milyen érvekkel állítják
be igaznak vagy hamisnak később a prófétát. Ebben a fejezetben a
zavart megint az okozza, hogy a szerkesztő a próféták gyilkosait
képmutatással és törvénytelenséggel rakva állítja be, ezzel az
igazságot a törvénnyel törekszik azonosként kezelni, és a Mózes
szellemiségű gyilkosokat csak a törvénytől való elhajlásukban
igyekszik elítélni:
Máté 23,28:
Épen így ti is, kívülről igazaknak látszotok ugyan az emberek előtt,
de belül rakva vagytok képmutatással és törvénytelenséggel.



Az igazság és a törvény betartása közötti különbség elmosása már
feltűnt előttünk a próféták fennmaradt írásaiban, ahol minden
„igazság” és „igazság cselekedete” fogalom a törvénynek való
engedelmességre lett konvertálva. Jól látszik, hogy a szerkesztő
nem képes megkülönböztetni az igazság és a törvény lényegét,
főleg abból a szemszögből, amelyből Jézus azt képviselte. A
törvénytelenség helyett a megítélhető tulajdonság az
igazságtalanságuk lett volna, különösen annak fényében, hogy a
mondatban az „igaznak látszani” és nem a „törvény betartóinak
látszani” fogalmazás szerepel. Valójában az igazak vére lett volna
számon kérve, hogy az milyen módon párosul egy megölt
prófétával, elsősorban a fejezet szerkesztőjének szemléletét kell
alapul vennünk.
Máté 23,35:
Hogy reátok szálljon minden igaz vér, a mely kiömlött a földön, az
igaz Ábelnek vérétől Zakariásnak, a Barakiás fiának véréig, a kit a
templom és az oltár között megöltetek.
Megint az igazak vérét látjuk megemlítve, a nevek pedig szerkesztői
költemények. Ábelről ugyanis nem hírlik, hogy igaz lett volna,
pusztán annyit tudunk, hogy az ő ajándéka tetszett a
feljebbvalójának, ez a fajta viszony pedig alapvetően szimpatikus
egy hatalomközpontú vallásnak. A templom és az oltár között
megölt Zakariás (Zekarja) apja pedig nem Barakiás volt, hanem
Jójada (Jehojada).
2 Krónika 24,20-21:
Ekkor az Isten lelke leszállt Zekarjára, Jehojada főpap fiára. Erre ő
odaállt a nép elé, és így szólt hozzájuk: "Miért szegtétek meg az Úr
parancsát? Nem szolgál ez javatokra! Mivel elhagytátok az Urat, ő is
elhagyott benneteket."



Erre összefogtak ellene, és a király parancsára megkövezték a
templom udvarán.
És megölése után még rengeteg „prófétát” öltek meg. Azt a
Zakariást pedig, akinek Barakiás (Jeberekiás) volt az apja (Ésaiás
8,2), azt nem ölték meg, ő volt az a „kis próféta”, akinek könyve az
Ószövetségben szerepel. Létezik egy ortodox egyházi legenda,
amely megpróbálja megszüntetni ezt az ellentmondást úgy, hogy
Zakariásnak az evangéliumban is szereplő Keresztelő János apját
választja. Zakariást jellegzetesen meseszerűen alakított történetbe
ágyazza, hogy megfeleljen az apja is a névnek, és a megölése is a
templom és az oltár között történjen. Az elképzelés bizonyítására
azonban semmilyen forrás nem létezik, ha a történet valóban
megesett volna, az evangélium szerkesztésekor megírták volna a
rávonatkozó megjegyzés alátámasztására, Jézusnak az írók által
elképzelt szavainak igazolására ugyanis minden lehetséges és
lehetetlen hivatkozást felhasználtak.
A befejező gondolat hitelessége is megtámadható:
Máté 23,39:
Mert mondom néktek: Mostantól fogva nem láttok engem
mindaddig, mígnem ezt mondjátok: Áldott, a ki jön az Úrnak
nevében!
A fejezet utolsó sorában elhangzó gondolat is elárulja, hogy az író
nem Jézus gondolkodása szerint fogalmaz, mert amikor Jézus az
Istenről beszélt, mindig mennyei Atyaként beszélt róla,
különösképpen azért, hogy a különbséget az Úr neve és a mennyei
Atya neve között ezzel is fémjelezze:
János 5,43:



Én az én Atyám nevében jöttem, és nem fogadtatok be engem; ha
más jönne a maga nevében, azt befogadnátok.
János 10,25:
Felelt nekik Jézus: Megmondtam néktek, és nem hiszitek: a
cselekedetek, a melyeket én cselekszem az én Atyám nevében,
azok tesznek bizonyságot rólam.
Összefoglalva a Mózes székével foglalkozó fejezetet a szerkesztő jól
láthatóan igyekszik tompítani Jézus Mózes ellenes fellépését, abba
az irányba, hogy csupán az írástudók, és vallásos vezetők törvénytől
való elhajlása legyen kiemelve a támadás céltáblájának. De ismerve
Jézus tanításának lényegét a lélek, a szellem, az igazság, az élet
megértése és a szeretet fényében, a torzítások ellenére
felismerhetjük eredetileg megtámadott igazi célpontot, és ez nem
az írástudók és törvénytudók törvénytől való elhajlása, hanem a
Mózes széke, a központi hatalom forrása, Mózes törvényeinek és
parancsolatainak hibái, terhe, és embert megrontó következményei
lehettek.
A válogatásos szemlélet.
Az evangéliumok feljegyzései alapján megfigyelhetjük Jézus
hozzáállását az írásokhoz és a törvényhez, amely szerint Jézus
valamilyen szempont alapján kiemel, módosít, vagy elhagy az írásból
annak megfelelően, ahogy azt saját tanítása megkívánja. A
kiindulópontunkat az fogja szolgáltatni, hogy Jézus a két legfőbb
parancsolatnak nem Mózes tízparancsolatából választotta ki a neki
megfelelő legfontosabbat, hanem Mózesnek a néphez intézett
szavaiból ragadott ki két fontos gondolatot:
Máté 22,35-40:



És megkérdezte őt közülük egy törvénytudó, kísértve őt, és
mondván:
Mester, melyik a nagy parancsolat a törvényben?
Jézus pedig monda néki: Szeresd az Urat, a te Istenedet teljes
szívedből, teljes lelkedből és teljes elmédből.
Ez az első és nagy parancsolat.
A második pedig hasonlatos ehhez: Szeresd felebarátodat, mint
magadat.
E két parancsolattól függ az egész törvény és a próféták.
5 Mózes 6,5:
Szeressed azért az Urat, a te Istenedet teljes szívedből, teljes
lelkedből és teljes erődből.
3 Mózes 19,18:
Bosszúálló ne légy, és haragot ne tarts a te néped fiai ellen, hanem
szeressed felebarátodat, mint magadat. Én vagyok az Úr.
Mózes legfontosabb parancsolatai először a Sinai hegy lábánál
hangzanak el, amelyről a második Mózes könyv tudósít. Mózes a
tízparancsolatot tartotta a legfontosabbnak, és a hozzáfűzött egyéb
rendelkezéseket, ez abból is látszik, hogy az először elhangzó
rendelkezések között nem szerepel a Jézus által olyan nagyra
tartott parancsolat. Negyven esztendő elteltével, amikor Mózes
beszédei között visszatér a Sinai hegy lábánál történtekre, ismét
előadja az általa legfontosabbnak tartott parancsokat, élükön a
tízparancsolattal – ezt olvassuk Mózes ötödik könyvének ötödik
fejezetében -, majd a szolgai engedelmeskedésre buzdító szavai



közé szúrja be az Úristen szeretetére vonatkozó utasítást, amely
egyértelműsíti, hogy Mózes a szeretetet abban látja beteljesülni, ha
az ember a neki adott parancsoknak szívből engedelmeskedik:
5 Mózes 6,1:
Ezek pedig a parancsolatok, a rendelések és a végzések, a melyek
felől parancsolta az Úr, a ti Istenetek, hogy megtanítsam azokat
néktek, hogy azok szerint cselekedjetek azon a földön, a melyre
átmenőben vagytok, hogy bírjátok azt;
5 Mózes 6,6:
És ez ígék, a melyeket e mai napon parancsolok néked, legyenek a
te szívedben.
A „szeressed azért az Urat” utasítás a két hely közé van beillesztve,
hogy az Úristen szeretete a törvénynek való engedelmeskedéssel
legyen a nép előtt beazonosítva.
A szeretet Mózesnél nem alapvető dolog, kivéve, ha a szolgai állapot
elfogadásával egyenértékű viselkedést állít elő. Nem csoda, ha a
tízparancsolatban is a szeretet mértékéül a parancsolatainak
megtartása szolgáltat alapot:
2. Mózes 20,6:
De irgalmasságot cselekszem ezer íziglen azokkal, a kik engem
szeretnek, és az én parancsolatimat megtartják.
Mózes tehát azokkal szemben jó – például irgalmas -, akik
engedelmesek, szolgaságukat elfogadják, nem lázonganak, és
minden parancsát betartják, Amellett tehát, hogy a szeretet igen
ritkán fordul elő Mózes szavai között, ha előfordul, akkor is csak
hatalmi szempontok kíséretében, tehát messziről nem azonos



módon értelmezi Jézussal a szeretet fogalmát. Jézus annak
szeretetét is tanítja, aki nem szeret viszont, míg Mózes és az
Ismeretlen Intelligencia (Jahve, Úristen) előtt ez teljesen idegen
gondolat. Aki az Ismeretlen Intelligenciát nem szereti, az számíthat
az elpusztító, büntető irgalmatlan lépésekre az Ismeretlen
Intelligencia csapásaként:
2 Mózes 20,5:
... a ki megbüntetem az atyák vétkét a fiakban, harmad és negyed
íziglen, a kik engem gyűlölnek.
Jézus tehát nem csak egy hatalmi szempontok által háttérbe
szorított gondolatot emel ki elsődlegesnek, de a jelentését is más
értelemben használja, mivel egész tanítása nem Mózes törvényeinek
való engedelmeskedés megszilárdításáról szól, ahogyan a próféták,
az írástudók és a törvénytudók használták. Jézus szerint, aki az
Atyát szereti, az Jézus beszédeit tartja meg, mert azok a beszédek
az Atyától erednek:
János 14,23-24:
Felelt Jézus és azt mondta neki: Ha valaki szeret engem, megtartja
az én beszédemet: és az én Atyám szereti azt, és ahhoz megyünk,
és annál lakozunk.
A ki nem szeret engem, nem tartja meg az én beszédeimet: és az a
beszéd, a melyet hallotok, nem az enyém, hanem az Atyáé, a ki
küldött engem.
Minek a megtartásáról van szó? Mózes törvényeinek megtartásáról?
Ha nem lenne különbség Jézus beszédei és Mózes beszédei között,
kellene hangsúlyozni, kinek a beszédét tartsák meg? Mert Jézus
beszéde nem a törvény:



János 6,63:
A lélek az, a mi megelevenít, a test nem használ semmit: a
beszédek, a melyeket én szólok néktek, lélek és élet.
Jézus az Atya szeretetéről tanít, aki nem szolgai engedelmességről
beszél, amiről Mózes Úristene, hanem lélek, szellem és élet
beszédeit hinti. Ha Mózes Úristene a szeretetet a parancsolatainak
való szolgai engedelmességen keresztül méri le, a mennyei Atya az
Úristen szándékával szemben, az emberek szabadságában,
elkötelezett, szolgai állapotaik megszűnésében látja a szeretet
megmérettetését. Jóllehet nyíltan nem maradhatott fenn ez a
gondolat az evangéliumokban a sok hatalomvágyú írástudó,
keresztény, egyházatya és pap torzításai miatt, a példázatos és
rejtett utalások azonban mégis tükrözik Jézus eredeti tanításait:
János 8,36:
Azért ha a Fiú megszabadít titeket, valósággal szabadok lesztek.
Ebben a gondolatban nem az van elrejtve, hogy a szabadság kulcsa
Jézus személye lenne, hiszen előtte a beszédeiről, az igazság
megismeréséről tanított, amelyek szabadokká teszik az embert.
János 8,31-32:
Mondta azért Jézus a benne hívő zsidóknak: Ha ti megmaradtok az
én beszédemben, bizonnyal az én tanítványaim vagytok;
És megismeritek az igazságot, és az igazság szabadokká tesz
titeket.
Az ilyen gondolat, hogy „szabad ember” Mózesnél nem fordulhatott
elő, a szabadítás hangsúlyozása csak Izraelnek az idegen
hatalmaktól való megszabadulásának estére voltak tartogatva, hogy



engedelmesen szolgáljon az Úrnak és teljesítse minden parancsát.
Hanem a kijelentésben az van elrejtve, hogy a Mózesi
gondolkodástól való szabadulás kulcsa az egyénnek az Istennel való
atya-fiúi viszony elgondolása, amely alapjaiban tagadja a Mózes féle
úr-szolgai viszonyt. Más tehát az az istenszeretet, amelynek formája
egy gyermeki viszony, mint az a szeretet, amelynek formája szolgai.
A Jézus szerint második legfontosabb parancsolat, messze nem
alapvető gondolat Mózesnél. A felebaráti szeretet Mózes harmadik
könyvében hangzik el, különféle egyéb apróbb rendelkezések közé
szúrva, mint olyanok, hogy „süketet ne szidjál”, vagy „vak el gáncsot
ne vess” (3 Mózes 19,14), és „szántóföldedbe kétféle magot ne
vess” vagy „kétféle szövetű ruha ne legyen rajtad” (3 Mózes 19,19).
Egyáltalán nem látszik, hogy a felebaráti szeretetet Mózes a
második legnagyobb parancsolatként kezelte volna. Ebből
levonhatjuk egyszer azt a következtetést, hogy aki Mózesnek
parancsolatokat adott, nem volt ugyanaz, mint aki Jézusnak adott
tudományt a tanításhoz, mást tartott fontosaknak, más szempontok
vezérelték, továbbá, hogy Jézus egész más szemszögből vizsgálta
az írásokat, mint ahogyan azt a próféták, az írástudók vagy a
törvénytudók tették. Jézus válogat, választott szempontjai szerint
hangsúlyoz és módosít a jelentésének értelmén. Ha Jézus ezt a két
gondolatot emelte ki Mózes összes törvényei és parancsolatai közül
két legfontosabb tételének, akkor a választott szempontja
egyértelműen a szeretet tanításával való összhang lehetett, nem a
szolgai engedelmesség, sem a hatalom megszilárdítása.
Lukács evangéliumban Jézus a zsinagógába tanításra Ésaiás
könyvét kapta. Fellapozva a következő részt, ezt olvasta:
Lukács 4,18-19:
Az Úrnak lelke van én rajtam, mivelhogy felkent engem, hogy a



szegényeknek az evangéliumot hirdessem, elküldött, hogy a
töredelmes szívűeket meggyógyítsam, hogy a foglyoknak
szabadulást hirdessek és a vakok szemeinek megnyílását, hogy
szabadon bocsássam a lesújtottakat,
Hogy hirdessem az Úrnak kedves esztendejét.
A szöveg, így ahogyan Lukács leírta, nem hangozhatott el egy
olvasatra, mivel több fejezetből lett összeollózva és több gondolat
meg elhagyva. Az eredeti Ésaiás idézetek így szólnak:
Ésaiás 61,2:
Az Úr Isten lelke van én rajtam azért, mert fölkent engem az Úr,
hogy a szegényeknek örömöt mondjak; elküldött, hogy bekössem a
megtört szívűeket, hogy hirdessek a foglyoknak szabadulást, és a
megkötözötteknek megoldást;
Hogy hirdessem az Úr jókedvének esztendejét, és Istenünk
bosszúállása napját; megvigasztaljak minden gyászolót.
Ésaiás 42,7:
Hogy megnyisd a vakoknak szemeit, hogy a foglyot a tömlöcből
kihozzad, és a fogházból a sötétben ülőket.
Lehet, hogy az összeollózás szerkesztői tévedés, és egyszerűen
pontatlanságról van szó. Az is lehet, hogy szándékosan
szerkesztette az oda nem tartozó idézeteket, hogy Jézus tekintélyét
emelje. De a „bosszúállás napjának” elhagyása szándékos kihagyás,
Jézus ugyanis nem bosszúállást hirdetett, hanem megbocsátást, ha
meghagyta volna a felolvasott szövegben, akkor ellentmondást
teremtett volna saját küldetésével, tehát selejtezett a szövegből.
Válogatást figyelhetünk meg a gazdag ifjúval történt találkozás



alkalmával. A gazdag ifjú érdeklődik, hogy milyen parancsolatokat
kell megtartani a törvényből, hogy az örök életet megnyerhesse.
Jézus válasza nem egy tömören fogalmazott hivatkozás Mózes
tízparancsolatára vagy a törvény egészére, hanem szelektál, és csak
öt parancsolatot említ, (amit Márk kiegészít a fosztogatás tiltásával).
Máté 19,18-19:
Monda néki: Melyeket? Jézus pedig monda: Ezeket: Ne ölj; ne
paráználkodjál; ne lopj; hamis tanúbizonyságot ne tégy;
Tiszteld atyádat és anyádat; és: Szeresd felebarátodat, mint
magadat.
Megfigyelhetjük, hogy a válogatás szempontjai azok, amelyek a
szeretet tanításával összhangba hozhatóak, a hatalom érdekeltségű,
féltékenységből vagy indulatból származó parancsolatokat messze
kerüli.



A próféták jövendölései
Az összes evangélium szerkesztésében alapvető törekvés látható
annak bizonyítására, hogy Jézus milyen prófétai jövendölést töltött
be. A mechanizmust az első gyülekezeti viták fejlesztették ki, még
az evangéliumok leírása előtt, Jézus halála után ugyanis az Isten
Országának hirdetésére erőtlennek bizonyuló tanítványok nem
voltak képesek más hivatkozásokkal meggyőzni a Mózes táborához
tartozó zsidókat, mint hogy Jézust annak a messiásnak állították be,
akit a próféták jövendöltek. A bizonyítási mechanizmus tehát a
Jézus által tanúsított cselekedetekről áttért a prófétai szövegekkel
való bizonyításra, lecserélve a cselekedetek bizonyító erejét a
puszta hivatkozásokra. Jézus ugyanis nem a prófétákkal kívánta
igazolni küldetését, hanem cselekedeteivel:
János 5,36:
De nékem nagyobb bizonyságom van a Jánosénál: mert azok a
dolgok, a melyeket rám bízott az Atya, hogy elvégezzem azokat,
azok a dolgok, a melyeket én cselekszem, tesznek bizonyságot
rólam, hogy az Atya küldött engem.
János 10,25:
Felelt nekik Jézus: Megmondtam néktek, és nem hiszitek: a
cselekedetek, a melyeket én cselekszem az én Atyám nevében,
azok tesznek bizonyságot rólam.
Sőt tanítványai felé is jelezte, hogy a bizonyságot róla ne a
prófétáktól várják, hiszen az Atya az Igazságnak Lelkét fogja
elküldeni, amely majd bizonyságot tesz róla:
János 15,26:



Mikor pedig eljön majd a Vigasztaló, a kit én küldök néktek az
Atyától, az Igazságnak Lelke, a ki az Atyától származik, az tesz majd
én rólam bizonyságot.
A zsidó írástudókkal való viták során azonban ezeket a szavakat a
tanítványok elfelejtették, és visszatértek a régóta bevált írástudói
szokáshoz, a bizonyítást az írásokra való hivatkozás segítségével
tették meg. A fennmaradt evangéliumokban rengeteg ilyen törekvés
maradt fenn. Az írásokra hivatkozó bizonyítás nem csak a zsidó
írástudók és törvénytudók manipulációs eszköze volt, hanem a
zsidó keresztény írástudók átmentették ezt a jól működő szokást az
evangélium hirdetésébe, ezzel három alapvetően fontos dolgot
hagytak figyelmen kívül. Az egyik a cselekedetek bizonyító erejének
a mellőzése, amelyet pedig Jézus említett az előző részletekben, a
másik a próféták akaratának és az Isten akaratának
megkülönböztetése, mely Izrael dicsőséges helyreállítása helyett az
Isten Országának teljesen új meghirdetésében rejlik, és amelyről a
próféták egy kukkot nem szóltak. A harmadik a lélek és a szellem
erejének mellőzése, mivel az írásokra való hivatkozásokkal
próbálnak elveket és hiteket elfogadtatni, feleslegessé teszik a lélek
és a szellem erejével való rendelkezés fontosságát. Nem azért kell
elfogadni valakinek az igazságát, vagy tanítását, mert személyét,
megjelenését, működését valami írásból vett hivatkozással
magyarázni lehet, hanem a lélek és szellem erejének az életében
megcselekedett gyümölcse miatt, a tényekre és a tapasztalatokra
való odafigyeléssel. Jézus egyértelműn hivatkozik azokra a
cselekedetekre, amelyeket megtapasztalhattak a környezetében élő
zsidók, és tanítását annak alapján kellett volna elfogadhatónak
hihetőnek - tartani. Az évtizedekkel később született
evangéliumokba már ettől a szándéktól eltérő, de a hitetést
megcélzó bizonyító eljárások kerültek, így a biblikus keresztény
tanítások hasonlóképpen az írásokat felhasználó hivatkozásokkal



próbálnak meg alátámasztást nyerni a hirdetésüknek.
Jézus már csak azért nem törekedett a próféták jövendölésének
beteljesítésére, mivel nem Izrael helyreállításának, nem a törvény
megszilárdításának, nem királyi birodalom megteremtésének, nem a
várt messiási feladat teljesítésére jött. Nem volt egyetlen pontja
szerepének, mely valódi prófétai jövendölés teljesítését szolgálta
volna, ugyanis szándékában az Isten Országának meghirdetése és
nem a várt messiási kor megteremtése volt. Mivel lényeges
különbség található Mózes és Jézus szándékai között a messiási kor
és az Isten Országa között, az Úristen és a mennyei Atya között,
szükségesnek látom azt a törekvést az evangéliumokban leleplezni,
mely Jézust bármilyen vonatkozásban a próféták jövendöléseivel
igyekezett kapcsolatba hozni. Erre vonatkozóan néhány példán
végig megyünk az evangéliumokból:
Máté például a szűztől születést próbálja meg Jézusra illeszteni:
Máté 1,22-33:
Mindez pedig azért történt, hogy beteljesedjék, a mit az Úr mondott
volt a próféta által, a ki így szól:
Íme, a szűz fogan méhében, és fiat szül, és annak nevét
Immánuelnek nevezik, a mi azt jelenti: Velünk az Isten.
A zsidó messiásról szóló fejezetben részletesen foglalkoztam ennek
az állításnak a cáfolatával. Röviden: Ésaiás Jézus születése előtt
600 évvel nevelkedő gyermekre utal, aki Akház király elleni
szövetség idején egy prófétaasszonytól, vagy attól egy időben
született fiával azonos időszakban születik.
Máté csak azért Egyiptomba küldi a gyermek Jézust, hogy a próféta
szavát teljesítse:



Máté 2,14-15:
Ő pedig fölkelve, vette a gyermeket és annak anyját éjjel, és
Egyiptomba távozott.
És ott volt egész a Heródes haláláig, hogy beteljesedjen, a mit az Úr
mondott a próféta által, a ki így szólt: Egyiptomból hívtam ki az én
fiamat.
A hivatkozás Hóseás prófétára történik:
Hóseás 11,1:
Mikor még gyermek volt Izrael, megszerettem őt, és Egyiptomból
hívtam ki az én fiamat.
A próféta, Mátéval ellentétben, egyáltalán nem Jézusra gondolt,
hanem néven nevezetten Izraelre, amelyről gyermekként való
gondoskodást a fejezet többi részében még ki is bontva taglalja:
Hóseás 11,4:
Emberi kötelékekkel vontam őket, szeretetnek köteleivel, és olyan
voltam hozzájuk, mint a kik leemelik szájukról az igát, és ételt adtam
nyájasan eleikbe.
Az Egyiptomból kihívás alatt pedig a próféta Izrael Egyiptomból való
szabadítására gondolt.
Az Egyiptomi történet toldásjellegét alátámasztja a Lukács szerinti
gyermek történet, amely mind Heródes gyermekgyilkosságát, mind
az egyiptomi menekülést kihagyja az írásából. Lukácsnál a
Betlehemi születés után a család Egyiptom helyett Jeruzsálembe
megy, ahol Simeon áldásának leírása után Názáretbe mennek,
ahonnan évenként feljárnak Jeruzsálembe.



Gond van továbbá Betlehem fogalmával, mivel két város is létezik
ilyen névvel. Az egyik, a júdeai, Jeruzsálem alatt található, a másik
fenn északon, Zebulon földén, éppenséggel Názáret közelében,
ahol állítólag József lakott. Gyanús, hogy ha Jézus mégis az
északon fekvő Betlehemben született volna, Máté akkor is a júdeaira
hivatkozott volna. A júdeai Betlehem helyszínére ugyanis egy
prófétai igazolás megerősítésének kedvéért volt szükség, melyről
Mikeás a következőt állítja:
Mikeás 5,2:
Te pedig, efrátai Betlehem, bár a legkisebb vagy Júda nemzetségei
között, mégis belőled származik az, aki uralkodni fog Izráelen.
Származása visszanyúlik a hajdankorba, a távoli múltba.
Ezt építi Máté a szövegébe, hogy alátámasztást szerezzen annak,
Jézus valójában egy uralkodó, akit a próféta megjövendölt Izrael
felett, semmibe véve azt a tanítást, melyben Jézus elutasítja, hogy ő
uralkodásra jött volna:
Máté 20,28:
Valamint az embernek Fia nem azért jött, hogy néki szolgáljanak,
hanem hogy õ szolgáljon.
És elfelejtve azt a történetet, hogy Jézus nem is volt életében Izrael
uralkodója. Ellenben beépítve azt a gondolatot, amelyet a zsidó
keresztény írástudók fejlesztettek ki, hogy Jézus uralkodása nem
földi életében válik valóra, hanem kialakítottak Jézusnak egy közeli,
még életükben teljesülő második eljövetelére vonatkozó elméletet,
amelyben majd a prófétai elvárások szerint fog uralkodni. Mikeás
azonban még az életében – nem halála után - uralomra kerülő
személyre gondol, arra a messiásra, aki az összes próféta álmát
még az életében valósítja meg, ítéletet tesz fegyverrel,



megszabadítja Izraelt Assiriustól:
Mikeás 5,6:
És megrontják Assiria földjét fegyverrel Nimród földjét is az ő
kapuiban; és megszabadít az Assiriustól, ha a mi földünkre eljön és a
mi határunkba lép.
Ez a személy olyanná teszi Izraelt, hogy őket az idegen nemzetek
közé eresztve, mindenkit letarolnak majd és birtokba vesznek:
Mikeás 5,8:
És a Jákob maradéka a pogányok között, a sok nép között olyan
lesz, mint az oroszlán az erdei vadak között; mint az oroszlán-kölyök
a juhoknak nyája között, amely ha betör, tipor és tép, és nincs, a ki
tőle megszabadítson.
Ezt a személyt, a messiást fogja megerősíteni az erőszakos Úristen,
aki kezdettől a világ feletti uralomra vágyott:
Mikeás 5,15:
És haraggal és hévvel állok bosszút a pogányokon, a kik nem
engedelmeskedtek.
Mátét egyáltalán nem zavarja, hogy a leírás nem illeszkedik Jézusra,
aki sem uralkodni nem jött, sem fogságba ejteni nem kíván népeket,
pogányokat sem akar megbosszulni az engedetlenségük miatt.
Kiragadja a szövegkörnyezetből a hatalom ígértével kecsegtető
gondolatot, és Jézus gyermekségének történetét szándékosan
alakítja olyanra, hogy Jézus személyében egy uralkodó
megszületését tüntessen fel.
Nem csak Betlehem városával van gond, hanem a



gyermektörténetet leíró két evangélium közötti ellentmondásokkal
is. Míg Máté bölcseket hoz a születő gyermek meglátogatására,
Lukács pásztorokat küld, míg Máténál a bölcsek először
Jeruzsálembe mennek és a király udvartartásában tudják meg, hogy
Betlehembe kell menniük, Lukácsnál angyal küldi a pásztorokat
egyenesen Betlehembe. Így nem hívják ki Lukácsnál a király
gyanakvását, és nem is lesz belőle gyermekgyilkosság, és nem is
megy a család Egyiptomba, ellenben Máténál felháborodik a király,
és a bölcsek eltűnését követően mészárlást rendez a Betlehemi
gyermekek között. Míg Máténál a család azonnal Egyiptomba megy,
Lukácsnál Jeruzsálembe mennek a gyermek bemutatására, és
néhány galamb feláldozására – mintha nem is keresné a gyermeket
halálra senki -, majd visszatérnek Názáretbe, József városába.
Máté még Jézus gyermekkoránál tart, de ismét egy próféciát próbál
ráerőltetni:
Máté 2,23:
És oda jutván, lakozott Názáret nevű városban, hogy beteljesedjék,
a mit a próféták mondottak, hogy názáretinek fog neveztetni.
Nem jövendölt egy próféta se ilyen várost, nem is létezett a próféták
idején Názáret.
A zsidó keresztény írástudók kedvenc bizonyítása eljárása volt egy
hivatkozott szöveg olyan megvágása, hogy eredeti környezete
nélkül már alkalmasnak tűnjön az illesztett történetre vagy
személyre. Ezt máig örökölték a biblikus keresztények, és próbálják
ugyanolyan megtévesztően alkalmazni a prófétai hivatkozások
felhasználásakor, érveléseik során. Az evangéliumokban
kifogyhatatlanok az ilyen kivágott illesztések, jól lehet a megvágott
szöveg eltalálhat egy történetre vagy személyre alkalmazott
elképzelést, a probléma az, hogy a hivatkozott szöveg írója nem arra



gondolt. A módszer segítségével bármilyen irodalmi alkotást,
Tolsztoj vagy Shakespeare művet tudunk prófétai munkának
feltüntetni, utólagos értelmezéssel és szándékos kiemeléssel, az
eredmény prófétai teljesítés látszatát fogja szülni anélkül, hogy
valaha is azzal a szándékkal írták volna. Máté szövege azonban
átértelmezi Ésaiás írását annyira, hogy Jézust tüntesse fel a
világosságnak, amely a nép számára támad, olyan próféciát
tulajdonítva Ésaiásnak, mintha eleve arra gondolt volna:
Máté 4b14-16:
Hogy beteljesedjék, a mit Ésaiás próféta mondott, így szólván:
Zebulonnak földje és Naftalinak földje, a tenger felé, a Jordánon túl,
a pogányok Galileája,
A nép, a mely sötétségben ült, lát nagy világosságot, és a kik a
halálnak földében és árnyékában ültek, azoknak világosság támadt.
Az eredeti szöveg azonban nem így néz ki. A Máténál egymáshoz
illesztett két gondolat Ésaiásnál külön van választva, az eleje a 8.
fejezet utolsó gondolata, a vége pedig a 9. fejezet bevezetése:
Ésaiás 8,23:
Mert nincsen-e borongás, ahol szorongás van? Mostanában az első
könnyűt végzi Zebúlún országában és Naftáli országában; de az
utóbbi nehezet végzi a tenger felé, a Jordán mellékén, a népek
kerületében.
Ésaiás 9,1-2:
A nép, mely sötétségben járt, nagy világosságot látott; a homály
országának lakói - világosság fénylett fölöttük.



Megsokasítottad a nemzetet, öregbítetted örömét, örültek előtted,
amint örülnek aratásban, valamint ujjonganak, mikor zsákmányt
osztanak.
Mert terhének jármát és hátának vesszejét, elnyomójának botját
összetörted, mint Midján napján
Létezik Biblia, például a Károli, amelyben szándékosan áthelyezték a
8. fejezet utolsó sorát a következő fejezet elejére, annak első sorát
beolvasztották a másodikba, hogy a Máté evangélium
alátámasztása megerősítést nyerjen, a múlt időt pedig lecserélték,
hogy jövőre utaló értelmet rejtsenek el benne:
Ésaiás 9,1-4:
De nem lesz mindig sötét ott, a hol most szorongatás van; először
megalázta Zebulon és Nafthali földjét, de azután megdicsőíti a
tenger útját, a Jordán túlsó partját és a pogányok határát.
A nép, a mely sötétségben járt, lát nagy világosságot; a kik lakoznak
a halál árnyékának földében, fény ragyog fel fölöttük!
Te megsokasítod e népet, nagy örömöt szerzel néki, és
örvendeznek előtted az aratók örömével, és vigadoznak, mint
amikor zsákmányt osztanak.
Mert terhes igáját és háta vesszejét, az őt nyomorgatónak botját
összetöröd, mint a Midián napján.
Ésaiás a szövegkörnyezet szerint Izrael nyomorúságáról beszél,
arról az időről, amikor a nép Isten helyett a szír királyban Reczinben
és Izrael királyában, Remalja fiában (Ésaiás 8,6) bizakodik. Az asszír
sereg büntetésből támadja meg Izraelt, és sanyargatni fogja. Ésaiás
bátorságot próbál önteni azoknak a szívébe, akik hűségesek



maradnak Istenhez (8,12-13), annak ellenére, hogy a nép egésze
sűrű sötétségben, elnyomásban és nyomorúságban bolyong (8,21
22). Ésaiás a világosság feltámadásával a nép nyomorússágának
megszűnését ígéri, amelynek oka a nép háború pusztítását követő
megsokasítása, és igájának széttörése. Ésaiás valóban ígér egy
gyermeket, aki Dávid trónjára ül, és békesség fejedelmének fogják
hívni:
Ésaiás 9,5 [6]:
Mert gyermek született nekünk, fiú adatott nekünk és vállán van az
uralom, és e néven hívják: Csodálatosat határoz a hatalmas Isten
[Károli szerint: csodálatosnak, tanácsosnak, erős Istennek], Örök
atya, Béke fejedelme; az uralom nagyobbítására és békére vég
nélkül Dávid trónján és királysága fölött, hogy megszilárdítsa és
megtámassza joggal és igazsággal mostantól mindörökké
A messiásról szóló fejezetben már láttuk, hogy Jézus elvetette
önmagáról a messiásról alkotott békesség fejedelme képet, és a
meghasonlás fejedelmeként értelmezi szerepét, aki tüzet bocsát a
világra, hogy meghasonlások legyenek benne, meghasonlás a Jézus
követésében megszülető új gondolkodás és életfelfogás, valamint
az ember közvetlen környezete között. Mindazokkal szemben, akik
ragaszkodnak a régmúlt hagyományához, aki kötelezik a
törvényeknek és előírásoknak betartását, amelyek szorításai nem
engedik szárnyalni az ember szellemét és lelkét.
Ésaiás tehát egy királyt vár és egy messiási kort ígér nem a messzi
jövőben, hanem rögtön a nyomorgatónak botjának összetörése
után, amely az ígéret ellenére, mind a mai napig nem érkezett el
Izraelben. A rész azért sem illeszthető Jézusra, mivel ő nem ült
Dávid trónjára, és nem szabadította meg a népet nyomorgatójának,
a római birodalomnak igájától, - Ésaiás nem bűntől való



szabadításról beszél! -, nem választották királlyá, hanem az ígéret
teljesítése helyett, megölték. A Máté-féle behelyettesítés azért
félrevezető, mert azt az elképzelést igyekszik vele alátámasztani,
hogy Jézus mégis királynak jött, és jóllehet életében nem érte el ezt
a célt, de egy második eljövetellel teljesíteni fogja. A messiási korra
vonatkoztatott jóslatokat a zsidó keresztény írástudók átértelmezték
oly módon, hogy az általuk vélt jóslatoknak a Jézus életében „be
nem töltött” részeit a „második visszajövetelének” idejére
ütemezték át, ezzel a messiás-várás idejét elhalaszthatták az
azonnali teljesülés reményétől. Burkoltan elismerték ezzel, hogy
Jézus nem az a messiás, akit a próféták vártak, hiszen nem hozta el
a messiási királyságot, de a hitetés alkalmasságát sikerült
megőrizniük, Jézus visszajövetelére. A messiás-várás végig
jellemezte a jeruzsálemi keresztény gyülekezeteket, még életükben
gondolták ennek a visszatérésnek a bekövetkeztét, és a csalódás
nem okozta a messiás-várás tévhitének elvetését, hanem még
jobban meghosszabbították az idejét a végtelen időben. Ésaiás
azonban nem évezredekben gondolkodott, hanem a korabeli (i.e.
700-ben vagyunk!) nyomorúság megszűnésében, és mivel nem
teljesültek elvárásai, csupán vágyainak kifejezéseként és nem
prófétai jövendölésként kellene értelmeznünk. Máté megragadott
két vonatkozást, az egyik Názáret Zebulon földén, a másik Jézus a
világosság, és anélkül, hogy Ésaiás üzenetét megértette volna, a
kiragadott részletet személyes vonatkozású próféciának állította be.
A zsidó keresztény írástudók törekvésében fel kell ismernünk azt az
irányvonalat, amely Jézus szellemiségének, tanításának meg nem
értését tükrözi, ellenben a messiás-várások hagyományának
igyekeznek mindenben megfelelni.
Máté 8,16-17:
Az est beálltával pedig vittek hozzá sok ördöngöst, és egy szóval
kiűzte a tisztátalan lelkeket, és meggyógyított minden beteget



Hogy beteljesedjék, a mit Ésaiás próféta mondott, így szólván: Ő
vette el a mi erőtlenségünket, és ő hordozta a mi betegségünket.
Máté érvelésének hibája abban rejlik, hogy az Ésaiás idézet
illesztésének ez a módszere sajnos minden orvosra is illeszthető. Ha
egy orvos meggyógyít minden hozzáforduló beteget, akkor
beteljesítheti, amit Ésaiás próféta mondott, és tevékenységével
eleve „hordozta a betegek betegségeit”. A próféciának gyógyítások
általi teljesülésre hivatkozás azt a gondolatot veti fel, hogy a Máté
szerkesztésekor nem foglalkoztak komolyan még a kereszt
megváltó hatalmával, vagyis nem a kereszten gyógyít meg minden
beteget Jézus, nem a sebeivel vesznek el betegségeket, tehát a
megváltás Pál apostoltól megalkotott elmélete még nem volt köztük
eléggé ismert. A betegség elvételének prófétai beteljesülése Máté
szerint nem a kereszten, hanem jóval előtte, még az első
gyógyításokkal megtörténik, sebek és betegségek átvétele nélkül.
A Máté gondolatnak nem csak a megváltás elmélettel konfliktusos
értelmezése jelent hibát, hanem az, hogy Ésaiás szöveg megint nem
egy személyre gondol, amikor ezt a kijelentést megfogalmazza,
hanem Izraelre, akit Ésaiás az Űristen szolgájának tekint:
Ésaiás 49,3:
És mondta nekem: Szolgám vagy te, Izrael, a kiben és
megdicsőülök.
Jézus nem volt Mózes Úristenének a szolgája, hanem a mennyei
Atya fia, ezt Máté elfelejtette az illesztés megalkotásakor.
Máté 12b17:
Hogy beteljesedjék Ésaiás próféta mondása, a ki így szólt:



Íme, az én szolgám, a kit választottam; az én szerelmesem, a kiben
az én lelkem kedvét leli; lelkemet adom ő belé, és ítéletet hirdet a
pogányoknak.
Jézus tehát nem csak szolga nem volt, de még csak ítéletet sem
hirdetett a pogányoknak. Jézus az Isten Országát hirdette meg, nem
ítéletet, a kettő közötti különbség elmosása Máté írásában ismét
félrevezető, és a Mózest követő zsidó írástudók meggyőzésének
szándékáról árulkodik, amellyel Jézust az ítélkező messiás képével
szeretnék azonosítani. Jézus nem szolga volt, hiszen a probléma
éppen az volt az írástudók és törvénytudók vonalas tagjaival
szemben, hogy Jézus a mennyei Atya fiaként értelmezte önmagát:
János 10,36:
Arról mondjátok-e ti, a kit az Atya megszentelt és elküldött e világra:
Káromlást szólsz; mivelhogy azt mondom: Az Isten Fia vagyok?!
És Jézus az ítélethozó messiás szerepet is elveti magától:
János 8,15:
Ti test szerint ítéltek, én nem ítélek senkit.
János 12,47:
És ha valaki hallja az én beszédeimet és nem hisz, én nem
kárhoztatom azt: mert nem azért jöttem, hogy kárhoztassam
[elítéljem] a világot, hanem hogy megtartsam a világot.
Máté evangélium szerkesztőjének törekvése, hogy Jézust királynak,
messiásnak, ítélkezőnek és hatalommal megjelenőnek tüntesse fel,
rendkívül megzavarja az evangéliumok tartalmát, és teszi ezt annak
ellenére, hogy Jézus beszédeiben, cselekedeteiben, és tanításában
a szerkesztő szándékának nyílt vagy burkolt elutasítása jelenik meg.



Az evangéliumok belső ellentmondásosságának ilyen jellege arról
árulkodik, hogy az első zsidó keresztények nézetei csak úgy volt
képes fennmaradni a Mózest követő írástudók támadásaiban, hogy
némi összecsiszoltságot alakítottak ki Mózes és Jézus között. Ha
ugyanis sikerül egy Mózes követőjét meggyőzni, hogy Jézus annak
ellenére a messiás, hogy nem hozta el Izraelnek a várt messiási kort,
akkor nyert ügyük van, és egy hívőt nyertek a gyülekezetnek. A
messiási kort persze el fogja állításuk szerint Jézus hozni, csak
várják ki.
Jézus tanításai során sokat beszél példázatokban. Ennek egyik oka
éppen tanításainak megvilágítási szándéka, mely olyan tartalmat
próbál meg továbbítani, amely a kézzel fogható és szemmel látható
tapasztalatok alapján gondolkodás számára nem annyira kézen
fekvő. A lélek és szellem működésének, megtapasztalásának,
fejlődésének témaköre olyan terület volt a hallgatóság számára,
melynek értelmezése nehézségekbe ütközött a kézzel fogható
valóság bizonyításaihoz szokott elmék számára. Mózes azt a hitet
alapozta meg Izraelben, mely szerint az Isten cselekedetei, csodái
és beszédei kézzel fogható módon, tehát csipkebokorban, ködben
és tűzben, természeti csapásokban, valamint közvetlen társalgási
szinten megbeszélhető módon tapasztalhatóak. Az ilyen
szemlélettel szemben megvilágítani egy lélek és szellem által
működő Isten dolgait, nem csak a konfliktusos szemlélet, de a
bizonyítás nehézségei miatt is komoly probléma. Jézus tehát sokat
példálózott, melyben kézzel fogható, szemmel látható dolgokhoz
próbált hasonlítani, hogy ezzel szemléletesebbé, és éppenséggel
érthetőbbé tegye a mondanivalóját. Nem beszélve arról a
feszültségről, mely a környezete írástudóival, törvénytudóival
szemben nagyon könnyen halálos eredményhez vezethetett, így a
megfogalmazása sokszor a Mózes tanításával, rendelkezésével való
ellentmondást is példázatokban alkotja meg, nyílt ellentmondással



nem foghatták meg. Máté szerkesztésében kiforgatva látjuk a
példázatok jelentőségét, és megint azért változtatja meg Máté a
tanítás példázatos módszerének jelentőségét, hogy egy igen
barátságtalan prófétai gondolatot igazoljon és próbáljon teljesíteni
Jézussal:
Máté 13,13-14:
Azért szólok velük példázatokban, mert látván nem látnak, és
hallván nem hallanak, sem nem értenek.
És beteljesedjen rajtuk Ésaiás jövendölése, a mely ezt mondja:
Hallván halljatok, és ne értsetek; és látván lássatok, és ne
ismerjetek:
Máté értelmetlenné teszi a prófétai illesztés kedvéért Jézus tanítói
szerepét, amely egy prófétának csak felesleges feladat volt. A
próféta nem tanít, hanem ítél, és üzenetében az események és az
Úristen nevében kijelentett ítélet közötti összefüggés kerül közlésre.
Jézus a Máté szöveg alapján tehát a falnak prédikál, vakoknak és
süketeknek, olyan üzenetet, amelynek megértését ráadásul még
példázataival is megnehezíti, Máté szerint azért, hogy ezzel egy
prófécia teljesüljön. Máté értelmezésével szemben, Jézus nem azért
jött, hogy a vakoknak és süketeknek hiábavalóan és érthetetlenül
prédikáljon, hanem azért, hogy a vakok szemeit megnyissa, és a
süketek fülét hallóvá tegye:
Máté 11,5:
A vakok látnak, és a sánták járnak; a poklosok megtisztulnak, és a
siketek hallanak; a halottak föltámadnak, és a szegényeknek
evangélium hirdettetik;
Tanításának egyik célja, hogy éppen a hétköznapi embert érje el, a



törvény szerint elítélhető bűnösökkel közös nyelven is tudjon
beszélni, pontosan azért, hogy a kivezető utat a helyzetükből
megérthessék. Ésaiásnak a megértés nem volt célja, Mózes
Úristene egyszerűen parancsba foglalja a tennivalókat és az
embernek csupán csak be kell azokat tartaniuk. Ítél, kijelenti, hogy
eltértek a törvénynek való engedelmességtől, az Úristen hatalmának
tiszteletétől, ezért a bosszú idején ilyen és olyan büntetéssel fogja
megcsapkodni Izraelt. Nem teszi az ember mérlegelésének ki a
döntéseit, mint a tanító Jézus, vagy a mennyei Atya, nem adja meg a
szabadságot az embernek, hogy másképp dönthessen, mivel az
ember szolgaként alá van rendelve, elhajlása a parancsaitól
büntetést jelentenek. Jézus a prófétai szemlélettel szemben azért
tanít, hogy az egyén életében szükséges döntést ne Jézus
határozza meg, ellenben tanításával, példázataival segítse az élet, a
cselekedetek folyamatainak, értékelésének megértését, a szemmel
nem látható dolgokat példázataival láttatja, a nem hallható dolgokat
hallatja, hogy a szív megkeményedésében és az elme
megtompulásában valóságos változást teremtsen.
Máté észre sem veszi, hogy a prófétai bizonyítás kedvéért
nyilvánvaló ellentmondást teremt az evangélium más helyén
szereplő ellentétes tartalommal:
Máté 13,15:
Mert megkövéredett e népnek szíve, és füleikkel nehezen hallottak,
és szemeiket behunyták; hogy valami módon ne lássanak
szemeikkel, és ne halljanak füleikkel, és ne értsenek szívükkel, és
meg ne térjenek, és meg ne gyógyítsam őket.
Jézus azonban, szemben Máté szerkesztőjének ide vonatkoztatott
költeményével, azért jött, hogy megtérjenek, és hogy mindeneket
meggyógyítson, és ezt éppen Máté írja meg:



Máté 3,2:
És ezt mondja: Térjetek meg, mert elközelített a mennyeknek
országa.
Máté 8b16:
Az est beálltával pedig vittek hozzá sok megszállottat, és egy szóval
kiűzte a tisztátalan lelkeket, és meggyógyított minden beteget
Saját kijelentését üti agyon Máté, amikor a nép meg nem
gyógyítását Isten szándékaként tünteti fel, amikor az előző prófétai
teljesítésnek feltüntetett bizonyításában éppen arra törekedett,
hogy Istennek gyógyító szándékát igazolja azzal, hogy Jézusra
illessze a prófétának azt a mondását, hogy „ő vette el minden
betegségünket” (Máté 8,17).
Máté szerkesztésében Jézusnak Jeruzsálembe érkezésének
történetével is egy prófétai hivatkozás teljesítését próbálják
ráerőltetni, amikor Jézus szándékosan egy szamárcsikón akar
bevonulni:
Máté 21,4-5:
Mindez pedig azért lett, hogy beteljesedjék a próféta mondása, a ki
így szólott:
Mondjátok meg Sion leányának: Ímhol jön neked a te királyod,
alázatosan és szamáron ülve, és teherhordozó szamárnak vemhén.
Máté szerkesztője pontatlanul idézi Zakariást, aki ezt mondja:
Zakariás 9,9 - Imit:
Vigadj nagyon, Sión leánya, riadozzál, Jeruzsálem leánya! Íme, a



királyod jön hozzád, igazságos és győztes ő; szegény és szamáron
nyargal, vemhén, nőstény szamárnak a fián.
Zakariás 9,9 – Károli:
Örülj nagyon, Sionnak leánya, örvendezz, Jeruzsálem leánya! Íme,
jön néked a te királyod; igaz és szabadító [győztes] ő; szegény és
szamárháton ülő, azaz nőstény szamárnak vemhén [csikóján].
Az első dolog, hogy Máté előadásában ütközik a történet Márk
előadásával, ahol csak egy szamárcsikót kér Jézus a bevonuláshoz,
de Máténál a csikó anyját is elkéreti. Az ellentmondó történet arra
utal, hogy vagy az egyik, vagy egyik szerkesztő sem volt a
történetnek szemtanúja. A prófétai hivatkozás erőltetése azonban
nem a pontatlanság, vagy az ellentmondás alapján derül ki, hanem
ott, hogy Zakariás, az evangéliumokkal szemben, egy valódi királyra
gondol, nem olyanra, aki pár nap múlva meghal, és királysága egy
misztikus jövőben teljesül, hanem a közeli események sodrában
jelenik meg a színen. Olyan királyra, akinek érkezését nem
helyezheti a fogságban élő nép kihalását is meghaladó több száz év
esetleg több ezer év eltelésével, mert az nem adott volna vigaszt
Izraelnek. Zakariás Tirus idejéről és hatalmának megtörését
szorosan követő eseményekre gondol, amelynek szorongató idejét
váltja fel a tengertől a föld határáig terjedő uralmat megszerző
szegény sorsból származó király. Akinek Jeruzsálemben egy
szegényes bevonulással megkezdődik a királysága, megszünteti a
nép fogságát és a háborúságot Jeruzsálemben, uralomra kerül,
amelynek határa a folyamtól a föld határáig fog terjedni, a körülötte
élő nemzetekkel pedig békességet köt (nem azok felett uralkodik):
Zakariás 9,10:
És kivesztem a szekeret Efraimból és a lovat Jeruzsálemből,
kivesztem a harci kézívet [harcnak íját] is, és békességet hirdet a



pogányoknak [nemzeteknek]; és uralkodik tengertől tengerig, és a
folyamtól a föld határáig.
Az evangéliumi történetben megint felfedezhetjük a zsidó
keresztény írástudók szemléletét, Jézus királyi küldetésének
erőltetését, amely a korábbiakhoz hasonlóan a prófétákra igyekszik
alapozni és nem Jézus beszédeire. Ha Jézus valahogyan nem király,
akkor nem is a Messiás, így pedig Mózesen és prófétákon csüngő
írástudó és törvénytudó zsidókat képtelenek a keresztények
meggyőzni. Pedig Jézusnak a szamárcsikós bevonulással eredeti
szándéka az lehetett, ha mégsem költői munka terméke, inkább a
messiásvárás kicsúfolását jelentheti, mellyel Jézus azt kívánta
példázni, hogy az ő érkezése nem azonosítható be a dicsőséges,
hatalommal és győzelmekkel érkező király bevonulásával, akit a
zsidók akkoriban vártak. Jézus az Isten Országáról tanított, és nem
Izrael királyi hatalmának helyreállításáról, tanítását majdnem sikerrel
el tudták nyomni a zsidó keresztény írástudók az evangéliumok
felületes prófétai utalásainak beszerkesztésével és azok
teljesülésének kigondolásával.
Zakariás a szamárban egy példázatot fejez ki, ami az érkező király
szegény voltára utal, és nem pedig egy konkrét állaton való
lovaglásra. Zakariás következő soraiban szereplő gödörnél vagy
kútnál, amelyben nincsen víz (Zakariás 9,11) és foglyul tartja a
remény foglyait, ott sem valódi kútra vagy gödörre céloz, amely egy
egész népet víz nélkül tart benn rekesztve, hanem a fejezet elején
említett Tirusra és szövetségeseinek szorongatására gondol. A
hasonlatok eredeti értelmük eltorzításával kerülnek az
evangéliumokban felhasználásra, olyan célok igazolására, amelyek
elérése nem állt Jézus szándékában, aki pedig nem akart a zsidó
messiásvárásoknak egy pillanatig sem megfelelni.
Az evangéliumok leírják Jézus elfogását a Gecsemáné kertben. A



tanítványaival eltöltött közös vacsora után együtt mennek oda,
ahova később a leírás szerint Júdás vezetésével és vele együtt nagy
tömeg fegyverekkel és botokkal, egyenesen a főpapoktól és a
vénektől jön. Letartóztatják Jézust, a félelmetes megmozdulás
hatására a tanítványok elfutnak. Az evangéliumok kihasználják ezt a
történetet, hogy az eseményt prófétai beteljesülésnek tüntessék fel:
Máté 26,31:
Akkor monda nékik Jézus: Mindnyájan ezen az éjszakán
megbotránkoztok én bennem. Mert meg van írva: Megverem a
pásztort, és elszélednek a nyájnak juhai.
Máté 26,56 (Márk 14,49-50):
Mindez pedig azért történt, hogy beteljesedjenek a próféták írásai.
Ekkor elhagyták őt a tanítványok mind, és elfutottak.
Az evangélium Zakariás írásából ragadott ki egy részletet, ahol
Zakariás korának hamis prófétáit ítéli meg:
Zakariás 13,4:
És azon a napon megszégyenülnek a próféták, ki-ki az ő látása miatt
az ő prófétálásaik közben, és nem öltözködnek szőrös ruhába, hogy
hazudjanak.
Vezérüket, akit pásztorhoz hasonlít, fegyver áldozatául ejti, aki után
kerülnek ítéletre a kisebb hamis próféták, akiket bojtárokhoz, a nyáj
kisebb őrizőihez hasonlít:
Zakariás 13,7-Imit:
Kard, serkenj pásztorom ellen, férfi ellen, ki nekem társam
úgymond az Úristen, a seregek ura, üsd a pásztort, hogy



elszéledjenek a juhok, s majd ráfordítom a kezemet a bojtárokra.
A Károli fordítás pontatlanabb, talán éppen az evangéliumhoz való
szorosabb illesztés kedvéért nem a bojtárokat, hanem a kicsinyeket
támadja, amellyel nem a nyáj vezetői, hanem maga a nyáj lesz az
ítélet célpontja, ezzel nyáj kisebb őrizőinek szerepe kicsúszik a
képből:
Zakariás 13,7-Károli:
Fegyver, serkenj fel az én pásztorom ellen és a férfiú ellen, a ki
nékem társam! Így szól a Seregeknek Ura. Verd meg a pásztort és
elszélednek a juhok, én pedig a kicsinyek ellen fordítom kezemet.
Zakariás valójában a hamis prófétákat támadja, legyen az fő vagy
farok közöttük, melynek eredménye az irányítás megszűnése, a nép
szétszéledése lesz. Az evangélium szerkesztője eltorzítja a
prófétikus teljesítés kedvéért Zakariás szavait, elhagyja a bojtárok
fegyver általi kivesztését, hogy a képben csak a pásztor és a nyája
maradjon, és nem engedi érvényesülni a szövegben az idézett
veszedelem céljának a lényegét, a pásztor hamisságának
megítélését, amelyre büntetés végett jön a fegyver. Az evangélium
csúsztatása tehát az igaz pásztor és a hamis pásztor közötti
különbség elmosása, elhallgatja Zakariás írásának támadását a
hamis pásztor ellen, hogy egy evangélium által igaznak tartott
pásztorra vonatkoztatva próbáljon teljesíteni egy erősen megollózott
szöveget.
Az összes evangélium szerkesztésére jellemző a próféták által
messiásnak kialakított alaknak a Jézus személyére erőltetése, a
szinoptikus evangéliumok szinte majd összes bizonyítási
próbálkozást egyformán őrzik meg, kisebb-nagyobb eltérésekkel.
Márk evangélium szerkesztője egy újabb prófétai teljesítést próbált
beilleszteni abba a történetbe, amely Jézus megfeszítését írja le két



elítélt bűnöző megfeszítése között:
Márk 15,27-28:
Két rablót is megfeszítettek vele, egyet jobb és egyet bal keze felől.
És beteljesedett az írás, a mely azt mondja: És a bűnösök közé
számláltatott.
A módszer tipikusan tartalmazza a kiollózási technikát, valamint azt
az általánosításból következtethető igazságot, amely a bűnösök
közé sorolás minden három vagy több bűnöző együttes elítélésére
vonatkozik. Ésaiás ollózatlan verse a következőt írja:
Ésaiás 53,12:
Azért részt osztok néki a nagyokkal, és zsákmányt a hatalmasokkal
oszt, mivelhogy életét halálra adta, és a bűnösök közé számláltatott;
pedig ő sokak bűnét hordozta, és a bűnösökért imádkozott!
Az evangélium ollózása kihagyja a hatalmasokkal való osztozkodást,
amelyet már nem tud Jézusra vonatkoztatni nem csak Jézus
szemléletével való ütközés miatt, hanem azért is, mert a próféta
szerint ez az osztozkodás az életben maradt messiásra vonatkozik,
Jézus pedig meghalt, feltámadása után sem osztozkodott a
hatalmasokkal semmilyen zsákmányon. Pál szemlélete megpróbálja
ezt az osztozkodást átvinni misztikus – így ellenőrizhetetlen, és
újabb ígérgethető - területre, ahol Krisztus nem csak zsákmányon
osztozkodik, hanem fejedelemségek és hatalmasságok lesznek alá
vetve, csakhogy Ésaiás földi javakról beszél. A zsákmány osztása is
megkérdőjelezi a szétosztható javak igazságosságát, mivel a
fogalom alapértelme nem munkával szerzett javakra, hanem
rablásból származó vagyonra vonatkozik, amely pontosan a
hatalmasok sajátja, aki közé a próféta jutalomból (!) besorolja, az



életét halálra adó – de meg nem haló – bűnösökért imádkozót.
Lukács röviden összefoglalja, hogy mi az, aminek szerinte Jézuson
a próféták írásai alapján be kell teljesülnie:
Lukács 18b31-33:
És maga mellé véve a tizenkettőt, mondta nekik: Íme, felmegyünk
Jeruzsálembe, és beteljesedik minden az embernek Fián, a mit a
próféták megírtak.
Mert a pogányok kezébe adatik, és megcsúfoltatik, és
meggyaláztatik, és megköpdöstetik;
És megostorozván, megölik őt; és harmadnapon feltámad.
A próféták megírása alatt a szenvedő messiás képet kell értenünk,
különösen Ézsiás 53. fejezet egy magyarázatának a gondolatait.
Jézus józan előrelátással figyelmeztethetett mindenkit a várható
üldöztetésre, ám a prófétai gondolattal való azonosulás már
evangélista termék. Ésaiás ugyanis szenvedő szolgáról beszélt,
akivel bármilyen szolga azonosítható, akit méltatlanul megcsúfolnak,
megköpdösnek, vagy meggyaláznak, de Jézus nem szolgai
minősítésben, hanem az Isten fiaként lépett fel, nem teljesítve a
szolgára utaló kitételt.
Lukács evangélium 21. fejezete egy prófétikus látomás, amely
hasonlóképpen manipulált, mint a próféták korábbi írásainál
láthattuk. A rengeteg olyan kép, amelynek tartalma koronként és
időszakonként találhat magának megfeleltetéseket a történelem
eseményeiben, ez a késői próféták vonása, akik mögött semmilyen
teljesítést biztosító háttér nem működik, ellenben jövendöléseikre
homályosságaik miatt különböző teljesülést mutató ruha húzható.
Hogy lesznek háborúk, zendülések, földindulások, éhínségek ezek



hasonlóképpen olyan képek, amelyek megjövendölése úgymond
„prófétikus képességek” nélkül sem volt lehetetlen. A Jeruzsálem
pusztulásáról szóló szólamok hitelessége pedig eleve csorbul a
város pusztulása után készült szöveg szerkesztése miatt, nem
beszélve arról, hogy Jeruzsálem elpusztulása nem volt a világ vége,
holott a szöveg szerint Jeruzsálem megtapodtatása után,
természetfeletti jelek kíséretében el kellett volna jönni az ember
fiának az ég felhőiben hatalommal és nagy dicsőségben. A
jövendölés nem tartozott Jézus feladata közé, amiképpen a próféták
írásainak való megfeleltetés sem. Az emberfia eljöveteléről szóló
jövendöléseket azért késői keresztény terméknek tekintem, amely
valótlan biztatást és reményt próbál adni azoknak, akik életében
Jézus beszédeinek megértése nélkül a kereszténység erőtlen és
kudarcos hit maradt.
Jeruzsálem elpusztításában bosszút látni, régi prófétai vonás, és
nem egyezik a mennyei Atyának, Jézus tanította magatartással:
Lukács 21b22:
Mert azok a bosszúállásnak napjai, hogy beteljesedjenek mind azok,
a mik megírattak.
Hogy a Jeruzsálem pusztulása milyen megjövendölt bosszú
lehetett, nos, nincs olyan konkrét jövendölés. Dániel idejében is már
volt elpusztítva Jeruzsálem, és azokról bőven szóltak
jövendöléseket manipuláló próféciák, ugyanakkor felépüléséről és
virágzásáról is, sőt, arról is, hogy soha többet nem éri dorgálás
Jeruzsálemet. Ezt a kijelentést Izraelnek a babiloni fogságból való
szabadulás után teszi a próféta:
Ésaiás 54,9:
Mert olyan ez nekem, mint Nóé vizei: ahogy esküdtem, hogy Nóé



vizei többé nem árasztják el a földet, úgy esküdtem, hogy nem
haragszom többé rád és nem dorgállak meg.
Milyen prófétai haragot lát teljesülni Jeruzsálem pusztulásában az
evangélista, ha egyszer ki lett jelentve, hogy bosszú többet nem éri?
Az írások felől való tudatlanság szülhet ilyen ellentmondásos
nézeteket, ez megint megerősíti azt a szemléletet, hogy a zsidó
keresztény írástudásnak erőteljes befolyást kell tulajdonítanunk az
evangéliumok szerkesztésében, de azt sokszor az írás alapos
ismerete nélkül teszi. A legszebben fejtődik ki ez a vonás a Lukács
utolsó fejezetében, ahol mintegy összefoglalásul illesztik Jézus
szájába küldetésének prófétai írásokkal való megfeleltetését.
Lukács 24,44:
És monda nékik: Ezek azok a beszédek, melyeket szóltam néktek,
mikor még veletek voltam, hogy szükség beteljesedni mindazoknak,
a mik megírattak a Mózes törvényében, a prófétáknál és a
zsoltárokban én felőlem.
Mózesnél semmi nincs megírva Jézus felől, a felhasznált gondolat
egy másik prófétára vonatkozik, akire ugyan úgy hallgatni kell, mint
Mózesre:
5. Mózes 18,15:
Prófétát támaszt néked az Úr, a te Istened te közüled, a te atyádfiai
közül, olyat, mint én: azt hallgassátok!
Próféta volt is bőven, semmi alapunk egy személyi azonosításra
gondolnunk éppen a próféták áradó serege miatt, és Jézus nem is
prófétának jött. Jézus az Isten Országáról tanítani jött, és azért,
hogy átadjon az embereknek az Istenről egy olyan képet, amely
erőteljesen ütközött a Mózesi tanítványságból eredő istenképpel. A



zsoltárok, a próféták egyike sem várta Jézust, mindegyik egy
dicsőséges messiást várt, aki helyreállítja Izrael országát, és
megszabadítja a szorongattatásiból, bőséget és vígasságot
teremtve a népek feletti uralomból.
Sajnos János evangéliuma sem mentes a próféták általi igazolási
szándéktól, ezért a zsidó kereszténység befolyását ott is tetten
érhetjük.
János 12,38:
Hogy beteljesedjék az Ésaiás próféta beszéde, a melyet monda:
Uram, ki hitt a mi tanításunknak? És az Úr karja kinek jelentetett
meg?
Ésaiás 53. fejezetének bevezető soraiban szerepel ez a költői
felkiáltás, amelynek írója egyáltalán nem Jézus személyére gondolt.
De a hitetlenséget a szerkesztő Mátéhoz hasonlóan próbálja
magyarázni, hogy azzal is egy prófétai teljesülést támasszon alá,
figyelmen kívül hagyva, hogy ezzel Jézus tanítói szerepét,
megtérésre felszólító küldetését, és gyógyítási feladatát teszi
hiábavalóvá:
János 12,39-40:
Azért nem hihettek, mert ismét monda Ésaiás:
Megvakította az ő szemeiket, és megkeményítette az ő szívüket;
hogy szemeikkel ne lássanak, és szívükkel ne értsenek, és meg ne
térjenek, és meg ne gyógyítsam őket.
Miféle Isten lenne az, aki elküldi Jézust, hogy a vakok szemét
megnyissa, a szíveket kicserélje, tanítását megértsék, hogy ez által
helyes felismerésre térjenek és meggyógyítsa őket, ugyanakkor a



háttérben teljesen ellentétesen Jézussal szemben dolgozva
megkeményíti őket, megtompítja elméjüket, hogy a küldetés
kudarcba fulladjon, csak a prófétának igaza legyen? Nem Isten teszi
ezt, hanem az evangélium szerkesztői.
Utolsó sorban néhány közönséges kiragadási technikát mutatok fel,
amelyekben az eredeti író szövegét úgy illesztik Jézus beszédébe
vagy történetébe, mintha az eredeti szövegben róla beszéltek volna.
Ezekben a hivatkozásokban az írójuk még csak halványan sem
gondolt Jézusra.
János 13,18:
Nem mindnyájatokról szólok; tudom én kiket választottam el; hanem
hogy beteljesedjék az írás: A ki velem ette a kenyeret, a sarkát
emelte fel ellenem.
Az utalás a Zsoltár 41,10-re hivatkozik, ahol az író az egyik hűtlen
barátjáról beszél, nem Júdásról. Az ilyen jellegű teljesüléseket úgy
állítják be az evangélium szerkesztői, mintha senki másnak nem
lenne ellene forduló barátja, gyűlölője, csak Jézusnak, mintha csak
ráillene az átértelmezett, kiragadott hivatkozás gondolata, senki
másra.
János 15,25:
De azért lett így, hogy beteljesedjék a mondás, a mely megíratott az
ő törvényükben: Ok nélkül gyűlöltek engem.
A Zsoltár 69,5 alatt ugyanis az író saját magáról beszélt.
János 17,12:
Mikor velük voltam a világon, én megtartottam őket a te nevedben;
a kiket nékem adtál, megőriztem, és senki el nem veszett közülük,



csak a veszedelemnek fia, hogy az írás beteljesüljön.
A Zsoltár 41,10 alatt megemlített „velem együtt evett és ellenem
támadt” az író a saját bajában elhagyott barátjáról beszél, nem
Júdásról.
János 19,24:
Mondának azért egymásnak: Ezt ne hasogassuk el, hanem vessünk
sorsot reá, kié legyen. Hogy beteljesedjék az írás, a mely ezt
mondja: Megosztoztak ruháimon, és a köntösömre sorsot vetettek.
A vitézek tehát ezeket művelték.
A Zsoltár 22,19 az író ruhájáról és köntöséről beszél, nem Jézus
ruhájáról és köntöséről. Az evangélium szerkesztői gondoskodtak
arról, hogy a zsoltárból egy igen átlátszó hivatkozást faragjanak.
János 19,28:
Ez után tudván Jézus, hogy immár minden elvégeztetett, hogy
beteljesedjék az írás, monda: Szomjúhozom.
Ez volt a Zsoltár 69,22 átlátszó felhasználása Jézus ecettel
megitatásához.
János 19,36:
Mert azért lettek ezek, hogy beteljesedjék az írás: Az ő csontja meg
ne törettessék.
Mózes (2 Mózes 12,46) a csont össze nem törését a pászka vacsora
bárányára, egy állatáldozatra értette, és nem egy kereszten elítélt
ember lábára, amit a halál gyorsítása végett törtek meg.
A hivatkozott helyek egyikének sem volt célja a Jézusra való utalás,



mindezek tehát zsidó keresztény írástudók szándékos manipulációi,
hogy Jézust a próféták által megjövendölt személynek állítsák be.



Az Isten Országa
Eddig a pillanatig próbáltuk megérteni a jó és rossz tudásának
megtévesztő működtetését és annak veszélyeit. Igyekeztem
bemutatni az ószövetség írásai és Jézus beszédeinek összevetése
alapján, hogy a jó és rossz tudását csapdaként használva hogyan
ejti foglyul az elme a gondolkodást és az érzelmeket. Hogyan
alakítja ki azt a tudatosságot a gondolkodásból, amely kötődni fog
elvekhez, hitekhez, mintákhoz, amely egy törvényekből,
rendelkezésekből és szabályokból álló merev, eszme, hit és
értékrendszer megteremtésével hatalmat próbál venni az egyén,
aztán a környezete, majd az egész világ fölött. Eszközévé teszi a jó
jutalmazásának és a rossz büntetésének szabályait, törvényt alapít,
és engedelmességet követel a kialakuló hatalom megszilárdításának
folyamatában. Az egyén feletti hatalmat oly módon veszi át, hogy a
félelem mesterséges felébresztésének segítségével korlátok közé
szorítja a lelket és a szellemet, és a viselkedést a rendszer által
meghatározott normák keretei közé szorítja. A jót és rosszat már
nem az egyén mondja meg, tekintélyek, vezetők, pásztorok mondják
meg neki, és kezdetét veszi a befolyásolás, a meggyőzés és a
kényszerek hosszú sora.
Az Isten Országának dolgait nem tudjuk megérteni addig, amíg
gondolkodásunk foglya a jó és rossz tudásának, és megértésünket
akadályozzák annak hamis termékei, tehát a minták, értékek,
normák, törvények és előírások, a jó és a rossz szétválasztását
megkönnyítő kapaszkodók formáiban, amelyeket az egyén életének
és cselekedeteinek szabályozására, a birtoklási viszonyainak
alakítására, irányítására kovácsoltak olyanok, akiket követőik
tekintélyeknek, mestereknek, vezetőknek tartanak.
Az Isten Országának tanítása nem képzelt, vagy misztikus világról



beszél, sem egy halál utáni vágyott állapotról, hanem az emberi
természet mélységes megértéséből származó tudomány, amely az
emberek egymás közötti viszonyának és életvitelének egy egészen
más módját ismerteti, és amelynek értelme és legnagyobb kincse,
maga az ember. A világban kialakított mesterséges, vallási, faji,
nemzeti, politikai megosztások különféle mérlegekre helyezik az
emberek értékelését, de ebben pont az a megtévesztő, hogy
valójában csak azt a szerepet értékelik, amelyet a mesterséges
megosztáson keresztül teremtettek, és amit a szerepnek
megfelelően formálódott egyén betölt. Azt figyelhetjük meg, hogy
az ilyen értékes szerepkörök alakjai, legyen az akár kovács, pék,
politikus, pap, vagy király, pótolhatóak, ha az egyik kikerül halál,
lemondás, leválasztás vagy egyéb ürügy címén, akkor rögtön kész a
másik vállalkozó a betöltésére. Egy szerepkörnek az értéke
leginkább egy hatalmi szerkezet számára nyújtott szolgáltatása:
biztonság, gyarapodás, hasznosság fenntartásának szempontjából
mérhető le, és az egyén csak a megnyert szerep által élvezheti
tekintélye előnyeit, és ebben valódi emberi értékei háttérbe
szorulnak. Hogy egy ilyen helyzetben mennyire a szerep
birtoklásától függ az egyén értékelése, kiderül azonnal, ha
bármilyen okból kikerül a szerep eljátszásának lehetőségéből, azaz
nem lesz többé gazdag, vagy megszűnik hatalmasnak lenni, a
környezet eddig neki tulajdonított értékelése megszűnik, pedig az
ember a szereptől való megfosztásával nem változott meg. Jézus
két, a gondolkodást alapvetően meghatározó szerepkört említ
tanításaiban, amelyek az Isten Országában már nem játszanak
meghatározó szerepet, az egyik a gazdagság, a másik pedig a
hatalmasság.
Máté 19,23:
Jézus pedig azt mondta az ő tanítványainak: Bizony mondom
néktek, hogy a gazdag nehezen megy be a mennyeknek országába.



Máté 20,25-26:
Jézus pedig előszólítván őket, azt mondta: Tudjátok, hogy a
pogányok fejedelmei uralkodnak azokon, és a nagyok
hatalmaskodnak rajtok.
De ne így legyen közöttetek
Nem mintha nem lenne több, emberi értéket mesterségesen
meghatározó szerep, de Jézus az emberi gondolkodást leginkább
meghatározó két szerepkört ragadja meg. Láthatjuk, hogy az Isten
Országában más szempontok vezérelnek az ember értékelésében,
és ezekben semmit nem számít, hogy valakinek palotája van, puha
ruhába öltözik vagy rangot, tekintélyt birtokol a hatalom csúcsán,
egyenrangúnak számít azokkal, akiknek ez nincs megadatva. Ez
nem azt jelenti, hogy a királyt semmibe kell venni, a gazdagot pedig
nem szabad emberszámba venni, hanem azt jelenti, hogy a
szegényt éppen úgy kell kezelni, mint a királyt, éppen annyi joga és
lehetősége van az Isten Országában, mint a gazdagnak, ezzel
szemben a földi hatalmasságok birodalmában pedig nincs. Ez
pontosan azt jelenti, hogy ha az emberek megvalósítják az Isten
Országát a földön, akkor bármilyen konfliktusos helyzet
megoldásában nem lehet kedvezően, vagy hátrányosan befolyásoló
tényező az anyagi és a hatalmi szempont, helyette az igazság és az
emberi erőforrások értéke fog számítani. Ennek az egyszerű
képletnek nagyon fontos indítékai és mélyreható következményei
vannak. Az indíték a jó és rossz tudásából származó
tulajdonviszonyok, a birtoklás és hatalmi szerkezetek, az irányítás
elvetése, átalakítása, a következménye pedig az, hogy az Isten
Országában nincsen az ember értékét meghatározó magántulajdon,
sem hogy ember uralkodjon ember felett.
Jézus tanításából az ide vonatkozó magyarázatok rendkívül



hiányosak, vélhetően maguk a tanítványok sem voltak képesek
átvenni a saját szemléletükkel való összeférhetetlenség miatt. Hogy
mindenüket elhagyták, még az sem Jézus tanításának megértését
mutatja, hanem inkább annak reményét, hogy majd ezért a
cselekedetükért örökre nagy jutalommal lesznek ezért megfizetve:
Máté 19,27:
Akkor felelvén Péter, azt mondta neki: Íme, mi elhagytunk mindent
és követtünk téged: mink lesz hát minékünk?
Péter szavai mögött a birtoklás hatalmas vágya látszik, nem értve
meg azt az irányvonalat Jézus tanításában, amely a birtoklás
kirekesztő, megosztást teremtő formájának megszüntetése ellen
küzd, a lemondás egy igen értelmes módjával. Az evangélista a fenti
kérdésre két választ is ad Jézus szájába adva a szavakat, az első a
jutalmazásnak egy önkényes ötlete – tehát a birtoklás szemléletének
megőrzésének - fontosságáról és egyben a hatalom
visszaállításának igényét is tükrözi, tehát eredetileg nem Jézustól
ered:
Máté 19,28:
Jézus pedig azt monda nékik: Bizony mondom néktek, hogy ti, a kik
követtetek engem, az újjá születéskor, a mikor az embernek Fia beül
az ő dicsőségének királyi székébe, ti is beültök majd tizenkét királyi
székbe, és ítélitek az Izráel tizenkét nemzetségét.
Az evangélista, vagy az evangélium szövegének szerkesztője nem
értette meg az Isten Országának nem a túlvilágra, nem a jutalom
gazdagságára, és nem a királyság vagy ítélőszék felállítására
irányuló törekvéseit, egyszerűen beszerkesztette azokat a
reményeket, amiket a zsidók egy messiás eljövetelétől – és
jutalmazásától vártak.



De a következő gondolat, a másik válasz, már vélhetően hasonlít
Jézus eredeti szavaihoz:
Máté 19,29:
És a ki elhagyta házait, vagy fitestvéreit, vagy nőtestvéreit, vagy
atyját, vagy anyját, vagy feleségét, vagy gyermekeit, vagy
szántóföldjeit az én nevemért, mindaz száz annyit vészen, és
örökség szerint nyer örök életet.
Nagyon fontos, hogy eredetileg a kijelentés tartalmazhatta az Isten
Országáért való szavakat, mivel éppen az Isten Országában valósul
meg az az elképzelés, amely annak ellenére juttatja sokkal több
javakhoz a közösséget, hogy mindazt egyénileg birtokolná. És
meglepő módon Lukács meg is említi a rendkívül szükséges
szavakat:
Lukács 18,29-30:
Ő pedig monda nékik: Bizony mondom néktek, hogy senki sincs, a ki
elhagyta házát, vagy szüleit, vagy testvéreit, vagy feleségét, vagy
gyermekeit az Isten országáért,
A ki sokszorta többet ne kapna ebben az időben, a jövendő világon
pedig örök életet.
De Lukács sem értette meg az eredeti üzenetet, és ugyan az Isten
Országáért való elhagyásról már beszél, de nem kapcsolja össze az
anyagi javakból való részesedés evilági teljesítését, azaz a
„sokszorta többet kapást” az Isten Országának a földön való
megvalósulásával. Az eredeti szemléletben ugyanis az egyéni
birtoklásról lemondók valósíthatják meg azt az elképzelést az Isten
Országának kiépítésén belül, hogy a javakból az egyéni birtoklás
kirekesztő szempontjai nélkül részesülhessenek. „Száz annyit



birtokolnak” közösen, mint a magántulajdon keretein belül,
megadathatók nekik minden, amire szükségük van, és ezzel miért
fogyasztanának kevesebbet, mint külön – külön a magántulajdon
rendszerének keretein belül?
A magántulajdon elhagyása tehát nem valamiféle öncél,
engedelmességi próba, vagy a hűség bizonyítéka, hanem a birtoklás
kirekesztő szemlélete megváltoztatásának szükségessége, és az
Isten Országán belül a közösségi felhasználás szemléletének
alátámasztása.
Alapvető problémát jelent Jézus tanításának megértése olyan valaki
számára, akinek megélhetése és minden szabadsága be van
szorítva a magántulajdonának keretei közé. Azt is látnunk kell, hogy
a „birtoklás elhagyása” elv Jézus beszédében szorosan együtt jár a
„százannyi nyerésének” elvével, a vagyonközösség
megteremtésének lehetőségével, tehát a lépés nem arra vonatkozik,
aki egyéni akciót kezdeményezve, elhagyván mindenét a következő
pillanatban éhen hal. A megoldás neki inkább egy közösségi döntés
lehet, szoros együttműködésben azokkal, akik az Isten Országának
ide vonatkozó tanítását akarják közösségükben megvalósítani.
A gazdagság mellett a másik bírált szempont a hatalom elvetése az
Isten Országán belül. Az evangélisták vagy a szerkesztők arról
tesznek bizonyságot, hogy ennek elvetését sem értették meg
egyértelműen és világosan Jézus tanításából, pedig Jézus ad
kiindulópontokat a megértéséhez:
Máté 20,25-27:
Jézus pedig előszólítva őket, azt mondta nekik: Tudjátok, hogy a
pogányok fejedelmei uralkodnak azokon, és a nagyok
hatalmaskodnak rajtok.



De ne így legyen közöttetek; hanem a ki közöttetek nagy akar lenni,
legyen a ti szolgátok;
És a ki közöttetek első akar lenni, legyen a ti szolgátok.
Lukács 22,25-27:
Ő pedig azt mondta nekik: A pogányokon uralkodnak az ő királyaik,
és akiknek azokon hatalmuk van, jótevőknek hívatnak.
De ti nem úgy: hanem a ki legnagyobb köztetek, olyan legyen, mint
a ki legkisebb; és a ki fő, mint a ki szolgál.
Mert melyik nagyobb, az-e, a ki asztalnál ül, vagy a ki szolgál?
Nemde a ki asztalnál ül? De én ti köztetek olyan vagyok, mint a ki
szolgál.
Érződik az evangélista megfogalmazáson az erőlködés, hogy
megpróbálják visszaadni, mire gondolt Jézus a hatalom elvetése
során, de sajnos a „szolgálat” fogalmának használatával az
ellenkező hatást érik el. A szolgálat erőltetésével ugyanis a hatalmat
nem vetik el, ahol van szolga, ott úr is van, ahol engedelmeskedési
kötelesség van, ott parancsolás – törvény, előírás, rendelkezés,
szabály formájában - is van, és miközben egyik kezükkel elvetik a
hatalmat, a másik kezükkel gyorsan visszaveszik. Jézus eredetileg
egyértelműen a hatalom elvetését akarta kifejezni, tehát az egyben
az úr és szolga viszony elvetését is jelenti. Az egyének közötti
kapcsolat, ha nem hierarchikus szerkezetű, akkor válhat egyedül
valóban egymás mellé rendelt, és nem egymás alá és fölérendelt,
sem úri és szolgai szerepkörökre szétosztott kapcsolattá. Ha a
közösségben legyen a nagy olyan, mint a kicsi, a fő pedig olyan,
mint aki szolgál, akkor az üzenet megfejtése az egyenrangúság elve
lehet, és nem a szolgai szemlélet megőrzése hátsó – hierarchikus
törekvésű - szándékokból. Az egyenrangúsági viszonynak a



jellemzése kiválóan jelenik meg máshol a testvérek – és nem szolgák
- megfogalmazásban, amire Jézus maga is hivatkozik:
Máté 23,8:
Ti pedig ne hívassátok magatokat Mesternek, mert egy a ti
Mesteretek, ti pedig mindnyájan testvérek vagytok.
Jézus Mesternek a mennyei Atyát tartotta, függetlenül attól, hogy
Jézust a környezete tartotta mesternek, mégis ezt tanította az
embereknek is. Az Isten Országában élő közösség képlete tehát
Jézus tanításában olyan viszony egymással, amelyben nincsenek a
testvérek egymás alá és fölé rendelve, sem vezető, sem szolgai
minőségben, amellyel Jézus az Isten Országában az egyedül
valóságos szabadságot képzelte el. A testvérek pedig nem
szolgálnak egymásnak, hanem segítenek egymásnak, dogoznak
egymásért, munkálkodnak a szükségeik előteremtésében, és a
helyes szó az evangélium szövegében a segítség vagy munkálkodás
lehetett volna.
A gazdagság és a hatalom az elosztás viszonyainak meghatározott
alakításában fűződik egymással össze. A hatalom is egy fajta
birtoklás, csak benne az egyén által rendelkezésre álló terület az
anyagi javakon túl az emberek feletti rendelkezésre is kiterjed. A
birtokolt világ határai szabják meg azt a területet, amelyen belül az
egyén a lehetőségeit megvalósíthatja, ezért nem csak az élet
magasabb anyagi szintjének emelése függ a mesterségesen
kialakított határoktól, hanem a legkézenfekvőbb megszorítási
lehetőség is a magántulajdon határainak szűkítésében rejlik. A föld,
az erőforrások, az ember, a javak, az eszközök feletti rendelkezés
elosztásának szabályait alkotják azok az uralkodó rendszerek,
amelyekben az emberek vallási, politikai, gazdasági
tevékenységüket végzik, és a különbségek az elosztás egyik széle



és másik széle között óriási, a harc a határok átrendezésére körül
könyörtelen és vég nélküli. Az ember tudatossága az az eszköz,
amely a jó és rossz tudásának eltorzított alkalmazásával épít ki olyan
hatalmas, bonyolult, a többség számára már átláthatatlan és kusza
értékrendszereket, amelyek értékek, minták, normák, szabályok,
tervezetek egész seregét szervezi egységbe az ember fejében, és
amely rendezi cselekedeteit olyan vonal mentén, hogy saját
birtokának határait milyen eszközökkel tudja a környezet falainak
feszegetésével és rombolásával tágítani. Nem tudunk változtatni
mindaddig ezeken a nagyrészt már elődeink által teremtett, örökölt
viszonyokon, amíg nem értjük meg azt a folyamatot, amely a
birtoklás és az irányíttatás kirekesztő és közösséget megosztó,
elidegenedést teremtő szerepében rejlik. Az elidegenedés
legerősebb gyökere a javak, erőforrások és eszközök kisajátításában
rejlik, más fogalmazással élve a többieknek a hozzáférésből való
kizárásának aláírásával és törvénybe foglalásával kezdődik. A
hozzáférést a kisajátítás rendszereiben nem az egyén képességei, a
szükségletek megértése és a környezet, az erőforrások lehetőségei
határozzák meg, hanem hogy az adott tárgyat, eszközt, erőforrást
az egyén birtokolja vagy sem. Ha tehát az elosztási rendszerünk az
egyéni felhalmozás és vagyoni növekedés szolgálatában áll, az
elidegenedés mértékét annyira teszi erőssé, amennyire ez a
folyamat szemben áll mások növekedésével. Jézus éleslátása
meglepő abban a tanításban, amelyben ha az Isten Országában a
szeretet és a megértés alapjait szeretné lerakni, akkor a birtoklás és
az irányítás szabályait, mint alap, el kell vetni. Jézus az
elidegenedés magyarázatát egyszerűen, mindenki számára
érthetően fogalmazza meg:
Máté 24,12:
És mivelhogy a gonoszság megsokasodik, a szeretet sokakban
meghidegül.



A kifejezésben nem csak az elidegenedés folyamatára enged
rápillantást, hanem a szeretet felébresztésére is alternatív
megoldást rejt magában: ahol a jócselekedet megsokasodik, a
szeretet felébresztődik. Ha a gonoszság nem más, mint valakinek az
élete sérelmére végzett tevékenység, amelynek gyökere az egyén
létfeltételeinek meg nem értéséből – például az egyén által birtokolt
világ nagyságát növelő felfogásból - származó konfliktusok
kirobbantásában rejlik, akkor az egyén létfeltételeinek megértésére
való törekvés megnyitja a lehetőséget a konfliktusok
megszüntetéséhez, ebbe az irányba végzett jó cselekedetek
kialakításával. A szeretet felébresztésének rendkívül egyszerű
képlete ez, valójában a megértés szándékában már benne rejlik a
lehetőség az elidegenedés felszámolására.
Az Isten Országában az emberek közötti viszonyok formáló erejét a
szeretet gyakorlása és az igazságok folyamatos felismerése
szolgáltatja, vagyis Isten Országának megteremtéséhez szükséges
körülmények előidézésével konfliktushelyzet alakul ki a környezet
birtoklási és az elosztás irányítási rendszerét növelni és fenntartani
törekvő folyamatokkal szemben. A fordulat az elosztás változásában
rejlik, a szempont ugyanis itt már nem a birtoklás és az arra épülő
elosztás szabta igazságok, hanem az erőforrások, és szükségletek
igazságainak felismerésén múlik.
Máté 5,20:
Mert mondom néktek, hogy ha a ti igazságotok nem több az
írástudók és farizeusok igazságánál, semmiképpen sem mehettek
be a mennyeknek országába.
Fontos kijelentés ez, és rendkívüli jelentőségű annak
felismerésében, hogy ha az írástudók és farizeusok igazsága annak
az alapjaiban Mózestől származó törvénynek alkalmazásában rejlik,



amely a birtoklás és a hatalom szabályait foglalja rendszerbe, akkor
ezeknek szolgálatában álló elmével vagy tudatossággal nem lehet
az Isten Országát megvalósítani, megteremteni, nem lehet mintegy
„bemenni”.
A „több igazság” alatt persze nem szakmailag nagyobb méretű
anyag elsajátításáról van szó, hanem egyszerűen annak az
igazságnak felismeréséről, amelyben megértésre kerül a birtoklás és
az irányítás megtévesztő vonása, ez a meglátás ugyanis a
gondolkodást megszabadíthatja attól az akár rendkívül bonyolultan
szervezett értékrendszertől is, amely alátámasztani törekszik a
félrevezetés különféle rendszerét. Az előttünk ismert, és erősen
csonkított Nagy Hegyi Beszéd alapján észrevehetjük, Jézus mily
erőteljesen támadja azokat a szempontokat, amelyek ennek az
értékrendszernek jellemzői és termékei, mint például az ítélkezés, a
megtorlás, az elidegenedés, az igazságtalanság, a törvénykezés, és
az erőszak.
Ha az egyénnek az Isten Országában nincsen „birtoka”, akkor a
„birtokalapú” szemlélet szempontjából valósággal szegény. Ám
Jézus azt állítja, hogy:
Lukács 6,20:
Boldogok vagytok ti szegények: mert tiétek az Isten országa
Máté 5_3:
Boldogok a lelki szegények: mert övék a mennyeknek országa.
A boldogság forrása alatt nem a birtokalapú rendszerben ragadt
szegénynek egy eljövendő országba vetett reményét kell érteni,
hanem valóságos teljesülést, mivel az elosztás az Isten Országában
a szükségletek szerint és nem a birtoklás rendje szerint, a



felhalmozás vagy szerzés szabályai szerint történik. Az Isten
Országában mindenki szegény, mert nincsen birtoka, ám mivel
szükségletei teljesülnek, megadatik neki minden, a boldogsága
indokolt, mert „gazdagabb” a világinál. Máté egy kicsit pontosítani
igyekszik, mivel azt próbálja megvilágítani, hogy nem azokról a
szegényekről beszél, akik csak reményüket vetik egy jobb világba,
de a valóságban a birtoklás rendjében elfoglalt számukra hátrányos
pozíciója felőrli az életüket, hanem a lelki és szellemi életet, Isten
Országát megvalósító egyénekről beszél, akik között nem
működnek a birtoklás megszokott rendjének elvei és értékei.
Az első jeruzsálemi keresztények megpróbáltak eljutni erre a
közösségre:
Apostolok Cselekedetei 4,34-35:
Mert szűkölködő sem volt közöttük senki; mert valakik földek vagy
házak birtokosai voltak, eladván, elhozták az eladottak árát,
És letették az apostolok lábainál: aztán elosztatott az egyesek közt,
a mint kinek-kinek szüksége volt.
Az első keresztényeknek az indulás lehetett eredményes az Isten
Országa szempontjából, a folytatás azonban megbicsaklott.
Észrevehetjük a leírásból, hogy jóllehet a birtoklás rendszerét
igyekeztek felszámolni, de az irányítás rendszerét nem. Az
„apostolok lábai” megfogalmazás azt támasztja alá, hogy a
tekintélyelven keresztül az irányítás – és ezzel az elosztás
hierarchikus - szabályai megmaradtak, és ez meghagy egy erőteljes
forrását a konfliktushelyzeteknek a gyülekezetben, amely
megosztásban gyökerezik, és szakadáshoz vezet. A másik
probléma, hogy az írásokból úgy tűnik, hogy egy másik elosztási
szempontot figyelmen kívül hagytak, mégpedig a szükségletek
teljesítését szolgáló munkák elosztását az emberek képességei



szerint. Addig a nem munkával szerzett javakból élő gyülekezet
létfenntartásának nincs aggodalomra szüksége, amíg vannak
megtérők, és a gyülekezethez csatlakozók beadják javaikat a
közösbe, ám azok felélése után a nyomor biztos következménye a
gyülekezet életének, ha a szükségleteikre való javak újraelőállításról
nem gondoskodnak. Az a tévhit is szerepet játszhatott a munka – és
elosztása - fontosságának el nem ismerésében, hogy Jézus
visszatérését az ég felhőin még az ő életükben várták, mert nagyon
sokan értették félre az Isten Országának eljövetelét egy Jézus
vezette királyság eljövetelével. Jézus ugyan nem teremtett
királyságot életében, de a zsidó messiáshittel való hibás azonosítása
olyan következtetéseket repített a szárnyára, hogy a királyság meg
fog valósulni, ha Jézus visszajön a levegőégből. Ennek
várakozásában persze elmaradt közöttük az Isten Országának
hosszú távú megalapozása ebben a világban, vagyis hiányzott a
munka elosztásának az erőforrások megértésén alapuló szemlélet
kidolgozása. Jézus munkáról szóló tanításai talán éppen a
visszajövetelre való téves várakozás miatt figyelmen kívül maradtak
az evangéliumok szövegében is, és csak néhány útmutatót lelünk
mikre gondolhatott.
Első pillantásra a munka teljes elvetése érthető a következő
félreérthető megfogalmazásból:
Máté 6,25-32:
Azért azt mondom néktek: Ne aggodalmaskodjatok a ti éltetek felől,
mit egyetek és mit igyatok; sem a ti testetek felől, mibe
öltözködjetek. Avagy nem több-e az élet, mint az eledel, és a test,
mint az öltözet?
Tekintsetek az égi madarakra, hogy nem vetnek, nem aratnak, sem
csűrbe nem takarnak; és a ti mennyei Atyátok eltartja azokat. Nem



sokkal különbek vagytok-e azoknál?
Kicsoda pedig az közületek, a ki aggodalmaskodásával
megnövelheti termetét egy arasszal?
Az öltözet felől is mit aggodalmaskodtok? Vegyétek eszetekbe a
mező liliomait, mi módon növekednek: nem munkálkodnak, és nem
fonnak;
De mondom néktek, hogy Salamon minden dicsőségében sem
öltözködött úgy, mint ezek közül egy.
Ha pedig a mezőnek füvét, a mely ma van, és holnap kemencébe
vettetik, így ruházza az Isten; nem sokkal inkább-e titeket, ti
kicsinyhitűek?
Ne aggodalmaskodjatok tehát, és ne mondjátok: Mit együnk? Vagy:
Mit igyunk? Vagy: Mivel ruházkodjunk?
Mert mind ezeket a pogányok kérdezik. Mert jól tudja a ti mennyei
Atyátok, hogy mind ezekre szükségetek van.
Hanem keressétek először Istennek országát, és az ő igazságát; és
ezek mind megadatnak néktek.
Ne aggodalmaskodjatok tehát a holnap felől; mert a holnap majd
aggodalmaskodik a maga dolgai felől. Elég minden napnak a maga
baja.
Ha megfigyeljük, a vetés, aratás és csűrbe takarás az
aggodalmaskodással indokolt felhalmozást szeretné példázni, ne
azonosítsuk elvetését a munka általános elvetésével, a lejegyzés
éppen azért félreérthető, mert erre a különbségre való rávilágítás
hiányzik, jóllehet az előző és a következő sorok már az
aggodalmaskodás bírálatáról nyíltan beszélnek. Nem az emberi



szükségletekre végzett munka elvetését látjuk ebben a szövegben,
hanem az aggodalmaskodásból származó egyéni felhalmozásra
(csűrbe takarni), a birtokolt javak növelésére támasztott munka
valamint a hiábavaló, látszatra adó, mesterséges megosztás
(dicsőségbe öltözni) fenntartásáért szükségesnek tartott munka
elvetését. A tanításban ugyanis benne rejlik a válasz a szükségletek
teljesítésére, amely az Isten Országában adatik meg, ahol egész
másképpen, más előállítási és elosztási módon valósul meg,
mégpedig az Isten Országa igazságainak függvényében. Ezek az
igazságok figyelembe veszik az embert, elosztja a szükséges
munkát és a feladatokat az egyének képességei és erőforrásai
szerint, ellentétben a birtoklás alapjáról irányított rendszerektől,
amelyben a munkavégzést és a munkát végzők megélhetését a
munkáltatók gyarapodási terveinek függvényében szabályozzák le.
Jézus rámutat arra, hogy az Isten teremtette nyers, természeti
erőforrásokról már gondoskodott a mennyei Atya, és tudta, hogy
szükségünk lesz rá, biztosította azokat úgy az embernek, mint a
madaraknak, a problémák forrását tehát nem az Atya ellátásának
hiányában, hanem az erőforrások igazságtalan elosztásában, a
kisajátításukban, tehát bennünk, emberekben kell keresni. Az Isten
Országa a szükségletek teljesítését nem az aggodalmaskodás, azaz
a holnap előre nem látható fenyegetéseinek érdekeiben végzett
egyénekre lebontott szerzés és felhalmozás szerint tervezi meg.
Ezzel párhuzamosan természetszerűleg kiszorulnak a számításból
azok a feladatok, amelyek az egyénnek a birtoklás és irányítás
rendjében elfoglalt szerepét övező mesterséges dicsőségnek
látszatát munkálják ki, mint ahogyan Salamont öltöztették fel
minden pompájában, az a birtoklás és irányítás rendjétől mentes
Isten Országában hiábavalóságra változva feleslegessé válik, ezzel a
birtoklás szabályait meghaladva, a valós szükségletek felmérését
alapul véve szolgálhatják az erőforrások az igények teljesítését. Az
élelem, ital és öltözet forrása a munka, ám a javak elosztása és a



munka elosztása nem a kisajátítás, a nyereség számítása, a termelő
eszközök tulajdonjoga, a képességek áruba bocsátása révén
történik, hanem az emberi és természeti erőforrások alapul vételén,
felismerésén, megértésén. Az emberi és természeti erőforrások és
az értelmes felhasználásnak lehetőségeit célzó kutatások végzése
elengedhetetlen feladata az Isten Országának, mert a valóság, a
természet, az ember megértése lehet egyedül alapja az életet
tükröző igazságok érvényesítésének, minél inkább értjük az életet,
annál kevésbé torzulnak az életet megkímélő, fenntartó és megőrző
elképzelések. Hogy az előbb közölt szöveg az evangéliumban
torzulhatott a felhalmozás bírálatáról a dologtalan ellátottság
igazolására, a magukat eltartani vágyó és Isten szolgáinak beállító
zsidó keresztény írástudók befolyásaként is elképzelhető. Erre a
törekvésre találunk utalást a Bibliában, ahol a Jeruzsálemben
munkálkodó apostolok éppen kivonják magukat a munka alól:
Apostolok Cselekedetei 6,2-4:
Annak okáért a tizenkettő egybegyűjtve a tanítványok sokaságát,
azt mondták: Nem helyes, hogy mi az Isten igéjét elhagyjuk és az
asztalok körül szolgáljunk.
Válasszatok azért, atyámfiai, ti közületek hét férfiút, kiknek jó
bizonyságuk van, kik Szent Lélekkel és bölcsességgel teljesek, kiket
erre a foglalatosságra beállítsunk.
Mi pedig foglalatosok maradunk a könyörgésben és az igehirdetés
szolgálatában.
A döntés súlyos következményekkel jár, a munka elválasztása az
Isten szolgálatától mind máig annak biztosítását tűzi ki célul, hogy
az uralkodó vezetésnek a magukat Isten szolgáinak hívó
dologtalanok ellátását munka nélkül is alátámassza. Nem a
munkavégzés helyett végzett fontosabb tevékenységet kell alul



értékelni, hanem itt a gyülekezetben felmerülő szükséges munka
elosztása alóli kibújást, a vezetőkre jutó feladatok sima áthárítását a
vezetettekre, a másokkal végeztetést alapozzák meg, az Isten
szolgálatára való hivatkozás jogcímén. A módszer már nem tükrözi
Jézus beszédeit, akinél éppen a munka javát kellene a gyülekezet
„legnagyobbjainak” elvégezni:
Máté 20,26-27:
De ne így legyen közöttetek; hanem a ki közöttetek nagy akar lenni,
legyen a ti szolgátok;
És a ki közöttetek első akar lenni, legyen a ti szolgátok.
Nem az Isten szolgálatáról, igehirdetés szolgálatáról beszél itt
Jézus, hanem a közösség szolgálatáról, amely leginkább a
szükséges munkák elvállalásával lehetséges. A jócselekedetek,
amelyek Jézus szerint dicsőítik a mennyei Atyát elválaszthatatlanok
annak az egyénnek a megértésétől, aki felé azt teszik.
Máté 5,16:
Úgy ragyogjon a ti világosságtok az emberek előtt, hogy lássák a ti
jó cselekedeteiteket, és dicsőítsék a ti mennyei Atyátokat.
Nem lehet jót cselekedni a másikkal, ha nem értik meg a szükségeit,
a megértés pedig az a tulajdonsága a világosságnak, amely képes
különbséget tenni ember és ember, szükséglet és szükséglet
között. A jó cselekedet nem egy elvont, vagy misztikus tulajdonság,
vagy kimerül az adakozásban. Az adakozást is a munka teszi
lehetővé, még akkor is, ha az egyén valamilyen rablott,
szélhámoskodott vagyonból, azaz mások munkájának
eltulajdonításából adakozik. A munka pontosan az a tevékenység,
amely az egyén szükségleteinek, jókedvének, gyönyörének,



életének teljesítését képes szolgáltatni, ha tehát valaki ebben képes
minél több ember rendelkezésére teljesíteni, akkor ő minél több
ember előtt lehet nagy. Lukács fokozza is a jócselekedet értelmét,
mivel ha az ember fizetséget vár érte, akkor az inkább csak egy
üzlet:
Lukács 6,35:
Hanem szeressétek ellenségeiteket, és jól tegyetek, és adjatok
kölcsönt, semmit érte nem várván; és a ti jutalmatok sok lesz, és
ama magasságos Istennek fiai lesztek: mert ő jótevő a
háládatlanokkal és gonoszokkal.
Az „Isten fia” szerinti jó cselekedet értelme az adakozás, vagy a
mások szükségére végzett munka a visszafizetés el nem várása
mellett.
Az apostol döntése nem csak ott hibázik, hogy szétválasztja a
közösség felé végzett munkát az Isten felé végzett szolgálattól,
hanem egyben a munka jelentőségének teljes meg nem értését is
tükrözi, előre készítve azokat a szemléleteket, amelyekben a
szükségletek teljesítésére végzett munka már nem az Isten
szolgálatába tartozó tevékenységek közé sorolandóak lesznek.
Az Isten Országában azonban nincs elvetve a munka, csak a helyére
kerül, mivel az élet fontosabb, nem azért élnek az emberek hogy
dolgozzanak, hanem azért dolgoznak az emberek, hogy éljenek, az
élet több az eledelnél, a test pedig az öltözetnél is. Legyen
bármilyen munkával előállított dolog, az élet mindnél is fontosabb,
nem csak azoknak az osztályrésze, akik dolgoztatnak, Isten
Országában az élet mindenkinek az osztályrésze.
János 6,63:



A lélek [és szellem] az, a mi megelevenít, a test nem használ
semmit: a beszédek, a melyeket én szólok néktek, lélek [, szellem]
és élet.
Az élet valójában a legszínesebb mozgási és tevékenységi területe a
léleknek és a szellemnek. A szükségletek inkább csak azoknak az
erőforrásoknak a hiányát mutatják, amely szükségesek lennének az
élet teljességének megéléséhez. A munka előteremti ezeket a
szükségletre való javakat, ám a jelenleg működő rendszereinkben
azok felélését nem az szerzi meg, aki azokat előállította, így olyan
elosztási rendszert alakítottunk, melyben vannak, akik dolgoznak és
a színes élet körülményeit, eszközeit, lehetőségeit előállítják, és
vannak, akik nem dolgoznak, hanem ezek között a körülmények
között javaikat felélik. A lélek és szellem tevékenységeitől
gyakorlatilag meg vannak fosztva azok, akik a fizikai szükségletek
előállításában tevékenykednek, tovább menve a fizikai szükségletek
teljesítése sincs számukra megfelelően biztosítva. Az Isten
Országában azonban a munkaviszonyok alá vannak rendelve az
életnek, és fel van szabadítva a kisajátítás, a kihasználás, a
kirekesztés, haszonszerzés, birtoklás, azaz a pénzügyi, üzleti
elképzelések rendszerét alkotó szabályzás alól. A munka elosztása
az egyének képességei és erőforrásainak megértésével lehetséges,
így nagyobb hatékonysággal is teljesít, mint a birtoklás és
haszonszerzés elveivel szabályozott hatalmi rendszerekben. Mivel
az Isten Országában a munka eredményének elosztása a közösség
szükségleteinek megértéséből indul ki, nem alakulhat ki olyan, hogy
egy birtokos, vagy egy uralkodó, irányító, vezető személy
használhatja fel a megtermelt javakat.
A tudomány nincs az evangélisták írásában hangsúlyosan
kidomborítva, mint ami az egyik legfontosabb eszköze a
megélhetés, a szükségletek teljesítését biztosító munkaeszközök,
technológiák fejlesztésének. A technológia és a gépesítés



legfontosabb feladata az ember megszabadítása a verejtékes
munkától, végső soron a fizikai, lelki, szellemi tevékenységek
szükségleteinek a teljesítése. A tudomány értéke azonban mégis
benne rejlik a tanítása hátterében. Ha jó és rossz fogalmai Jézus
gondolkodásában az ember és az élet őszinte megfogalmazásait
rejtik magukban, akkor a jó cselekedetek fogalmai egyértelműen
kötődnek az emberek szükségleteinek, kedvének, gyönyöreinek és
azok teljesítésének a megértéséhez. Ha a munka, a technika olyan
eszköz, amellyel örömet lehet szerezni többek szükségleteinek
teljesítésével, akkor a verejtékes munkát megszüntető tudomány, a
technológia fejlesztése még fontosabb feladat a jó cselekedetek
növelésében.
Jóllehet a tudomány maga Jézus tevékenységének alapvető része
volt, az élet, az emberi természet megértése nem csak az emberek
közötti viszonyok, a viselkedés és az életmód átalakításához
nyújtott támaszt, hanem megfelelő pillanatban a munkához való
hozzáállást, a munkaeszközök fejlődését is biztosítani tudja. Abban
biztosak lehetünk, hogy a tudomány értéke elsődleges szemponttal
bírt Jézus gondolkodásában, éppen ezért vállalta a tanítás feladatát,
hogy az emberi megértés és igazságra való eljutás útjának építését
a tudományával egyengesse. A tanítványság elképzelése éppen
abban rejlett, hogy azt a tudományt próbálja velük továbbadni,
amelynek megértése az Istennel, élettel, emberi természettel,
valósággal kapcsolatos, felismert igazságokat rejt magában, és
segíti az embert egy valóban boldog élet megélésben. A tudomány
amilyen fontos az élet megértésében, éppen olyan fontos az élet
szükségleteinek, a szükségletek teljesítésének megértésében is. A
szükségletek teljesítésével foglalkozó munkatevékenységek
számításon kívül hagyása nem része Jézus tanításának,
hangsúlyozáson kívül kerülése inkább a zsidó írástudók és papok
szemléletében a munka jelentőséggel nem bíró vonására – a terhek



ujjukkal sem illetésére - kell gondolnunk. A tanulást, amely a
tudomány továbbadásának az útja, Jézus történetében egy apró
mozzanat elárulja, hogy mennyire tartja fontosnak. Vendégségben
Márta és Mária testvéreknél Márta a kiszolgálással foglalkozott, míg
Mária inkább Jézus beszédére figyelt. Amikor Márta ezt zokon vette,
Jézus a következőket mondotta:
Lukács 10,41-42:
Felelvén pedig, monda néki Jézus: Márta, Márta, szorgalmas vagy
és sokra igyekezel:
De egy a szükséges dolog: és Mária a jobb részt választotta, mely el
nem vétetik ő tőle.
Feltéve, hogy a jobb rész alatt nem mesék, anekdoták és viccek
hallgatására célzott, egyértelműen kivehetjük a szövegből a tanulás
fontosabbá tételét magánál a munkánál is. Lehet ugyan megint
szétválasztani az isteni tudományt az emberi tudománytól, de ennek
mesterkéltsége megint a zsidó írástudásban gyökerezik, amely a
papságnak és templomnak szükségesnek tartott szolgálatokat eleve
szétválasztotta az élet fenntartását biztosító szolgálatoktól. Ha
megfigyeljük Jézus beszédeiben, hogy ő nem választja szét az
életet – szertartásos és dolgát végző - részekre, hanem egységbe
próbálja hozni mindenki életét, olyan körülmények, az Isten
Országának kialakításával, ahol még a munka is öröm lehet, akkor
Jézus tudományát inkább az életbölcsesség felé, mint vallásos,
misztikus nézetek ismerete felé kell közelítenünk. Sőt a munkás
életből vett példái is azt a szándékot tükrözik, hogy az isteni életet
nem akarja elválasztani az emberi élettől, ezért megjelenik
hasonlataiban a szőlőmunkás, az arató, a magvető, a vincellér, a
juhász. Tanítása nem misztikus, hanem a mindennapi ember
kapcsolatairól, problémáiról, válságairól és a konfliktusaiból kivezető



utakról szól, a cselekvés tudománya, nem a misztériumok világa, és
beszédeivel egy megcselekedhető – ennél fogva tapasztalatilag
igazolható - életvitelt próbál továbbadni, amelynek folyamatát úgy
nevezi: az igazság megismerése.
János 8,31-32:
Ha ti megmaradtok az én beszédemben, bizonnyal az én
tanítványaim vagytok;
És megismeritek az igazságot, és az igazság szabadokká tesz
titeket.
Attól tudomány Jézus beszéde és nem misztika, hogy
cselekvésével, beszédében való megmaradással ellenőrizhetőek az
elképzelései, azaz tapasztalatilag bizonyíthatóak, tehát általuk az
élet, a valóság és az Isten igazságai ismerhetőek meg. A hit tehát
Jézus tanításában nem cél, hanem eszköz, addig a percig, amíg az
egyén az életében meg nem valósítja Jézusnak egy még korábban
hit által igaznak vélt gondolatát, amely megélése által bizonyságot
szerezhet a felől, hogy a beszéd igaz vagy hamis. Ha megszerezte
azt a tapasztalatot, amelyről a tanítás beszél, és eljutott annak
megértésére, akkor a továbbiakban már tanítványról lehet beszélni
és nem hívőről. Ha a hit, vagy a hitetés lett volna Jézus célja, akkor
hívőket keresett volna és nem tanítványokat, ahogyan Jézus
elképzelésével szemben a keresztény írástudók például gondolják. A
hit Pál apostolnál válik fontosabbá a tapasztalásnál, mivel az ő
tanításai már nem tudományt, hanem misztériumot tartalmaznak,
amelyek ellenőrizhetősége kívül esik az ember tapasztalási körén.
Pálnál már hitben kell elfogadni, hogy mit tartson valaki igaznak, és
nem tapasztalással – cselekedetekből - kell szerezni és ellenőrizni,
hogy egy hit igaz-e, a hit nála a tapasztalatok fölé emelkedik, sajnos
ezzel lehetőséget biztosítva minden megtévesztésnek. Jézus



azonban tapasztalatokra hivatkozik, amelyek igazolják a beszédét,
ha azok önmagukban megkérdőjelezhetőek tapasztalat hiányában,
akkor ne a beszédre, hanem a cselekedetekre figyeljenek:
János 10,38:
Ha pedig azokat cselekszem, ha nékem nem hisztek is, higgyetek a
cselekedeteknek
A tapasztalatokon alapuló tudomány tehát fontosabb Jézus
szemléletében a hitnél és a munkánál, ami nem az elvetésüket
jelenti, hanem inkább a tapasztalatokra alapuló tudománytól való
függésüket állítaná fel. Jézus tanításában még az Isten ismerete
sem hiten alapszik, hanem az Istennel való egység
megtapasztalásán, ezért tudja egy tanítvány szétválasztani az Isten
felől kialakított hitek igaz vagy hamis jellegét, és nem azért, mert
bizonytalan eredetű írások Istenről valamilyen elképzelést nyújtanak,
és azoknak az elvárásainak igyekszik megfelelni. Isten Országában
tehát az Isten felől nyert ismeretek sem hitből valóak, hanem
tapasztalásokból, ezért hasonlóképpen lehet Isten igazságairól
beszélni, mint az emberek, az élet, a természet, a környezet
megismeréséből származó igazságok esetében. Jézus azt világítja
meg, hogy az Isten az Lélek és Szellem, tehát a vele való kapcsolat
sosem fizikális, tehát nem szemmel látható, nem füllel hallható, vagy
kézzel fogható, ahogyan azt Mózes és a próféták Úristen-hiedelme
nyomán alaposan eltévesztették, hanem az egyén lélek és szellem
általi tapasztalásaival valósítható meg. A lélek érzékenysége, és a
szellem ébersége elengedhetetlen feltétele annak, hogy valaki ezt a
tapasztalást megszerezze, ahogyan a szemmel látható tapasztalás
megszerzéséhez elengedhetetlen fontos a szem érzékeny
működése. Minél érzéketlenebb a szem, annál rosszabbul látjuk a
világot, minél érzéketlenebb a lélek, annál rosszabbul érezzük és
ítéljük meg Istent, minél tompább a szellem, annál nehezebben



fogjuk fel a megtapasztalás értelmét. Jézus többre tartja az embert
s testnél, és tanítja a lélek és a szellem működését, de korántsem
egy misztikus, elvonatkoztatott módon, hanem azoknak a
cselekedetekben felismerhető megnyilatkozásaiban. A szeretet,
öröm, boldogság, lelki vonásai az embernek, és a cselekedetek
meghatározásában játszik fontos szerepet, hasonlóképpen az
igazság ismerete, a tudomány, a bölcsesség és a megértés, szellemi
vonások és hasonlóképpen a cselekedetek eldöntésében veszik ki a
maguk részét. A vezetett embernél szükségképpen szorítja korlátok
alá a lélek és szellem működését a vezető, különben a cselekedetek
meghatározásában rivális szereplővel kell küzdenie. Mózes
törvényei nem azért ellenségesek az emberrel, mert védeni
igyekszik az életét és a vagyonát, hanem többek között azért is,
mert ezt a törvény alá vetett emberek lelkének és szellemének
kiiktatásával, megszorító fegyelmezésével igyekszik megvalósítani.
Büntetések általi megfélemlítő intézkedései a lélek erejét támadja
meg, és hogy rendelkezéseket ad az élet és az emberi viszonyok
egy szabályozott módjára, az értelem kezéből veszi ki a gyeplőt és
nem engedi érvényesülni az egyént a saját döntéseiben. Az ember
szolgai, alárendelt, vezetett állapotára való törekvés tehát nem kiút a
válságos, konfliktusos, ellenséges helyzetekből, hanem további
zsákutcát hoz létre, amelyben az egyén újabb kihasználási
lehetőségei születnek meg. Mózes és a próféták éppen azért
nincsenek a Teremtő Istentől, a mennyei Atyától, mert éppen azt a
működést gátolják az emberben, amellyel lehetővé válna a lélek és
szellem általi kapcsolat vele. Jézusnak szükségképpen támadnia
kellett Mózes törvényeit és hagyományait, mégis igyekeztek a zsidó
keresztény írástudók az ellenkezőjét beszédeinek továbbításakor,
később az evangéliumok szerkesztésekor kimutatni.
Jézusnak az emberre vonatkozó szándéka tehát Mózessel és a
prófétákkal szemben nem a szolgai engedelmesség megvalósítása,



a parancsolatok hiba nélküli teljesítéséből levezetett
megszentelődési fogalmakkal, hanem az ember tökéletességre
jutása volt. A test egészsége elsődleges fontosságú volt,
gyakorlatilag minden beteget meggyógyított, tekintet nélkül törvény
előtti bűnösségére vagy szentségére, ebből következik, hogy a test
egészségének védelme, fenntartása, és a betegségek
megszüntetése kiemelkedően fontos vonása annak a tudománynak,
amely az Isten Országának a része is. Amikor az Isten Országának
hirdetésével elküldi a tanítványokat, többek között az egészség
helyreállításával kapcsolatban is tesz kijelentéseket:
Máté 10,7-8:
Elmenvén pedig prédikáljatok, mondván: Elközelített a mennyeknek
országa.
Betegeket gyógyítsatok, poklosokat tisztítsatok, halottakat
támasszatok, ördögöket űzzetek. Ingyen vettétek, ingyen adjátok.
A betegek gyógyítása úgymond elsődleges feladat, minden további
lépés már egészségesen várhat igazán elhatározásra, teljesítésre.
Az Isten Országában tehát az ember egészségének helyreállítása
alapvetően fontos cél, és azt is láthatjuk, hogy Jézus nem várja a
még beteg embertől bármilyen döntés meghozatalát pusztán azért,
mert betegségében kihasználható helyzetbe került. Mózes ugyanis
az ember gyógyulásának alapvető feltételének a parancsainak való
engedelmességet állította, sőt átkokon keresztül az Úristentől
származtatott csapásokkal tört az egyén egészségének
megrontására, ha a parancsoknak nem volt engedelmes:
5 Mózes 28,58-59:
Hogyha meg nem tartod, és nem teljesíted e törvény minden igéjét,
a melyek meg vannak írva e könyvben, hogy féljed e dicsőséges és



rettenetes nevet, az Úrét, a te Istenedét:
Csudálatosakká teszi az Úr a te csapásaidat, és a te magodnak
csapásait: nagy és maradandó csapásokká, gonosz és maradandó
betegségekké.
Jézus tehát felborítja az Úristen szándékait, az Isten Országát nem
teszi függővé Mózes törvényeinek való engedelmességtől, és az
Úristentől származtatott betegségeket szándékosan elvette az
emberekről. Jézus nem szándékozik befolyást gyakorolni sem
betegség csapása által, sem büntetés gyakorlása által, az Úristennel
kapcsolatba hozott és még érvényben lévő összes ilyen
manipulációs technikát elvetette. A test megromlása nem az
egyénnek a törvényhez való viszonyából származik, hanem saját
helytelen életviteléből, a testének hibás kezeléséből, amellett hogy
szükségesnek látja Jézus az ember egészségének helyreállítását, a
megfelelő életmód kialakítását is nélkülözhetetlennek tartja:
János 5,14:
Ezek után találkozott vele [egy harmincnyolc éves betegségből
meggyógyított emberrel] Jézus a templomban, és azt mondta néki:
Íme, meggyógyultál; többé ne vétkezzél, hogy rosszabbul ne legyen
dolgod!
A „többet ne vétkezzél” fogalma alatt nem Mózes törvényeinek
megszegésére, hanem az élet helytelen módon való élésre utal.
Sajnos a szerkesztés szűrője megint elhanyagolja az egészséges
életvitel gondolatának a kidomborítását, hogy a törvénynek való
engedelmeskedés Jézus szájával legyen igazolva. Ha azonban
tudjuk, hogy Jézus a vétkek alatt nem a törvény megsértését,
hanem az élet természetes, a mennyei Atyától adatott
létfeltételeinek és folyamatainak megsértésére gondol, akkor a
kijelentései azonnal helyükre tudnak kerülni. Láthatjuk, hogy a test



egészsége nem csak a már beteg ember gyors gyógyításában tűnik
számára fontosnak, Jézus tanítása olyan életvitelt mutat fel,
melyben az egyén megelőzheti a betegségek kialakulását:
Máté 7,18:
Nem teremhet jó fa rossz gyümölcsöt; romlott fa sem teremhet jó
gyümölcsöt.
Egészséges életmód mellett nem válhat beteggé a test, de fordítva
is rejlik bölcsesség a mondatban, beteg ember nem képes teljesíteni
fizikai, lelki és szellemi tevékenységeket megfelelő erővel és a
szándékolt módon.
Ha az élet feltételeinek és folyamatainak megsértése, az ebből
származó betegségek az élet meg nem értéséből származnak,
akkor a betegség elkerülése, és megszűnése fog származni az élet
feltételeinek és folyamatainak a megértéséből. Újabb érv szól
amellett, hogy az igazság keresése, az élet megértése az egyik
legfontosabb szempont legyen az Isten Országának
megvalósításában, az Isten Országát megalapozó tudomány
mértékét az Isten Országának és az ő igazságainak keresői fogják
kiszélesíteni. Ez a tudomány nem került az evangéliumokban
lejegyzésre, nem csak azért, mert nem állt elegendő idő a megfelelő
átadásra, hanem azért is, mert a tanítványok nem voltak teljesen
nyitottak az Isten Országának dolgai felé. Gondolkodásukat a
gyermekkoruktól kezdve a környezetük alakította, Mózes és a
próféták szellemiségétől a Jézussal való találkozás csak
részlegesen szabadította meg. Mivel az Isten Országa nem
valamilyen túlvilági, vagy természetfeletti erők szembenállása az
evilági természetes folyamatokkal, hanem ennek a világnak egy
„másképpen alakításáról” szól, az Isten Országának tudománya
szintén nem lehet túlvilági, vagy természetfeletti misztériumok



nézeteinek rendszere, hanem a valóság ismeretén, annak
tapasztalatán nyugvó igazságok egyre bővülő ismerete. Ennél fogva
korántsem ellensége az emberiség tudományainak elért
eredményeivel, hanem annak „másképpen felhasználásáról”, „más
viszonyok közötti alkalmazásáról”, „más szükségletek teljesítésének
meglátásáról” beszél. Azokat a viszonyokat tanítja Jézus,
amelyeknek az Isten Országának megvalósításában már nem lehet
helye a birtoklás, az irányítás értékeinek, a törvény előírásainak
megőrzése, valamint a félelem, a nyomor és a betegségek
kihasználása köré szerveződő viszonyoknak, kapcsolatoknak,
intézményeknek és rendszereknek. Új viszonyokat, új kapcsolatokat
tanít, amelyek tudományra, igazságra, szeretetre, bátorságra, és az
egyén szabadságára alapoznak, és amely viszonyok között más
embertől, természettől, lélektől, szellemtől függő - értékek,
szükségletek és tevékenységek lesznek a jellemzők, szemben
azokkal, amelyek meghatározzák a birtoklás és irányítás alapú
rendszereket. Az Isten Országában kiteljesedhet az egyén, ott
egyéniségek vannak, mivel egyetlen hierarchikus szervezésű
irányítás sem követeli meg a mintákhoz való azonosulást, igazodást,
vezetők felé kötelezett engedelmességet, nem követel szerepeket,
sem előírt viselkedési formák elsajátítását. A test, a lélek, a szellem
egészséges erőteljes kibontakozására akkor számíthatunk, ha nem
nyomorítjuk meg kezdettől a különféle, a jót a rossztól elválasztó
megosztásainkat tükröző szabályainkhoz, mintáinkhoz,
előírásainkhoz való alkalmazkodással. A jó és rossz tudása itt
megszűnik rendszereket építeni, megszűnik mintákat és
iránymutató elveket alakítani, nem talál ki újabb megosztásokat a
lélek és a szellem bilincsbe veréséhez, hanem azzá válik ami,
őszinte kifejező eszközzé, a kölcsönös megértés részévé. Nem az
ember szolgálja engedelmesen, kidolgozott mintákhoz igazodva a jó
és rossz megkülönböztetésére hozott szabályokat, hanem a jó és
rossz pillanatnyilag és egyénileg hozott értékei szolgálják



rugalmasan követve a folyamatosan változó embert és mozgalmas
életének megértését. Isten Országában mindenki lehet más,
sokoldalú és színes, mivel a lélek és a szellem működésének
fontossága elismert, az egyén kibontakozása nem csupán egy
betanult szerep eljátszása, vagy előírásoknak való megfelelés lesz.
Jézus tanításában a tökéletesség nem egy valóságtól
elrugaszkodott, megszentelt és igaznak kikiáltott mintának vagy
törvénynek való megfelelés, hanem az egyén képességei szerinti
cselekvés:
Máté 5,48:
Legyetek azért ti tökéletesek, miként a ti mennyei Atyátok tökéletes.
Ha a mennyei Atya lélek és szellem, akkor a tökéletlen cselekvést
Jézus a lélek és a szellem korlátolt, erőtlenné tett voltából
eredezteti, erre a szövegkörnyezet néhány megjegyzése is utalhat:
Máté 5,45:
Hogy legyetek a ti mennyei Atyátoknak fiai, a ki felhozza az ő napját
mind a gonoszokra, mind a jókra, és esőt ad mind az igazaknak,
mind a hamisaknak.
A szellem egy erős korlátoltságát éppen a jó és rossz tudásának
csapdájába kerülés jelenti, az idézet éppen arra utal, hogy a
mennyei Atya túllépett a jó és gonosz közötti szétválasztás
mesterséges szempontjain, ezért valódi szellemi megnyilatkozással,
megértéssel képes kezelni az embert, felhozni az ő napját,
sugározni a bölcsességét. Ezzel szemben nem tud képessége
szerint cselekedni az az egyén, akinek gondolkodása kötve van
előírt minták és normák rendszerével, akinek cselekvését „jónak
tekintett” külső feltételek, megszorítások és elvárások határozzák
meg, használaton kívül helyezve a gondolkodás képességét, az



eredmény tökéletlen cselekvés.
Máté 5,46:
Mert ha azokat szeretitek, a kik titeket szeretnek, micsoda jutalmát
veszitek? Avagy a vámszedők is nem ugyanazt cselekszik-e?
A lélek korlátozását jelentik éppen azok a minták a családban, a
közösségben, a baráti körben, amelyek kirekesztő módon
határozzák meg az egyén viszonyát a kívül állóakkal, idegenekkel,
sőt az ellenséggel szemben, és akadályozzák, megtiltják azokkal a
felebaráti viszony megteremtését. Mózesnél pont ezt a szándékot
látjuk alapvetően meghatározónak, a lélek megoltásának általa
használt eszköze a fenyegetés, a megfélemlítés. Amikor az
aranyborjút imádó családtagra vagy rokonra kezet kellett emelni, a
Mózes teremtette erősebb félelemnek a még biztosan létező
szeretetet kellett legyőznie.
Nos, Jézus, az igen rövidre szabott részletek szerint, a tökéletes
cselekedet alatt, ahogyan a mennyei Atya is tökéletes, a
gondolkodás szabadságát, tehát az értelemnek a jó és rossz
tudásának különféle megosztó csapdáiból való kikerülését, valamint
a félelem szeretet általi legyőzését érthette. Ha a gondolkodás
mentes az előírt, parancsolt, törvénybe foglalt minták szerinti jóra és
rosszra való osztályozástól, a lélek pedig nem menekül a félelemtől,
akkor a cselekvés forrása a megértés és a szeretet összhangjából
fakadhat, ami a tökéletes cselekvés.
Miben lehet tökéletes az, ami lélek és szellem? A Lélek képességei
érzések: szeretet, öröm, bátorság, békesség, a Szellem képességei
pedig értelem, tudomány, bölcsesség, megértés, akkor a cselekvés
tökéletlenségét a lélek és szellem képességeit figyelmen kívül
hagyó, akadályozó vagy módosító utasítások, minták, előírások,
parancsok, kényszerek szülik. Az egyén képességei szerinti



cselekvés, ha azokat a képességeket az Isten teremtette, akkor
egyben összhangot is jelentenek azzal, aki azokat a képességeket
adta. Aki maga Lélek és Szellem, nyilván abból tud bőséggel adni,
amivel rendelkezik, hogy azok teljes erejükből képesek legyenek
megmutatkozni, el kell hárítani útjukból azok képességeit
akadályozó korlátozásokat. Fel kell tehát ismernünk a jó és rossz
tudásának gondolkodást és érzést megszorító működtetését, és
korlátaitól megszabadulva megnyithatjuk az utat a lélek ereje,
érzékenysége, mozgékonysága, és a szellem ébersége, a figyelem,
a megértés előtt.
Az Isten Országában tehát egyéniségekre számítunk, akik azt a
tökéletességet valósítják meg, miként a mennyei Atya tökéletes. A
viszony közöttük a szeretet és a megértés képességével másként
formálódik, mint Mózes országában, ahol a félelem és az
engedelmesség formálja a viszonyokat. Mivel az élet az Isten
Országában az Istentől eredő Lélek és Szellem vonásaival
rendelkezik, az összhang a mennyei Atyával létrehozza azt az
egységet, amelyről Jézus is beszélt:
János 17,21:
Hogy mindnyájan egyek legyenek; amint te én bennem, Atyám, és
én te benned, hogy ők is egyek legyenek mi bennünk: hogy elhiggye
a világ, hogy te küldtél engem.
A viszony az Isten Országában egyáltalán nem úr és szolga
viszonya, az Isten akaratának cselekvése alatt a Mózes Úristenének
és parancsainak való szolgai engedelmességet érteni Jézus
beszédeinek teljes félreértését jelenti. Az Isten akarata gyakorlatilag
az Isten Országa tanításban jelenik meg, az emberek egymás
közötti viszonyának másképpen alakításában, a szeretet és
megértés gyakorlásában, nem pedig Mózes és a próféták



szemléletében, Jézus azért küldetett, hogy az Isten Országának
tudományát meghirdesse, és nem a próféták messiás királyaként,
sem pedig Pál apostol világot bűntől megváltó Krisztusaként
mutatkozzon be.
Lukács 4,43:
Ő pedig azt mondta nekik: Egyéb városoknak is hirdetnem kell az
Istennek országát; mert azért küldettem.
Máté 4,23:
És bejárta Jézus az egész Galileát, tanítva azok zsinagógáiban, és
hirdetve az Isten országának evangéliumát, és gyógyítva a nép
között minden betegséget és minden erőtlenséget.
Lukács 9,2:
És elküldte őket, hogy prédikálják az Isten országát, és betegeket
gyógyítsanak.
Lukács 9,11:
A sokaság pedig ezt megtudván, követte őt: és ő örömmel fogadva
azokat, beszélt nekik az Isten országáról, és a kiknek gyógyulásra
volt szükségük, azokat meggyógyította.
Jézus tanítói fellépésével azt lehetett mondani, hogy az Isten
Országa a közelünkbe érkezett:
Máté 3,2:
És ezt mondta [Jézus]: Térjetek meg, mert elközelített a
mennyeknek országa.
A megtérés fogalma nem csak a zsidó írástudóknak az emberek



törvény alá való vetésének szándékával lett elcsépelve, hanem a
keresztény írástudók megváltás hitére térítéssel is. Jézus
tanításaiból kiindulva azonban a felfogás megváltozására kell
elsősorban gondolnunk, hiszen beszédeinek célja az ember
belátásának, megértésének elérése, mégpedig az Istenről, az
életről, az emberekről alkotott téves nézeteken való változtatás
szükségességéről. Az ember életében jelentkező változás azonban
már az egyén döntési köréhez tartozik, Jézus ebben meghagyja az
ember szabadságát és önállóságát, ellentétben Mózessel, aki
azonnal a nép szolgaságba döntését célozta meg. Ez a módszer
rendkívül fontos az Isten Országának hirdetésében, mivel annak
megvalósítása csakis az Isten Országát megteremteni szándékozó
egyénekkel lehet, akik önállóan választják a részvételt, és
megértették az Isten Országának a dolgait. Elközelítésről azért
kellett beszélni, mert az Isten Országának megvalósítása elsősorban
annak dolgainak a megértésével történhet meg, a megteremtési
folyamat megértése nélkül csak a szemük előtt alkotott lebegésről,
álmodozásról, kudarcos próbálkozásokról lehet beszélni. Az Isten
Országa Jézus tanításával elközelített, a megvalósítása, más
szavakkal elérkezése, azonban hosszú és küzdelmes folyamat lehet.
Ahol megértik ezt a folyamatot, ott elközelít, ahol nem értik meg, ott
eltávolodik, megerőtlenedik az Isten Országa. A folyamat hosszát
nem csak az egyén meg nem értése nyújthatja meg, hanem a
környezet meg nem értése is akadályokat teremthet. A harc a
környezettel kétoldalú, az egyik az egyén részéről jelentkezik, a
másik a közösséget alakítók részéről, de rendkívül fontos szempont,
hogy Jézus ezt a harcot sosem az erőszak fegyvereivel kívánta
megharcolni.
Máté 10,34:
Ne gondoljátok, hogy azért jöttem, hogy békességet bocsássak e
földre; nem azért jöttem, hogy békességet bocsássak, hanem hogy



fegyvert.
Az ő fegyvere azonban a tanítás, az Isten Országának a
tudományával, és a valódi eredményt maga az egyén hozhatja, aki
rádöbben, felismeri az igazságot, az életet, az Istent vagy a saját
problémáit illetően. A győzelem így nem a tanítóé, hanem azé, aki
megcselekszi az igazságot, hiszen a valódi szabadságot megélni
lehet és nem csupán beszélni róla. Jézus tehát nem „békességet
hozni jött” oly módon, ahogyan a próféták a messiás királyságát
megjövendölték, hanem meghasonlást hozott a világba. Harcot
kezdeményez az emberek meg nem értése, az érzéketlensége, a
tévedései és az ebből eredő igazságtalanságok és szenvedések
ellen, tudja, hogy az Isten Országa jóllehet életére és boldogságára
adatott az embereknek, nem várható a megértésük nélkül egy
békésen építkező kezdeményezés, mégsem kényszeríti rájuk az
elképzeléseit. Nem kényszerít, ellenben tanít, használja a szavak
fegyverét, magyaráz, próbálja megértetni mi számunkra a lehetőség
az Isten Országának megvalósításával. Jézus ezzel a hozzáállásával
élesen szembefordul Mózessel, akit persze nem érdekelt, hogy az
emberek megértik vagy nem értik meg, parancsait egyszerűen rájuk
kényszeríti, és Mózes országa erőszakkal próbál győzelmet venni az
emberek akarata felett. Jézusnak pont ez a torz szemlélet okoz
rendkívüli nehézséget, hiszen azzal a megszokássá merevedett
felfogással kellett külön feladatként birkóznia, hogy az Isten az
emberektől a békét és a jólétet csak erőszakkal tudja
kikényszeríteni.
Nem tudja tanítani az, aki nem érti az Isten Országának dolgait.
Ahhoz, hogy valaki az Isten Országát hirdethesse, meg kellene
érteni azokat a folyamatokat, amelyek az emberek közötti
megosztásokat, konfliktusokat, válságokat és háborúkat
eredményezik. Minimum azokkal az alapdolgokkal kell szemléletileg
megküzdenie, amelyek a jóról és rosszról, a büntetésről és



jutalmazásról, a birtoklásról, erőszakról és irányításról, a szeretetről,
igazságról, és megértésről, összességében a lélek és a szellem
dolgairól és korlátozásairól Jézus tanított. További nehézséget jelent
ebben a megértésben az a torzítás, amelyet a zsidó keresztény
írástudókon keresztül szenvedett Jézus története és tanításai a
lejegyzésük során.
Máté 13,51:
Azt mondta nekik Jézus: Megértettétek-e mindezeket? Mondták
neki [a tanítványok]: Megértettük Uram.
És nem értették meg. Jézus működésének megszűnésével a
tanítványok Jeruzsálemben visszatértek a törvényhez, és csak
néhány, Mózes törvényeibe nem ütköző dolgot próbáltak
megvalósítani és fenntartani a tanításaiból. A szeretet erőteljesebbé
vált ugyan, de az Izrael királyságát helyreállító messiás képétől
képtelenek voltak szabadulni. Jézus átalakult szemükben a próféták
messiásává, mert úgy nagyobb tekintélyt bírtak a zsidók között
maguknak kivívni. A ránk maradt evangéliumok szépem megőrizték
ezt a szemléleti változást, de sajnos az Isten Országának tanítása
ettől komoly sérülést szenvedett
De Jézus bízott abban, akitől ezt a tudományt eredeztette, hogy
akik valóban az Isten szándékait szeretnék megismerni, azokat a
mennyei Atya útba igazítja:
János 7,17:
Ha valaki cselekedni akarja az ő akaratát, megismerheti e
tudományról, vajon Istentől van-e, vagy én magamtól szólok?
János 16_13:



De mikor eljön amaz, az igazságnak Lelke, elvezérel majd titeket
minden igazságra. Mert ő nem magától szól, hanem azokat szólja, a
miket hall, és a bekövetkezendőket megjelenti néktek.
Tehát az Isten Országának egyetlen helyreállító módja nem az írások
böngészésével, hanem a Lélek és Szellem igazságot megismertető
munkásságának és az Isten Országának igazságát keresőknek
együttesen lesz köszönhető. Jézus az Isten Országát megvalósítók
élő kapcsolatában reménykedett a mennyei Atyával, amilyen
magának is volt vele.
Az Isten Országához vezető út tehát úgy tűnik hosszú út, a
gyorsaságra való törekvés az emberek között inkább az
erőszakosságok, és kényszerek terjedését szolgálja. A konfliktus a
Mózes ültette szemlélettel, a törvény uralmával, a büntetés és
jutalmazás elveivel, a jó és a gonosz közötti harc ma is tart.
Győzelemre nem lehet ott számítani, ahol ennek a folyamatnak
támogató elveit, egy Isten Országát megvalósítani vágyó egyén
képtelen megcáfolni, hibáit bizonyítani és elvetni nem tudja, mert
maga sem érti annak hiányosságait, és teret enged inkább a
megszokott és uralkodó vallási, hagyománybeli, törvényhez illesztett
szemléleteknek:
Máté 5,20:
Mert mondom néktek, hogy ha a ti igazságotok nem több az
írástudók és farizeusok igazságánál, semmiképpen sem mehettek
be a mennyeknek országába.
A Jeruzsálemben maradt tanítványoknál pont ezt a jelenséget látjuk,
ők voltak azok, akik a Mózesen és prófétákon felnőtt írástudók és
farizeusok igazságait mégis hagyták eluralkodni Jézus beszédei
között, és jóllehet szép indulásuk lehetett a folyamat
egyházalapításba torkollott.



De Jézus bizakodik, az Isten Országának tanítása olyan, mint amikor
a magvető hinti a magot a szántóföldön:
Máté 13,3-9:
És sokat beszélt nekik példázatokban, mondva: Íme, kiment a
magvető vetni,
És a mikor vetett, némely mag az útfélre esett; és eljőve a madarak,
elkapdosták azt.
Némely pedig a köves helyre esett, a hol nem sok földje volt; és
hamar kikelt, mivelhogy nem volt mélyen a földben.
De mikor a nap felkelt, elsült; és mivelhogy gyökere nem volt,
elszáradt.
Némely pedig a tövisek közé esett, és a tövisek felnevekedvén,
megfojtották azt.
Némely pedig a jó földbe esett, és gyümölcsöt termett, némely száz
annyit, némely hatvan annyit, némely pedig harminc annyit.
A kinek van füle a hallásra, hallja.
A magvető példázat azt a harcot tükrözi, amely az Isten Országának
hirdetése nyomán az egyén és környezete között folyik. A magvető
a tanító, a mag az Isten Országának beszéde, a példák a beszéd
hallgatóira vonatkoznak.
Az első konfliktus a tanítást hallgató és a környezet ellenállása
között jelentkezik, amikor az Isten Országának gondolatai Jézus
magyarázata szerint, megértés nélkül kerülnek magvalósításra, a
környezettel szembeni konfliktusban azonnal kudarcot vallanak, és a
hallgató elhagyja a tanítást.



Máté 13,19:
Ha valaki hallja az igét a mennyeknek országáról és nem érti, eljön a
gonosz és elkapja azt, a mi annak szívébe vettetett. Ez az, a mely az
útfélre esett.
A köves helyre kerülő mag örömmel, lelkesen fogadott beszédet
takar, de amikor konfliktusba kerül miatta a hallgató, még ő fog
ellene támadni. Az ingadozó ember valójában azt az állandóan
engedelmeskedni vágyó egyént ábrázolja, aki az aktuális tekintély
elvárásainak igyekszik mindig megfelelni, akár az előző
tekintélyektől elfogadott mintát megtagadó magatartással is. A
gyökértelenség állandó alkalmazkodáshoz vezet, akinek nincs belső
energiája, külső erők fogják dobálni.
A tövisek alatt Jézus a világ gazdagságára való törekvéseiből
származó gondokat és terheket érti, ezek nem engednek sem időt,
sem energiát az Isten Országának építésére, azaz elfojtják a magot,
elszívják növekedése elől az erőt.
A jó földbe vetett mag az, amikor megértik az Isten Országának
beszédét, és képes lesz eredményes, „gyümölcsöző” lépéseket
tenni a megteremtésében.
A magvető példázat megpróbálja tükrözni, mennyire fontos nem
csak a tanítás megértése, hanem az egyénnek a környezetével
szemben kialakított viszony megváltoztatása. Az első konfliktusból
az a tanulság, hogy megértés nélkül az Isten Országának
tanításából egy kudarcos kísérlet lesz csupán, gyakorlatilag
szembehelyezi az elhitt igazságokat a megértettekkel. Az útfélre
esett mag hasonlatával tökéletesen fedi azt a cselekvést, amely a
hitből élők magatartására és életére vonatkozik, pontosan ők azok,
akik az Isten Országának dolgait nem értik, de hisznek benne, és
úgy próbálnak valamit tenni a hitrendszerükkel kialakított



vélekedésük szerint. A második az állandóan alkalmazkodó,
tekintélyekhez igazodó emberre példa, aki a környezet elismerésére
vágyik, vagy fél tőle, és ezért a tanulság az, hogy neki először
képessé kell válnia az önálló döntésre, gyökeret kell vernie a saját
talajában és leszámolni az állandó alkalmazkodással. A tövises
konfliktusra megoldás pontosan az a lemondás lehet, amelyet a
gazdag ifjúnál próbált tanácsolni Jézus, akit az Isten Országának
dolgaitól saját gazdagságának gondjai és terhei vonták el a
figyelmet. A jó föld egyértelműsíteni próbálja, hogy gyümölcsöt
teremni, eredményt elérni az Isten Országa beszédeinek
megértésével lehet csak.
A magvető példázata azt a folyamatot is magyarázhatja, amely az
egyénen belüli fejlődést jelenti, amíg a meg nem értéstől eljut valaki
a megértés idejére. Az első akadály ebben az esetben a megértés
nélküli cselekvés ösztönzéseit felismerni, vagyis a hitben járás
ártalmait, sokan vannak úgy, hogy pusztán indíttatásból,
megérzésből, vagy külső tanácsra vakon hitből végrehajtanak
valamit, és persze a kudarc, csalódást vált ki. A második már
nehezebb folyamat, hiszen az alkalmazkodással az okának
megértésével lehet csak megküzdeni, ha ez félelem, akkor a
küzdelem felvállalásával, ha pedig elismerési vágy, akkor a dicséret
lemondásával. A tövises példa arra mutat rá, hogy az Isten
Országának dolgaira időt és energiát kell fordítanunk, és keressünk
megoldást olyan helyzetekre, amikor ettől a gondok és terhek
megfosztanak. A példában szereplő „gazdagság csalárdsága” arra
utal, hogy a gondok, és terhek fogalmaival nem a szegény ember
nehézségeit veszi elő, mert annak külső kényszerek okozhatják a
gondjait, és így szabadulásra van szüksége, nem lemondásra. A
gazdagságot birtoklókról lehet szó, így csak megerősíti azt a
tanítását Jézusnak, hogy a gazdagok nehezen mennek be a
mennyek országába. A Jézus szerinti megoldás tudvalevően a



gazdagság szétosztása, továbbmenve az emberiségtől kisajátított
erőforrások visszaadása az emberiségnek. Ha tehát az előbb vázolt
lépcsőkön keresztül jutott az egyén, akkor meg van a lehetősége,
hogy jó föld legyen, azaz az Isten Országa tanítással való önálló,
kellő foglalkozás és figyelem képessé teheti a teljes megértésre.
A mag az elvetés után fejlődésnek indul, erről a mustármag
példázatot fog szólni.
Máté 13,31-32:
Más példázatot is adott eléjük, mondva: Hasonlatos a mennyeknek
országa a mustármaghoz, a melyet véve az ember, elvetett az ő
mezejében;
A mely kisebb ugyan minden magnál; de a mikor felnő, nagyobb a
veteményeknél, és fává lesz, annyira, hogy reá szállnak az égi
madarak, és fészket raknak ágain.
A magvető példa az egyén és környezete viszonyára, míg a
mustármag az egyén belső fejlődésére kíván hasonlattal szolgálni. A
mező már az ember saját területét, hatalmában levő birtokát jelzi,
tehát nem az ember és a hatalmában nem levő környezetével való
viszonyról szól a példázat. A veteményes az ember hasznos
munkáját jelenti, hiszen a veteményes a testnek ad ellátást. A
veteményesbe vetett egyéb magok olyan hasznos ismeretek,
amelyek a szükségletre való javak termelését biztosítják. Az Isten
Országának beszéde ennél jóval kisebb jelentőségűnek látszik,
hiszen amíg csak növekszik semmilyen szükségletet nem képes
biztosítani, ám amikor felnő, fészket raknak rajta az égi madarak,
vagyis a lélek és a szellem otthonra lel. Amiképpen az égi madarak
megtisztítják a veteményest a férgektől, úgy tisztítja meg a mennyei
Atyától eredő lélek és a szellem a tevékenységet a
szeretetlenségektől és hamisságoktól, a veteményes gyomjaitól.



A mustármag példázat nagyon fontos dolgot világít meg, hogy az
Isten Országa nem olyan tanítás, amelynek eredménye a tanítás
megvalósításának első pillanatától fogva látszani fog. Sőt. Sokkal
több idő kell ahhoz, hogy hasznosságát meglássa az ember, lehet,
hogy több vetemény fog felnövekedni és szedésre kerülni előbb,
mint a mustármagból növekvő fa végül fészekrakáshoz megfelelő
ágakat fog hozni, azaz eredményét az ültető ember meg fogja látni.
Az Isten Országának tanítása tehát egy hosszú folyamatról beszél,
amelynek eredményének meglátásához az embernek türelemre van
szüksége. Jézus tanítása egy út, átmenet az Isten Országába. Egy
mustármag, amely minden egyéb tanításnál, kisebb, egyszerűbb, de
amikor kifejlődik, az összes többinél nagyobb fa lesz, és majd akkor
megtelepedhet rajta a lélek és szellem, az ég minden madara.
Megnehezíti az Isten Országának beszédeinek megértését, hogy ha
idegen tanítások nézeteivel keverik össze:
Máté 13,24-30:
Más példázatot is adott eléjük, mondván: Hasonlatos a mennyeknek
országa az emberhez, a ki az ő földébe jó magot vetett;
De mikor az emberek alszanak, eljött az ellensége és konkolyt vetett
a búza közé, és aztán elment.
Mikor pedig felnevekedett a vetés, és gyümölcsöt termett, akkor
meglátszott a konkoly is.
A gazda szolgái pedig előállván, azt kérdezték: Uram, avagy nem
tiszta magot vetettél-e a te földedbe? Honnan van azért benne a
konkoly?
Ő pedig azt felelte nekik: Valamely ellenség cselekedte azt. A
szolgák pedig megkérdezték: Akarod-e tehát, hogy elmenvén,



összeszedjük azokat?
Ő pedig monda: Nem. Mert a mikor összeszeditek a konkolyt, azzal
együtt netalán a búzát is kiszaggatjátok.
Hagyjátok, hogy együtt nőjön mind a kettő az aratásig, és az aratás
idején azt mondom majd az aratóknak: Szedjétek össze először a
konkolyt, és kössétek kévékbe, hogy megégessétek; a búzát pedig
takarítsátok az én csűrömbe.
A konkoly egy fajtáját említi a példázat, amely a búzára hasonlít, azt
kivéve, hogy fekete magvakat hoz. Ezért látszik meg a különbség
csak a gyümölcshozáskor.
A példázat nem a jó és gonosz emberekről szól, ahogyan az
evangélista a példázatot a következő részletben Jézus
magyarázataként adva elő, értelmezni próbálta, és az aratás nem a
világ vége. Az evangélista magyarázatában fellelhetjük a régi
prófétikus szemlélethez igazítás szándékát, amelyben a messiás
királysága azzal kezdődik meg, hogy a gonosz, bűnös, istentelen
népeket az Úristen tűzben megégeti:
Ézsaiás 66,15-16:
Mert íme, az Úr eljön tűzben, s mint forgószél az ő szekerei, hogy
megfizesse búsulásában az Ő haragját, és megfeddését sebesen
égő lánggal.
Mert az Úr tűzzel ítél és kardjával minden testet, és sokan lesznek
az Úrtól megöltek.
Malakiás 4,1:
Mert íme, eljön a nap, lángoló, mint a sütő-kemence, és olyanná lesz
minden kevély és minden gonosztevő, mint a pozdorja, és megégeti



őket az eljövendő nap, azt mondja a Seregeknek Ura, a mely nem
hagy rajtok gyökeret, sem ágat.
Jóllehet a próféták egy közeli – nemzedéken belüli - nap eljövetelére
vártak, amely vagy Júda, vagy Izrael szabadulásának ígéretével
biztatott, és a tisztogató hadművelet után a messiás királysága volt
várható, de a teljesületlensége miatt a zsidó írásmagyarázás
változtatott az értelmén és világvége leírásnak tüntették fel a
jövendöléseket.
Jézus azonban a példázatban az Isten Országának tanítását érintő
torzításokról beszél, amelyekben az ellenség idegen ismereteket,
nem a mennyei Atya csűrjéből származó magvakat szór a többi
közé. Nem a mennyei Atyától származó magvak például Mózes és a
próféták szellemiségéből átvett ismeretek, amelyeket tőle
származóként Jézus beszédei közé illesztettek. A felnövekvő vetés
az a közösség, amely az ilyen megtisztítatlan tanításokra építi a
tevékenységét, és egyformán Istentől eredőnek látja a teljes
ismeret, a teljes vetemény növekedését, ám a gyümölcstermés
hibázik, a szeretet tanításába megfélemlítés és ítélkezés vegyül. Az
aratók nem az angyalok, hanem Isten Országa tanítás értői, akiknek
az ismeretek közötti válogatást nem az ismeretek megítélésével,
hanem a gyümölcsei alapján való megkülönböztetéssel fogják
teljesíteni.
Máté 7,16:
Gyümölcseikről ismeritek meg őket. Vajon a tövisről szednek-e
szőlőt, vagy a bojtorjánról fügét?
A példában említett konkolyt is a búzától a termés fekete magva
alapján lehet szétválogatni, a konkolyt tehát hogy nem búza, csak a
gyümölcse alapján lehet bizonyítani, és a konkolytanításoknak kell
megsemmisülniük a tapasztalás bizonyításainak tüzében, nem a



világ végén, hanem amikor gyümölcsük meglátszik már a
közösségben.
Isten Országáról szóló hasonlatokból maradt még fenn néhány
töredék vagy a szerkesztő által rosszul értelmezett példázat, ezek
magyarázatát a szöveg hiányossága vagy torzulása erősen
megnehezíti.
Máté 13_33:
Más példázatot is mondott nékik: Hasonlatos a mennyeknek országa
a kovászhoz, a melyet vévén az asszony, három mérce lisztbe
elegyített, mígnem az egész megkelt.
Az Isten Országának tanítása talán az élet kenyerének készítését
szolgálja. Az élet kenyere máshol is előfordul Jézus beszédeiben:
János 6,32-33:
Monda azért nékik Jézus: Bizony, bizony mondom néktek: nem
Mózes adta néktek a mennyei kenyeret, hanem az én Atyám adja
majd néktek az igazi mennyei kenyeret.
Mert az az Istennek kenyere, a mely mennyből száll alá, és életet ad
a világnak.
Jóllehet az evangélium szerkesztői torzítanak a mennyei kenyér
értelmén, és az Istentől eredő Lélek és Szellem életadó ereje helyett
Jézusra magára próbálja irányítani a figyelmet:
János 6,51:
Én vagyok amaz élő kenyér, a mely a mennyből szállott alá; ha valaki
eszik e kenyérből, él örökké. És az a kenyér pedig, a melyet én adok,
az én testem, a melyet én adok a világ életéért.



Hogy ez a változat magának az evangélistának, vagy későbbi
szerkesztésnek a keze nyoma, nem tudhatjuk, amit látnunk kell,
hogy Jézus eredetileg nem a testét adta a világ életéért, hanem a
beszédeit. Mindenütt az Isten Országának tanítását hirdeti, azt
próbálja a tanítványokkal megértetni, hogy képesek legyenek a
továbbadására. A tanítás, ha az élet megértéséből fakad, az élet
forrását, fenntartását szolgálja. Az Isten Országának tudományát
vehettük az Atyától, az származhatott a mennyből, és válhat
mennyei kenyerévé a világ életének. Ezt a gondolatot meg is erősíti
a szöveg folytatásában Jézus, amit az előző hibás kijelentés
formálásában nem vett észre a szerkesztő:
János 6,63:
A lélek az, a mi megelevenít, a test nem használ semmit: a
beszédek, a melyeket én szólok néktek, lélek és élet.
A mennyei kenyér tehát a lélek, ami megeleveníti a világot, és
mégsem a teste. Jézus a beszédeket adja a világnak nem a testét,
hiszen a beszédei a lélekről, a szellemről, az életről szólnak.
Talán a mennyei kenyérről tartott beszédei kapcsán fűzhette össze
az előző tanításával, amelyben a mennyek országát a kovászhoz
hasonlítja. Hogy a kovász alatt biztosan tudományt akart érteni, ezt
más helyen is láthatjuk, csak ott más összefüggésben alkalmazza.
Egy farizeusokkal és sadduczeusokkal folytatott vita végén a
tanítványainak a következő megjegyzést tette:
Máté 16,6:
Jézus pedig monda nékik: Vigyázzatok és őrizkedjetek a farizeusok
és sadduczeusok kovászától.
A tanítványok nem értették a kijelentést, azt hitték Jézus valamilyen



kenyérről beszél, amit nem hoztak magukkal, de később sikerült
megérteni mit akart mondani:
Máté 16,12:
Ekkor értették meg, hogy nem arról szólott, hogy a kenyér
kovászától, hanem hogy a farizeusok és sadduczeusok
tudományától őrizkedjenek.
A farizeusokkal kapcsolatban is a kovász tudományt jelöl, de olyan
tudományt, amelytől óvakodni kell, Jézus vitái alapján a Mózes és a
próféták írásain alapuló nézeteket kell érteni, itt azonban olyan
tudományra vonatkoztatja, amely az élet kenyerét, táplálékát fogja
nyújtani, ha megkel. A folyamatos fejlődésre ez a példa is rámutat,
az Isten Országának tanítása a megcselekvését követő pillanatban
nem mutat még azonnal eredményt fel, hanem csak egy érlelési
folyamat végén válik az élet kenyerévé, amikor ugyanis a tészta
megkel.
A következő két példázatban eredetileg az Isten Országának az
anyagi javak birtoklásával szembeállított értékeléséről beszélhetett
Jézus:
Máté 13_44:
Ismét hasonlatos a mennyeknek országa a szántóföldben elrejtett
kincshez, a melyet megtalálván az ember, elrejtette azt; és a felett
való örömében elmegy és eladván mindenét a mije van, megveszi
azt a szántóföldet.
Máté 13_45-46:
Ismét hasonlatos a mennyeknek országa a kereskedőhöz, a ki
igazgyöngyöket keres;



A ki találván egy drágagyöngyre, elment, és mindenét eladván a
mije volt, megvette azt.
A „mindent eladás” arra a lemondásra mutat, amely a birtokolt
vagyonnal kapcsolatban más helyeken is találhatunk a fennmaradt
szövegekben.
Máté 19,21:
Monda néki Jézus: Ha tökéletes akarsz lenni, eredj, add el
vagyonodat, és oszd ki a szegényeknek; és kincsed lesz mennyben;
és jer és kövess engem.
Lukács 12,33:
Adjátok el, a vagyonotokat, és adjatok adományt; szerezzetek
magatoknak oly erszényeket, melyek meg nem avulnak,
elfogyhatatlan kincset a mennyországban, a hol a tolvaj hozzá nem
fér, sem a moly meg nem emészti.
A példázat szándéka tehát hasonló lehetett a mennyei kincsek és a
földi kincsek szembeállításával más helyen is foglalkozó beszédek
mondanivalójához. A szöveg torzulásáról azonban azért kell
beszélnünk, mert a fennmaradt részletben már az Isten Országával
való kereskedés, üzletelés jelenik meg a mondanivaló hátterében,
ami nem állt Jézus szándékában:
Máté 10,7-8:
Elmenvén pedig prédikáljatok, mondván: Elközelített a mennyeknek
országa.
Betegeket gyógyítsatok, poklosokat tisztítsatok, halottakat
támasszatok, ördögöket űzzetek. Ingyen vettétek, ingyen adjátok.



Isten Országát nem „megvenni” kell, ahogyan a két példázat
mutatja.
Ennél a torzulásnál sokkal erősebb szövegromlást szenvedett a
következő példázat a mennyek országáról:
Máté 13_47:
Szintén hasonlatos a mennyeknek országa a tengerbe vetett
hálóhoz, a mely mindenféle fajtát összefogott;
Melyet, minekutána megtelt, a partra vontak a halászok, és leülvén,
a jókat edényekbe gyűjtötték, a hitványakat pedig kihányták.
Így lesz a világ végén is: Eljönnek majd az angyalok, és kiválasztják a
gonoszokat az igazak közül.
És a tüzes kemencébe vetik őket; ott lesz sírás és fogcsikorgatás.
A mondanivaló ugyanis a prófétikus hagyományban gyökerező
Úrnak napjára, utolsó ítéletre van kihegyezve, holott Jézus a
példázatot eredetileg az Isten Országának egy jelenbeli működésére
adhatta. Az Isten Országa az emberek egymás közötti viszonyának
és életvitelének egy más módja. Mivel igazságainak megértésére el
kell az egyénnek jutnia, a megvalósítása először sok tévedésből,
meg nem értésből származó nézetekkel és azok alkalmazásával is
vegyülni fog. A válogatás nem az angyalok dolga, hanem az
igazságkeresés folyamata, amelyben az Isten Országa igazságainak
megértése válogatja szét a használható és hitvány nézeteket,
elképzeléseket egymástól. A gonoszoknak a tüzes kemencében való
sütögetése nem Jézustól eredő gondolat, hanem a próféták
elképzeléseiből illesztette az evangélium szerkesztője Jézus
beszédei közé, erősíteni igyekezve a Jézus történetnek a prófétai
hagyományba való illesztését.



Ezékiel 22,20:
Amint egybe szoktak gyűjteni ezüstöt és rezet és vasat és ólmot és
ónt a kemence közepébe, hogy tüzet gerjesszenek rá a
megolvasztásra; így gyűjtelek egybe búsulásomban és haragomban,
és bevetlek s megolvasztalak titeket.
Malakiás 4,1:
Mert íme, eljön a nap, lángoló, mint a sütőkemence, és olyanná lesz
minden kevély és minden gonosztevő, mint a pozdorja, és megégeti
őket az eljövendő nap, azt mondja a Seregeknek Ura, a mely nem
hagy rajtok gyökeret, sem ágat.
A nézetek válogatásának menete nem szilárd minták, normák,
megkövesült előírások, vagy szentnek minősített rendelkezések
alapján folyik, hanem az igazság megismerése folyamán,
tapasztalati úton szerzett bizonyságok felhasználásával az élet, az
ember, a környezet megértésének eredményeképp. A halászok az
edénybe gyűjtött halak megítéléséhez nem vettek elő leírásokat,
mértékeket, szabályrendszereket, hanem tapasztalatukból kiindulva
válogatták szét a jókat a hitványaktól. Amikor a jónak látott
cselekedetekre mintákat, szabályokat, előírásokat készítünk, formát
adunk ahhoz, hogy mások látszat szerint ítéljék meg a dolgokat.
János 7,24:
Ne ítéljetek látszat után, hanem igaz ítélettel ítéljetek
Ebben a megfogalmazásban az „igaz ítélet” alatt, nem a Nagy Hegyi
Beszédben régen elvetett törvény szerinti ítéletet – a büntetés
törvény szerinti mértékének alkalmazását - várja el Jézus, hanem az
események és összefüggések valós meglátását próbálja
szétválasztani a hamistól, tehát azok megítéléséről, az igaz és hamis



szétválasztásáról lehet beszélni. Az elhangzott kijelentés éppen a
törvénytudókkal folyó vitájának következtetéseként hangzik el:
János 7,23:
Ha szombaton körülmetélhető az ember anélkül, hogy Mózes
törvényét felbontanák, rám megharagszotok, mert szombaton egy
embert egészen egészségessé tettem?
Jézus megpróbálja értésükre adni, hogy az igazságos megítélésnek
nem a minta szerinti ítélkezés, hanem az élet megértéséből
származó meglátásból kell következni. A törvénytudók szerint a meg
nem rontható minta itt a Mózes törvénye, Jézus szembeállítja a
mintát, a szent iratokhoz való ragaszkodást az emberrel és az
életével, amelynek megrontását éppen a minta meg nem
rontásához, Mózes törvényének romolhatatlanságához való
ragaszkodás eredményezné. Ha az igazság nem a minták, előírások,
rendelkezések követéséből, hanem az élet, az ember, az Isten és a
valóság tapasztalásának megértéséből fog fakadni, akkor
válogatásunk a megrontható és nem meg rontható, a hitvány és
használható között nem látszat szerint fog történni. A halas példa
nem emberek szétválasztására, azaz megint egy minta
teremtéséhez kell vezetnie, amelynek segítségével megosztást
teremtünk közöttük, hanem a nézetek megítélésére vonatkozik. A
mennyek országa egyben az élet forrásának – a példázatban a
tápláló hal - megkülönböztetését szolgáló tudomány is, amely
megértése nélkül ez a válogatás a jó és rossz tudásának
módszeréhez fog fordulni, és minták, előírások, utasítások,
rendszerek teremtésével az ítélkezések csapdájába ejti a
gondolkodást.
Láthattuk, hogy az Isten Országa az emberek közötti viszonyok, az
emberek egy életvitelének egy más módja, mint azok a viszonyok,



amelyeket a jó és rossz tudására támaszkodva az élet és az igazság
megértése nélkül építenek fel. A jó és rossz tudásán keresztül
alakítjuk ki azt a tudatosságot, amelyben a cselekedeteink eldöntése
kiépített értékrendszereinkhez való illesztés és elvetés
válogatásából áll, pontosan úgy, ahogy a halas példát az evangélista
a saját szavaival próbálta meg értelmezni, megosztást teremtett
ember és ember között, a hitvány halak tűzre vetésének
fenyegetésével. Az evangélista módszeréhez már csak annak az
értékrendszernek a megteremtése szükséges, amelyhez való
illesztés eldönti az emberről, hogy ki a jó vagy a hitvány. Mivel ezt az
értékrendszert egyszer Mózes már megteremtette, az igazság
keresése és az élet megértésének hosszabb folyamata helyett az
írástudók és a törvénytudók inkább a kész rendszer átvételét
szorgalmazták. Az Isten Országának megteremtéséhez
elengedhetetlen feltétel tehát ennek a folyamatnak a meghaladása,
az írástudók és törvénytudók igazságainál nagyobb igazság
megértése. A helyzet az, hogy a folyamat nem csak a zsidók között
volt kialakulva, hanem az írástudók és törvénytudók között szóban
forgó, de Jézus által megítélt elvek mind máig ott vannak azokban a
politikai, vallási, gazdasági rendszerekben, amelyekben élő egyének
tevékenysége a saját birtokuk határaival van korlátozva. A közöttük
való viszonyokat a jóról és rosszról alkotott minták és leírások
segítségével formálják és irányítják, büntetnek és jutalmaznak a
hatékonyságuk növelésére.
Az Isten Országa ettől a felfogástól teljesen eltérő, ezért hirdette
meg Jézus a gondolkodás megváltozásának szükségességét, a
megtérés egy különleges programját. A gondolkodásnak fel kell
ébrednie és meg kell szabadulni azoktól az előítéletektől, amelyeket
a jó és rossz közötti szétválasztás szándékával az emberek
befolyásolására és engedelmességére, a fölöttük való uralkodás
megszerzésére teremtettek. Az emberek engedelmességre



bírásához a megfélemlítés és az ígérgetés, a büntetés és a
jutalmazás az út, az Isten Országához pedig a szeretet és a
gondolkodás felébresztése vezethet el. Amely közösséget a félelem
szabályoz, ott a szeretetnek és a megértésnek akadályokat kell
állítaniuk. Az Isten Országának útja egyben a bátorság útja. Mózes a
félelem és rettegés keltésével megpróbált egy szabályozó hatalmat
megszilárdítani az emberek között, mind máig mintát szolgáltatva
azoknak, akik az emberek befolyásolását a félelem és rettegtetés
eszközeivel próbálják megvalósítani. Jézus azonban nem csak azt
tanította meg, hogy az Isten Országa nem a félelemre alapoz,
hanem azt is megmutatta, hogy a valódi bátorság ott jelenik meg,
ahol az egyén háta mögött nincs fizikai erő, hatalom, rendőrség
vagy katonaság. Teljesen egyedül, a megkövezés állandó
fenyegetéseivel szemben, képes volt kiállni tanítása igazsága
mellett, életével téve bizonyságot arról, hogy az Isten Országáról
szóló beszédei megélhetőek.
Az Isten Országa világosságban járás, amelyben a lélek
érzékenysége és a szellem ébersége összhangban képes működni,
és így áthatol a környezet akadályain és konfliktusain.
János 9,10-11:
Ha valaki nappal jár, nem botlik meg, mert látja e világnak
világosságát.
De a ki éjjel jár, megbotlik, mert nincsen abban világosság.
A sötétség, a zűrzavar, a káosz nem más, mint az ember teremtette
állapotok, életek, kapcsolatok és viszonyok olyan összessége,
amelyből hiányzik a megértés, és korlátozva van az érzés,
megtompult az elme, és megkeményedett a szív. A sötétség
mankójára támaszkodunk akkor, amikor a jó és rossz
megkülönböztetéséhez minták, szabályok és törvények



eligazítására van szükségünk, ezek pedig további megosztásokhoz,
így konfliktusok teremtéséhez vezetnek. Ahelyett hogy áthatolnánk
rajtuk, belebotlunk az akadályainkba.
Az Isten Országa az egyén felfogásánál kezdődik, és az egyén
életének változásától tart a közösség viszonyainak átalakulásáig.
Látjuk, hogy ennek a változásnak az alapja nem külső kényszerítő
hatások, hanem maga az egyén, akinek a változáshoz szükséges
lépésekhez a döntést csak akkor teszi meg, ha azt helyesnek látja. A
megértés tehát ennek a folyamatnak a legelső lépése, amelyet
Jézus a tanításával, tehát felvilágosítással, és nem kényszerítő,
megfélemlítő eszközökre való hivatkozással próbál elérni, amit a
környezet egyébként folyamatosan használ. Mint Jézus történetéből
is láthatjuk, az Isten Országának megvalósítási folyamata és a
környezet közötti harc rendezési módja Jézus szerint tehát
tanítással és vitákkal történik, a meggyőzés hatásosságát először az
egyén cselekedeteinek, tapasztalatainak, később a kialakuló
közösség eredményeinek és sikereinek kell bizonyítani. Maga a harc
azonban veszélyes. Mivel az Isten Országának hirdetése során
Jézus nem erőszakkal és nem a fenyegetés eszközeivel harcol,
alakulhat a harc kimenetele az egyénnek vagy a közösségének
veszedelmére.
Jézus ezért tanítványainak külön feladatává teszi a támadásokkal és
üldözésekkel szembeni helytállást.
Máté 10,38:
És a ki föl nem veszi az õ keresztjét és úgy nem követ engem, nem
méltó én hozzám.
Máté 16_24:
Ekkor mondta Jézus az ő tanítványainak: Ha valaki jönni akar én



utánam, tagadja meg magát és vegye fel az ő keresztjét, és
kövessen engem.
Rendkívül fontos üzenetek ezek, mivel ezekben a sorokban nem
csak az derül ki, hogy a kereszt alatt nem a Pál apostol elméletéből
származó megváltó keresztet kell érteni, amelyet kizárólag Krisztus
hordhatott, másoknak pedig csak annak hasonlatossága szerint kell
hit által az ő halálával azonosulni – azaz képzeletben megpróbálni
átélni. És azt sem érthetjük alatta, amit a mindennapok nyomorával,
és gyötrelmeivel azonosítva próbálnak a keresztény írástudók
magyarázni, amit pedig nem hordani kívánt Jézus, hanem
egyenesen megszüntetni. A kereszt a halálos ítélet szimbóluma, a
kereszt hordozása annak az összeütközésnek vállalását jelenti,
amelynek ítélete a törvény szerint halál. Mivel ez az összeütközés
mindaddig a tanítvány feladata, amíg az emberek életét
megnyomorító, korlátozó és boldogtalanná tevő folyamatok
működnek, nem csak Jézusnak lehet keresztje, amelyet az értelmes
megoldást kínáló verzió ajánlásáért vállal. Jézus tudja, hogy az Isten
Országa nem valósulhat meg akkor, ha a tanítást be nem fogadó,
meg nem értő környezettel nem fordul szembe a tanítvány, és az
üldözés fenyegetésének nyomására nem próbálja meg leleplezni a
törvény, a hatalom, a szokások, az erkölcs, a vallás, az uralkodó
normák, és minták értékeinek és törekvéseinek hamisságát. Ezért
bátorít:
János 14,27:
Békességet hagyok néktek; az én békességemet adom néktek: nem
úgy adom én néktek, amint a világ adja. Ne nyugtalankodjék a ti
szívetek, se ne féljen!
Ez a békesség annak a lelki erőnek a bizonyítéka, amely Jézus
követésében a tanítvány életének részévé válik. Ebből a



békességből hiányzik a nyugtalanság, a félelem, akkor is, amikor
legerősebb a konfliktus közte és a környezete között. Ellenben része
lesz a figyelem, az érzékenység, a megértés, és megértetés
képessége. A bátorítással párhuzamosan felkészít, az eredmény az
Isten Országának elérése, az emberek boldogságának
megvalósulása:
Máté 5,10:
Boldogok, a kik háborúságot szenvednek az igazságért: mert övék a
mennyeknek országa.
A mennyek országa tehát nem a túlvilágon az övéké, hanem a
megvalósulásában vehetnek ily módon aktívan részt, és akkor
boldogok, amikor láthatják az megszenvedett igazság mégis beérő
gyümölcsét.
Nem minden üldözés, vagy összeütközés jelenti azt a keresztet,
amelynek hordozását Jézus olyan fontosnak tartja. Itt nem egy
vallásért, egy hitért, vagy egy eszmerendszerért folyik a harc, hogy
valakit megostoroznak, börtönbe dugnak, üldöznek és
megköveznek olyan tanításért, amely nem értette meg Isten
Országának dolgait, mert nem fogja előmozdítani az Isten Országa
ügyét. Fordítva, a tanítványnak először meg kell értenie az Isten
Országa tudományát, és annak fényében másképpen lesz képes
megvilágítani azokat a szeretetlenségeket és igazságtalanságokat,
amelyek összeütközést, meghasonlást hozhatnak létre a tanítvány
és az uralkodó hitek, normák, törvények között.
Míg Mózes és a próféták tanítása út a lélek és a szellem
megerőtlenítéséhez, Jézus tanítása út a lélek megerősítéséhez.
Amikor a lélek erőtlen az egyén fél, a lélek ereje pedig bátorságot és
nyugalmat tart fenn az emberben. Jézus, amikor arra ösztönöz,
hogy ismerjük fel a lélek és a szellem korlátozását jelentő



folyamatokat, azok elhárítása a lélek megerősödését, és a szellem
felébredését eredményezi. Ez az ösztönzés Jézusnál egyszerű
megfogalmazásokban és példázatokban jelentkezik, de gyakorlatba
való áttétele valódi eredményt hozva terem gyümölcsöket. Nem
nehezek az Isten Országának a dolgai, a gyermekek talán a
legkönnyebben vesznek részt benne:
Máté 19,14:
Jézus pedig monda: Hagyjatok békét e kis gyermekeknek, és ne
tiltsátok meg nekik, hogy hozzám jöjjenek; mert ilyeneké a
mennyeknek országa.
A nehézséget nem dolgainak érthetetlensége, hanem az elménkben
a birtoklásról és irányíttatásról kialakított nézetekhez való
ragaszkodás miatti összeütközés okozza. Ezekhez kötődő és a jóról
és rosszról vallott hiedelmeink olyan szövevényes és bonyolult
rendszerekké válnak a fejünkben – indoklások, alátámasztások,
érvek, hivatkozások, minták, kiragadott esetek sokaságával együtt -,
hogy miattuk a legkönnyebben megélhető dolgok az Isten
Országából is nehéznek, érthetetlennek, hihetetlennek tűnnek.
Éppen ezért a tanítvány egyik dolga, hogy a cselekedeteivel
mutassa meg, hogy lehet másképpen élni és másképpen
gondolkodni, mint a birtoklás és irányíttatás rendszereiben
szabályokhoz kötötten élőknek. A másik dolga, hogy az Isten
Országának dolgainak megértésével rávilágítson azoknak a
nézeteknek a hibáira és tarthatatlanságára, amelyek
eredményeképp a világban a háborúságok, kihasználás, nyomor és
szenvedés a kialakított rendszereink tartozékává válnak, és nem
szűnnek meg addig, míg azok forrását és tartópilléreit fel nem
ismerjük, és nem változtatunk rajta. Az emberek megélhetésének,
lakhatásának, öltözködésének, jókedvének és gyönyörűségeinek
erőforrásait a mennyei Atya mindenki számára megadta, de amíg az



erőforrásoknak a birtokosai a felhalmozás, szerzés, nyereség,
kihasználás politikai, pénzügyi és gazdasági rendszereinek
szabályaival saját maguknak, szervezetüknek, intézményeiknek,
cégjeiknek haszna növelésére használják fel, addig a birtoklás és az
irányítás kirekesztő rendszeréből származó
megkülönböztetéseknek mindig ott lesznek az áldozatai. A
lemondás üzenete nem a szegényeknek, a kisembereknek szól,
hanem éppen azoknak a birtokosoknak, akik a világ különféle
erőforrásainak birtokában azt tehetnek a nem tulajdonos
többséggel, amit csak akarnak. A lemondás üzenete Jézus
tanításában tehát nem értelmetlen önmegtartóztatás, hanem egy
program része, amelynek célja az erőforrások visszaadása az
emberiség közösségének.
Az Isten Országának megteremtése tehát nem erőszakkal történik,
hanem azoknak az egyéneknek a tevékenységének nyomán, akik
benne szívesen vesznek részt. A világ felé pedig egy választható
életmód lehetőségének a bizonyítékát mutatják fel. A kapcsolat az
Isten országát megteremteni vágyók és a környezet akadályozó
vallásos, politikai, pénzügyi hatalmaival szemben az erőszak és
kényszer eszközei nélküli harc, amelyben a legfőbb fegyver a
tudomány, a felvilágosítás, valamint az engedetlenség, a nem
támogatás értelmes megválasztása. Hatalomnak alávetett ember
egyetlen dolgot tehet az akár törvényes, akár törvénytelen
kényszerrel szemben, nem engedelmeskedik, ha igazságtalanságra
és gonoszságra kényszerítik, a fenyegetés fizetségeit is vállalva,
Jézus története pontosan ezt az engedetlenségi vonást tükrözi az
őt támadó uralkodó vallási és politikai hatalommal és képviselőivel
szemben. De ha a törvénnyel való összeütközés nem az Isten
Országa miatt, hanem például anyagi vagy fáradozás követelése
miatt alakulna ki, akkor a megoldáshoz inkább veszítse el az ember
a követelését, mint ellenségének bármilyen törvényt felhasználó



manipulációjának az áldozatává váljék.
Máté 5,25:
Légy jóakarója a te ellenségednek hamar, amíg az úton vagy vele,
hogy ellenséged valamiképpen a bíró kezébe ne adjon, és a bíró oda
ne adjon a poroszló kezébe, és tömlöcbe ne vessen téged.
Máté 5,40-41:
És a ki törvénykezni akar veled és elvenni a te alsó ruhádat, engedd
oda néki a felsőt is.
És a ki téged egy mértföldútra kényszerít, menj el vele kettőre.
Fontos felismernünk, hogy ezekben a szavakban egyáltalán nem a
felsőbb hatalmasságnak és a törvényeiknek való feltétlen
engedelmeskedés fogalmazódik meg, hanem az ellenséggel
szembeni konfliktus rendezésének egy törvényen kívüli módja.
Az Isten Országát megteremteni vágyó egyén tehát tehet fontos
dolgokat, hogy jogát az Isten országának megvalósításához
megőrizhesse. Az egyik tehát a környezettel szembeni vita, amely
Isten Országa körüli nézetek homályosságát próbálja meg tisztázni.
Lukács 19,47:
És tanított minden nap a templomban. A főpapok pedig és az
írástudók és a nép előkelői igyekeztek őt elveszteni
A tanítás nem eldugott helyen történt, hanem az uralkodó rendszer
központi intézményében. Hogy ott képes volt megőrizni a
támadások közepette a pozícióját, eddigi tanításának megnyert erők
nagyságának köszönheti.



A másik a jól megválasztott engedetlenség, amely a környezet meg
nem értéséből eredő konfliktusokban nem mások szenvedéséhez,
terheinek növeléséhez és boldogtalanságuk előidézéséhez vezető
ajánlott, kényszerített, elrendelt vagy előírt utakhoz igazodik, vagy
alkalmazkodik.
Márk 7,7-8:
Pedig hiába tisztelnek engem, ha oly tudományokat tanítanak, a
melyek embereknek parancsolatai.
Mert az Isten parancsolatját elhagyva, az emberek rendelését
tartjátok meg.
Az engedetlenség melletti döntésnek egy hatalom fennhatósága
alatt persze a hatalom rendelkezéseinek alapos ismerete és bírálata
mellett van értelme. Jézus képes volt annak a tudománynak
Mózes és a próféták szellemiségének - a hiányosságait kimutatni,
amelynek a környezete életének befolyásolásában éppen
meghatározó jelentőségű volt, és ezzel a célja az alárendelt,
engedelmes viszonyokon való változtatásról szóló tanítás hirdetése.
A harmadik annak megválasztása, hogy az egyén élhessen azzal a
jogával, hogy erőforrásainak birtokában kit támogat, és kitől vonja
meg a támogatását javakban, pénzben, munkában, és erkölcsileg, a
támogatás mértékét, módját és kötelességét ne az emberek feletti
hatalom határozza meg. Például, ha a környezetben bármilyen
folyamat az Isten Országának kialakulása felé, tehát az emberiséget
megfosztó erőforrások birtoklásának kialakult rendjének, vagy az
emberek feletti uralkodás megszüntetéséhez vezet, akkor joga van
támogatásban részesíteni, ha hitetlen akkor is, ha pedig inkább
ennek a birtoklási rendnek és az emberek feletti uralom
megszilárdításának feltételeit segítené, akkor joga van azokat
megvonni, ha az hívő, akkor is.



A környezettel szembeni konfliktusban azonban óvja Jézus a
küzdőket a biztos vesztésre vezető utaktól, és az erőviszonyok
mérlegelését tanítja:
Lukács 14,28-32:
Mert ha közületek valaki tornyot akar építeni, nemde először leülvén
felszámítja a költséget, ha van-e mivel elvégezze?
Nehogy minekutána alapot vetett, és elvégezni nem bírja, csúfolni
kezdje őt mindenki, a ki látja,
Ezt mondván: Ez az ember elkezdette az építést, és nem bírta
véghezvinni!
Vagy valamely király, mikor háborúba megy, hogy egy másik királlyal
megütközzék, nemde leülvén először tanácskozik, hogy tízezerrel
szembe szállhat-e azzal, a ki ő ellene húszezerrel jött?
Mert különben még mikor amaz távol van, követséget küldvén,
megkérdezi a békefeltételeket.
A harc a környezettel szemben az erőviszonyok mérlegelése nélkül
értelmetlen. Ha egy igazság bizonyítására nincs elegendő vagy
találó alátámasztás tapasztalatban és meglátásban, az ellene
felhozott érvek működőbbek és bizonyíthatóbbak, akkor a harc
kimenetele bukásra van ítélve. Megfelelő tapasztalatokat és az
igazság megfelelő ismeretét kell összegyűjteni ahhoz, hogy az Isten
Országát, a tornyot valaki felépíthesse, a közösség a környezet
válságainak megoldására győztes ajánlatot hozzon.
Az Isten Országa nem kényszer a világnak. Alternatív megoldás,
amit az Isten Országát megértő és kialakító egyén vagy közösség
képes felajánlani olyan esetekre, amikor a világban az



összeütközések, pusztulás és zűrzavar megszüntetésére alkotott
hatalmak és rendszerek nem képesek megoldani, és ha az Isten
Országát megvalósítók az élet valódi értékeit mutatják fel, akkor
válik az emberiség számára választható versenytársává a törvény
uralmi rendszerek verzióinak. Az Isten Országában nincs a pénz
rendszereiben jellemzően meghatározott bűnözés, mert nincsen
egyéni felhalmozás, így a szerzéssel és egyéni értékfelhalmozással
kapcsolatos mesterséges szükségleteknek nincs létalapja.



Mózes elvetése
Mózes alatt immáron nem csupán egy személyt, hanem egy
fogalmat kell értenünk. Egy szemléletet, amely a jó és gonosz
fogalmaival operálva egy törvényekkel kikövezett hatalmi rendszert
kovácsolt össze, amely összes fogalmunkat a jóról és rosszról a feje
tetejére állította. Mózes úgy szabadít, hogy eredményeképp
szolgává tesz, úgy kegyelmez, hogy közben kegyetlen, úgy védi az
életet, hogy közben elveszi az életet, és mindezt egy központi
hatalom kialakításának érdekében teszi. Mózes ma tehát egy
szemlélet, a törvényalapú világuralom szerkezeti kialakításának és
felépítésének elmélete, eszköze a büntetés és jutalmazás, félemlítés
és megfizetés, függetlenül attól, hogy időközben ezek a fogalmak
átalakultak börtönre, pénzbüntetésre, pénzbehajtásra vagy
bérezésre. A szemlélet terjed, és egyre erősebb, lehet, hogy ma
nem Mózesnek hívjuk, hanem büntetőtörvénykönyvnek,
államapparátusnak, végrehajtó és ellenőrző intézménynek, az
ítéletet pedig pénzügyi befektetésnek, vagy adónak, az emberiség
egyre zavartabb, és tanácstalanabb az érthetetlen pusztulás előtt.
Mózessel az emberiség egy olyan mérgező nyilat kapott, amelynek
sebe egyre mérgesedik, elfertőzi a szervezetet, és mint a rák,
hatalmába keríti a testet, míglen a tagjai elsatnyulnak, a bőre kifakul,
élete pedig vértelenné válva a méreg egészen megöli.
Nem mehetünk el a folyamat mellett anélkül, hogy egy kis figyelmet
nem fordítanánk a megértésére. A búza közé vetett konkolymag
egyre terjed, szaporodik, és lassan nem lesz kenyérre való termés,
hogy éhen ne haljon az emberiség. Nem az embert kell irtani,
hanem a szemléletet kell megérteni. Jézusnak a tanítása a búzáról
és az ellenség vetette konkoly magjáról eredetileg a fertőző
szemlélet megértésére utalt, hiszen a felnevekedett vetésben már
látható a különbség, és amit végül tűzre kell vetni, az nem az ember,



hanem a jól megítélhető konkoly-szemlélet. Mózes országában a
büntetés és a jutalmazás a hatékonyságot növelő erő, de Mózes
nem értette meg, hogy a tisztesség és erkölcsösség nem
lehetséges olyan országban, ahol a félelem és a haszon, uralkodó
szempont. A büntetés és jutalmazás valóban hatékony szabályozó
erő, de az általa teremtett rendben azok kezébe kerül a hatalom, aki
a nagyobb ajánlatot teszi a megfélemlítésre, vagy a legnagyobb
haszon megszerzésére. Ezt Mózes nem tudta azzal kiküszöbölni,
hogy az Úristen nevében teszi és a legmagasabb hatalom oldaláról
kívánt megszólalni, ellenkezőleg tovább mérgesített a helyzeten, és
mintát alkotott a hatalommal való szembenállás erőszakos
kezelésére és az erőszak törvény általi igazolására.
Nem mondhatjuk, hogy ma létezne ország, amely ne tartalmazná
rendszerében a „Mózes szemléletnek”, a mindenható, mindentudó
és mindent látni akaró törvényuralmi rend elképzelésének enyhébb
vagy erősebb változatát, és ezzel ne kövesse el ugyanazokat a
hibákat, amelyeket az ószövetség leírásaiban, Izrael történeteiben
jól kivehetően tanulmányozhatunk. Ha ezek a hibák olyan súlyosak,
hogy az emberek közötti megosztások, konfliktusok, meg nem
értés, és boldogtalanság forrásait szolgáltatják, akkor változtatás
nem lehetséges ennek a folyamatnak megértése nélkül, Jézus
felkínált egy alternatív megoldást, amit Isten Országának hívott, és
amit képtelenek vagyunk addig teljes erejében megérteni, amíg
Mózest, a prófétáival együtt el nem vetjük. Jóllehet Jézust a Mózes
szemlélet hívei meggyilkolták, de tanítása felett nem voltak képesek
már hatalmat szerezni. Egy dolgot tehettek, megzavarták a búza
fejlődését a közé vetett konkollyal, de a vetés felnövekedett, és
meglátszik a konkoly a búza között. Itt az aratás ideje, és a konkoly
kévékbe kötése, elvetése, hogy a búza végül bekerülhessen az Isten
Országának csűrjébe.