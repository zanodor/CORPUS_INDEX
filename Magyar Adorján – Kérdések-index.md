---
master_file: "[[@MagyarAdorjanKerdesekpdf]]"
---
# Index for Magyar Adorján – Kérdések.pdf

Magyar Adorján: Kérdések
Ázsiából jöttünk-e, vagy európai ősnép vagyunk?
Bevezetés.
Olvastam Marjalaki Kiss Lajosnak Anonymus és a magyarság eredete c. rendkívül érdekes, nemrég megjelent tanulmányát, amelyben azt bizonyítja, hogy a magyarság Magyarországnak őslakossága, illetve, hogy az országot Árpád honfoglalását már ezredévekkel megelőzőleg is magyarság lakta. Véleményét a szerző ezen szavakban összegzi: Úgy gondolom, hogy a mai magyarság zöme nem Árpáddal jött be, sőt már az avarok, hunok előtt is itt élt és magyarul beszélt. Mielőtt az alábbi kérdéseket azok számára, akik Kiss Lajossal ebben az általam is vallott meggyőződésben nem értenének egyet, föltenném: röviden összefoglalva előre bocsátom a magam következtetéseit, amelyekre körülbelül két évtizeden át folytatott néprajzi és nyelvészeti kutatásaim után jutottam, s amelyekről egyet-mást már előzőleg az Etnographia-ban, a Hadak Útja c. folyóiratban és másutt is írtam. Szerény véleményem szerint is, a magyarság őshazája Magyarország, azaz a Kárpátok medencéje, amelyben fajunk és nyelvünk kialakult, és ahol magas szellemi műveltsége volt már azon ősidőkben, amikor az árja népek még nem léteztek. Csatlakozom itt Nagy Géza jeles tudósunknak az Etnographiában Turánok és árják cím alatt megjelent tanulmányában kifejtett azon véleményéhez, amely szerint az árjaság csak ősnépeink és egy más faj az Európában a történelemelőtti időkben élt barlanglakó neanderthaloid ősfaj keverékéből előállott újabb faj, amelynek nyelve, szókincse legalább is felében ősnépeink nyelvéből vétetett.
Magyarországi eredeti ősnépünk, azaz az ősmagyarság legnagyobb része beláthatatlan időktől fogva békés földművelő nép volt, - aminthogy ma is az – és mindig magyarul beszélt, azaz helyesebben szólva: mai magyar nyelvünk ősalakját beszélte. E nép, vagy faj az ezredéveken át, időközönként számtalan rajt bocsátott ki magából, hol északra, hol keletre, hol délre és nyugatra, amely kivándorolt szakadékai kint néha nagy műveltségeket is alapítottak, (szumirok, pelazgok, etruszkok, stb.) majd hosszú idők folyamán nyelvileg, fajilag elváltoztak, átalakultak, más népek közé vegyültek, de mindenfelé olyan nyomokat hagytak maguk után, hogy ezeket a tudósok és kutatók a világ különböző részeiben észrevevén a magyarságot hol innen, hol onnan származottnak kellett, hogy gondolják. Így régebben például a finnugor rokonság hívei őseinket északról, majd Vámbéry és a török rokonság hívei keletről, az ázsiai pusztákról jötteknek vélték. Mások, mint Tóth Jenő és legújabban Zajti Ferenc tényleg megállapítható nyelvi és faji összefüggések miatt, a magyarság indiai eredetét vitatják, ritkán gondolván azonban arra, hogy hiszen ama feltalált néptörzsek éppúgy a magyarságnak messze földre vándorolt leszármazottai is lehetnek, mint ahogy a magyarságot ideköltözöttnek véljük. Ismét mások a szumir nyelvnek a magyarral rokon volta miatt, vagy a kis-ázsiai és szíriai ősturáni műveltségek révén a magyarok eredetét délen keresik, (pl. Fáy Elek: A magyarság őshona) sőt, voltak olyanok is, akik az afrikai kámi nyelvekben található, a magyarral meglepően egyező elemek révén a magyarságot kámi eredetűnek, megint mások – különösen régebben – sémi származásúnak vallották. Végül némelyek, mint pl. Cserép József, azon elvitathatatlan egyezések révén, amelyek az



azték és más ős-amerikai nyelvek és a magyar nyelv között kimutathatók, a magyarságot Amerikából, vagy Atlantiszból eredőnek tartják. Mindennek eredményeképp tehát Európa közepén a magyarság továbbra is valóságos rejtélyként állott, és áll ma is. Teljesen megoldódik azonban a rejtély, ha a magyarság őshazájának magát Magyarországot tekintjük, ahonnan ősidőktől fogva egyes szakadékai minden irányban vándorolhattak ki. Sőt, csak így fejthetjük meg azt is, hogy a magyarság szervesen illeszkedik bele a közép-európai kerekfejű, kisvagy középtermetű fajba s hogy arcjellegében is a környező népektől, amelyek nagyrészt különben is csak elárjásodott fajrokonai, alig különbözik, valamint hogy nyelve, szókincse, népszokásai, népmeséi, viseletei is azokéval bár egyezőek, de sokkal őseredetibb jellegűek.
Vámbéry és mások, honfoglaláskori kétségtelen török nyomok alapján, azt is állították már, hogy Árpád honfoglalói nem is voltak magyarok, hanem tiszta törökök, akik Magyarországon egy már itt élt ugor néppel keveredtek, illetve, hogy a ma magyarnak nevezett nyelv e keveredés egyik terméke. Hogy a magyar nyelv ősnyelv és nem újabb keletkezésű keverék, ezt nyelvünk szavainak egymással való szerves és logikus, szócsoportok szerinti összefüggése révén, mihelyt arra alkalmam lesz, könnyen ki fogom mutathatni. Ami pedig Árpád magyarjait illeti, szerény véleményem az, hogy törökök ugyan nem voltak, de nyelvileg többé-kevésbé valóban el voltak törökösödve, fajilag azonban azon régebben keletre kivándorolt őstörzseinktől származtak, amelyek a mai Oroszország területein az ókorban igen nagy számban éltek, s kazárok, kunok, besenyők, palócok, vogulok, cseremiszek, votjákok, bolgárok, stb. néven a régi Oroszország történelmében is még nagy szerepet játszottak. De utóbb, a keresztény és mohamedán vallások felvételével, nyelvileg majdnem mind elszlávosodtak és eltörökösödtek, kivéve a kazárokat, akik zsidó vallást vevén fel, teljesen tönkrementek, birodalmuk szétzüllött, ők maguk pedig elzsidósodtak. Tudjuk, hogy a kereszténység felvétele után, mi is hajszál híján, hogy ősi nyelvünket a latinnal nem cseréltük föl, illetve hogy a magyar nyelvnek csak a legújabb időkben sikerült az országban ősi jogait visszanyernie, s a nép legalsó rétegeiből, ahol még beszélték, ismét az ország nyelvévé lépnie elő. Véleményem tehát az, hogy Árpád honfoglalói nemzetségileg magyarok voltak ugyan, de a magyarságnak oly törzse, amely valamikor Magyarországról, azaz az őshazából kiköltözött volt. Utóbb Attila, majd az avarok birodalmának bukása után, e földnek erősebb urai nem lévén, Árpád honfoglaló népe az alkalmat felhasználta, és itt élő fajrokonaival egyesülve, a bejött szláv, görög vagy oláh, germán és már elkeresztényesedett és szlávosodó bolgárok kezeiből az ezek által már birtokba vett területeket kiragadta. Ami után azonban e harcias, külsejében már törökös-perzsás jellegűvé vált magyar törzs itt élő földművelő rokonaival teljesen összeforrott, illetve azokkal ismét egy néppé lett. Ez összefoglalásnak, mint alapnak előre bocsátása után fölvetem alábbi, pontokba szedett kérdéseimet mindazok számára, akik fönti fejtegetéseimet – s azzal együtt Marjalaki Kiss Lajos említett véleményét – nem tartják elfogadhatónak, illetve más, ellenkező nézetek hívei, hirdetői. Kérem tőlük az e kérdésekre vonatkozó feleleteket, cáfolatokat, akár részekben, akár álláspontom s bizonyítékaim egészére.
1. Ha a magyarság Ázsiából jött, úgy hogyan magyarázhatjuk meg a következőket: Jankó János írja az „Etnographia” 1892. évfolyama 194. oldalán: „Itt hallottam azt a votyák mesét, hogy a votyákok ide (a mesét Szelti votyák községben hallotta) a Duna



vidékéről költöztek, és hogy a közeli Madjar helységnév hasonló nevű ismeretes személytől ered.” Mi, etnographusok ugyanis egyetlen igazán népajkon fennmaradt adatra több súlyt fektetünk, mint tíz tudákos kolostori barát írásaira. Tudvalévő pedig, hogy a magyaroknak ázsiai eredetéről szóló igazi néphagyományunk nincsen, ellenkezőleg, a krónikások közül pl. Anonymus kijelenti, hogy a parasztság csalfa meséire, hegedősök csacska énekeire nem hallgatott, vagyis csak azt írta meg, amit nyugati krónikákban olvasott. Szavaiból itt világosan kitűnik, hogy a nemzeti hagyomány tehát mást beszélt, mint ő. Sőt, Marjalaki Kiss Lajos azt is észreveszi, miszerint Anonymus kerüli, hogy az országban már Árpád honfoglalása előtt itt élt „paraszt nép”, vagy „föld népe”, azaz a földművelő őslakosság „nagy tömege” nemzetségéről beszéljen, holott ezeken kívül beszél Anonymus még – ugyancsak itt élt – szlávokról, bolgárokról, oláhokról és rómaiakról, (értsd németekről: azaz a németrómai birodalom alattvalóiról). Kik voltak tehát azon nagyszámú parasztok, akiknek nemzetiségéről nem szól, és akiknek meséire nem hallgatott? Nyilván a földművelő magyar őslakosság, amelynek meséire, énekeire pedig azért nem hallgatott, mert az ezekben mondottak nem mindenben egyeztek meg az általa nagyratartott nyugati keresztény krónikák tartalmával, amelyek pedig Magyarország népviszonyairól mit sem tudtak, s a Magyarországon végbement eseményeket természetesen csak felületesen ismerték. Ezen kívül az Árpád-házi királyok udvarában a parasztok, azaz az itt élő ősmagyarok meséiről Anonymus idejében kétségtelenül még azért sem illett beszélni, mert ezek a honfoglaló nemzetségek hadi dicsőségét – azaz tehát az Árpád-házi királyokét is – nagyon csökkentették! Nagyobb hadi dicsőség ugyanis egy országot tisztán ellenségtől, csupa győzelmes csata után – ahogyan azt Anonymus tünteti föl – fegyverrel elfoglalni, mint az ország igen nagy részét könnyűszerrel, harc nélkül, ellent nem álló, mint rokonoknak szívesen behódoló békés földművelők által fogadtatva megszállani! Ha tehát Anonymus az őslakosság meséit tüntetően megvetette: ezzel királyának is kedvét kereste. Azon Magyar nevű „ismert személyiség” pedig, akiről a votyákok a fönt említett helységet nevezték, szerintem aligha más, mint a Magyarországot és a magyarságot megszemélyesítő Magyar (vagy Magor) mondai ősatyánk, azaz, mint másutt már kimondtam: Őseink Napistene! Avagy nem nyilvánvalóbb mindez az eddigi elméleteknél?
2. Ha a magyar nyelv csak hét-nyolc század előtt, azaz a honfoglalás utáni századokban keletkezett keveréknyelv (azaz szervetlenül összehányódott nyelv) volna, hogy magyarázhatnók akkor a következőket: Kör ősszavunk nyelvünkben megvan a e o ö u és ü magánhangzós kiejtésű alakokban is. Például karika, keringő, kerek, kerék, kering, kör, görbül, korong, (a fazekas korong neve és a kering ige ehangos kiejtéséből keletkezett, mert a fazekas korong sebesen kereng, azaz kering) gurul, gyűrű, tájszólásos győrő, stb. Világos továbbá, hogy horog, horgas szavaink szintén ide tartoznak, ugyanúgy, mint görbe szavunk is. Hogy a horog megfogó, beakadó, megragadó valami, magyaráznunk fölösleges. Hogy viszont kacs szavunk szintén horgot, kampót, továbbá a növények kapaszkodó kacsait is jelenti, szintén tudjuk. Ezért nevezi Ballagi a paragrafust is kacsnak. A megfogással függ össze még kacs, kacsó, kacsi, - kéz, kezecske szavunk is, valamint ezért nevezi népünk a görbelábút kacslábúnak, a görbe nyakút kacska nyakúnak. (Ballagi) Világos tehát, hogy kacskaringó, vagy kacskaring szavunk összetett magyar szó, amely tehát a kacs, - horog, kampó szavunk, és a kering igénk



összetételéből képeztetett, és tehát olyan horog, vagyis kampó vonalat jelent, amely tovább folytatódva kering, keringőzik, vagyis kacskaringót, spirált képez. Almásy György ázsiai utazó az Etnographia 1904. évfolyama 233. oldalán a belsőázsiai kara-kirgizek ornamentikájáról írva elmondja, hogy a spiráldíszítményt a karakirgizek is kacskaring-nak nevezik. A magyarázatot illetőleg pedig tanácstalanul áll, illetve hiába kísérli meg e szónak a török nyelvbőli magyarázatát, mert hiszen világos, hogy ezen összetett magyar szó a törökből nem magyarázható. Hogyan kerül tehát e tősgyökeres magyar szó Ázsia közepébe, ha a magyar nyelv csak Árpád honfoglalása utáni időkben alakult ki? Nem kényszerülünk-e arra gondolni, hogy e szó Magyarországról került oda, illetve, hogy a kirgizek ősei valamikor magyar nyelvjárást beszéltek, vagy legalábbis egykor közéjük magyar népek keveredtek? Kimutatható az is, hogy nyelvünkben valamikor igen régen a jelző még a jelzett után következett, ami a ragozó nyelvek szellemének inkább meg is felel. Eszerint tehát kacskaringó ugyanúgy karingó kacs-ot jelent, mint ahogy Hegymagas, (Zala megyében) Magas hegy-et, Becskerek Kerek becs-et jelent. (Becs, bécs, bács, becse, pécs, régi nyelvünkben ugyanis vár, erődítmény értelemmel bír.)
3. Bögöly szavunk Ballaginál előfordul még bögöl és bököl alakban is, amely szavunknak bök – döf igébőli származása (lévén a bögöly nagyobbfajta szúró légy) egészen világos. Ezen bököl vagy bögöly szavunkhoz hasonló módon képeztettek döföl, emel, ötöl-hatol szavaink, valamint kétségtelenül öböl főnevünk is, amely utóbbi az ök döf lökve üt igetőből képeztetett, amely igetőből még öklel – döf szúr szavunk is keletkezett. (Ball.) Hogy például bökő, ölő, látó helyett népünk ma is ejt bökü, látu-t, mindnyájan tudjuk. Fáy Elek (A magyarság őshona 144-145. oldal) azt is kimutatja, hogy az igék mai –ó, -ő képzős alakjainak régen -on, -ön, -in felelt meg, illetve hogy például kötő helyett régen azt mondottuk hogy kötön, amiből aztán kötény szavunk is képződött. Ugyanígy például ugró helyett ugron, amiből az Ugron családnév származott. Ugyanígy például a bölönbika madár, valamint maga a bölény, -régiesen bölön – állat neve értelme is nem más, mint bölő, bőgő, bömbölő, aminek különben a török bulan – bika szó is megfelel. Ha mármost tudjuk, hogy a mongol nyelvben bögöne – bögöly (Vámbéry A magy. Kelet. 100. oldal) akkor tisztában kell legyünk azzal is, hogy ezen bögöne szó értelme nem más, mint bökön, azaz bökő – szúró, amely szóhoz főnévképző gyanánt szóvégi magánhangzó tétetett hozzá; hogy pedig bök igénknek bög kiejtése is volt, valószínűvé teszi az Erdélyben ma is használatos göb, göböd, döf, lök ige, ami ugyanolyan igető megfordítás, mint köp és pök, csavar és facsar, lükü és külü, (lökő, a mozsár törője). Hogyan kerül tehát ezen bögöne szó a mongol nyelvbe?
4. Ballaginál találjuk: berhe, börhe, bürhe – iparosok bőrköténye, bőrnadrág, amely szavaknak a bőr szavunkból származása kétségtelen. Börke, bürke szavaink pedig tudvalévőleg vékony bőrt, irhabőrt, hártyát jelentenek. Ha pedig ez így van: honnan kell akkor a pergament szót származtatnunk, amely hiszen írásra is, másra is használt hártyabőrt, finomabb fajta bőrt jelent, sőt, maga az irha – hártyabőr szavunk is az ír igénkhez nem veszedelmesen hasonlít-e? (Irka?) Tudom, hogy a pergament szót a kisázsiai Pergamon, ókori város nevéből származtatják, ahol a pergament készítést feltalálták volna, etnográfus és nyelvész



azonban az ilyen naív magyarázatot aligha fogja elfogadni, illetve a berhe, börke pergament összefüggést valószínűbbnek fogja tartani.
5. Tudjuk, hogy a régiek írásra használt másik anyaga a papirusz-nád, (ír igénk itt is felkísért) hártyája volt, amely nád nevéből a papiros szó maga is ered. Csakhogy a latinban a papiros neve charta, amelyben nem világosan a magyar hártya szó ismerhető-e fel, amely hiszen mindenféle bőrt jelent? Azoknak pedig, akik esetleg a magyar hártya szót kísérelnék meg a latinból származtatni, felhozzuk, hogy a hár szótöve azonos a kéreg szóéval, amelynek a-hangos kiejtése él a hársfa azaz kéreg, vagy kérgesfa nevében. Hárs szavunkat ma csak egy bizonyos fa nevéül használjuk. Ballaginál azonban még a következő jelentését is találjuk: hárs – a fa héja, külső kérge. Továbbá még: hársolni – általában fa, különösen hársfa kérgét hántani. Ugyancsak Ballaginál találjuk még ezen párhuzamot is (amely viszont a hártya szavunkkal függ össze): hárt – valaminek héját, vékony kérgét lefejti, - azaz tehát – hánt, hántol vagy hársol. Mindezen összefüggések, illetve párhuzamok (hártya, hárt, kártya, hárs, hársol, hánt, hántol) kétségtelenné teszik tehát, hogy hártya szavunk nyelvünk ősi, szerves alkatrésze, illetve hogy nem vétetett a latinból. Ha azonban pl. kéreg szavunk is nyelvünknek ilyen szerves, ősi alkatrésze, úgy honnan származik akkor a német Kork – fakéreg szó? Valamint a német Haut – bőr szónak a magyar hánt és háncs szavakkali hasonló volta is nem feltűnő-e? A hársfakéreg hajdan igen fontos termény volt, amennyiben belőle hajlékonyra főzve, a legkülönbözőbb háziedényeket, dobozokat és más eszközöket, sőt, bocskort is készítettek. Oroszország némely részében a hársfakéreg ma is fontos kereskedelmi cikk. Ezek magyarázzák meg az erdélyi kártya – fából való vizeskorsó szót is, amely edény régen szintén hársfakéregből készült. Tudvalévő, hogy írásra régen nyírfakérget is használtak, mely a hársfáénál vékonyabb, finomabb. Ilyen, de még finomabb volt a papirusz hártyája, vagy kártyája is.
6. Visszatérvén a kör, vagy azzal hangtanilag azonos győr, gyűrű szavainkra, felhozzuk, hogy Vámbéry (A magy. kel. 68.old.) és mások is, kik a magyarságot ázsiai nomád népnek tartják, megállapították, hogy a magyar kör szó azonos a tatár küren, csagatáj körün, - kör, mongol küria – gyűrű szóval. Miért nem állapították meg azonban azt is, hogy a latin corona, görög korone – karika, gyűrű, a fönti körün-nel szintén azonos, illetve, hogy mindezek szintén a kör, kor szótőre vezetendők vissza? Miért nem állapították meg, hogy a németben is Kreis – kör, krumm, a görögben gürosz - görbe, hajlított, amely utóbbi görög szót a magyar görbé-n kívül még a gyűrű és gyűrött, gyűrni szavainkkal is összehasonlíthatjuk. Miért nem állapították meg, hogy a latin circulus is ide tartozik? Miért nem állapították meg, hogy a görög krikosz – karika nem más, mint a magyar karika vagy karikó szónak elárjásított, azaz magánhangzó-kihagyásos, kopott alakja görög –sz végződéssel megtoldva? Mindehhez hozzátesszük még, hogy karika szavunk – amelynek Ballaginál még gariga változata is van, - szintén összetett magyar szó, amely a kar (=kör) ősszavunk és a régibb nyelvünkben létezett iga – gyűrű, karika szavak összetételéből, azaz tehát két azonos értelmű magyar szóból képzett összetételből keletkezett, mely iga szavunk az állatok befogására való iga nevén kívül, még a tal-iga szavunkban is megvan, mert kimutatható, hogy a taliga szó eredeti értelme tulajdonképpen kerék volt.



7. Ha a magyar kör, ker szóból keletkezett kerít, körít igéink és az ebből továbbfejlődött kerítés és kert szavaink jutnak eszünkbe, és tudjuk, hogy ker, kerek szótövünknek és szavunknak kar, karika változatai is vannak, akkor fel kell vetnünk azon kérdést is, hogy honnan származnak tehát a német Garten, olasz giardino – kert szavak?
8. A finn nyelvben kalteva – menetelés (Szinnyei) amely szónak megfelel a magyar halad és kel (útra kel). Honnan származnak tehát az olasz calle – gyalogút, ösvény, calla – átmenet, és a görög kelendosz – út, pálya? Hiszen világos, hogy az ilyen szavak csak a haladás, kelés, kal, kel tövű igéjéből mint őseredeti igetőből származhatnak, de sohasem megfordítva! Ezen igetövek azonban a magyarban és a finnben találhatók meg! Még meglepőbb tény, hogy a görög kelendosz-nak megfelel a szintén haladást, járást, kószálást jelentő magyar kalandoz, kolindál és kalézol. Mi összefüggésben vannak tehát mindezek a latin calendae, szláv koleda, oláh colinda, mordvin „Kjol-erda özaisz”-ával? Felvetem itt e kérdést mások számára, megjegyzem azonban, hogy magam a megfejtést tudom. Azoknak, akik a megfejtést megkísérelni kívánnák, útmutatóul megemlítem, hogy az ezen szavakkal és névvel összefüggő népszokás lényege mindig: házról-házra járás-kelés, sőt, faluról-falura való kószálás, ami kéregetéssel, azaz koldulással, kolindálással függ össze. Ugyancsak útmutatásul kiemelem, hogy kalóz szavunk is ezekkel és a kószálással függ össze.
9. A magyar levegő, lebeg, lebegő, lebegés, libegés szavak mind könnyűséget kifejezőek, amelyeknek finn megfelelője lievä – könnyű, enyhe. Hogyan magyarázható tehát az, olaszban is lieve, a latinban pedig levis – könnyű, enyhe? Ha a magyar lebeg szóból származik a magyar lebke, lepke, akkor a latin libelle – pille, szitakötőféle szónak a magyar libeg szóhoz is okvetlen köze kell, hogy legyen, eltekintve attól, hogy hiszen a latinban is libra, libratio – libegést, lebegést jelent. Avagy azt véljük-e, hogy a finnek és magyarok lievä, levegő, lebeg, lepke és libeg szavaikat mind a latinból és az olaszból vették? Részemről mindenesetre, miután bebizonyosodott, hogy az etruszk nyelv a finnek és a magyarnak volt rokona, azon véleményen vagyok, hogy ezen szavakat is, mint annyi mást, amaz itáliai ősnépeink hagyták a rómaiakra, majd a latinokra, amely ősnépekről ma már tudjuk, hogy az egész itáliai és római műveltséget is ők alapították. A finn nyelvben továbbá lievittä – enyhít, könnyít, vagyis tehát ezen finn –itta és a magyar –ít, egymással teljesen azonos valami. Honnan származik tehát az olasz lievito – élesztő? Vajon ez is nem ősi ugor-magyar szó-e, amelynek értelme könnyítő, miután az élesztő az, ami a tésztát, kenyeret könnyíti, könnyűvé teszi?
10. Ha az eddigi elméletek szerint őseink nomádok és műveletlenek voltak is, a vizet vajon nem ismerték-e, s ennek nálunk vajon neve nem volt-e? Hogy van az tehát, hogy a magyar víz szó a német Wasser szóval egyezik? Hogyan van az, hogy viszont az ugor vit, vete, ved – víz (a sziszegő sz, vagy z hang t-vé, d-vé tudvalevőleg igen könnyen változik) a szláv voda – víz szóval egyezik teljesen? Nem kényszerülünk-e itt is arra gondolni, hogy hogy ha itt valaki átvevő volt, úgy azok csak a turániaknál sokkal később keletkezett árják lehettek, illetve, hogy – amint Nagy Géza sejtette, - az árják itt nem is átvevők voltak, hanem szókincsük nagy részét már keletkezésükkor készen örökölték. Mindenesetre a magyar víz és az ugor



vit, ved még egy tagú, ősegyszerű szavak, ellenben például a német Wasser többtagú, azaz összetett szó, amely eszerint tehát csak későbbi keletű lehet.
11. Ha a magyarság Ázsiából vetődött volna Európába: hogyan magyarázható akkor, hogy nyelvünk szavai a régi görög és latin nyelvekkel oly meglepő egyezéseket mutatnak? Például: görög kampülosz – görbe, hajlott, amely szó a magyar kampó, gamó, kamó görbeséget, hajlottságot kifejező szavakkal egyezik, amelyeknek még a finn kumara – meggörbült, görbe szó is eléggé megfelel. Sőt, a gamó, kamó szavunk (Ballaginál: pálcaféle eszköz horgas véggel) a latin hamo, hamus szóval is egyezik.
12. Hogyan magyarázzuk azt, hogy a magyar fény szó a görög faino, faienosz és fenomen fényt, fényességet, fényes jelenséget, tüneményt jelentő szavakkal egyezik?
13. A görög agro szó, amely különben a latinban is megvan, jelent egyúttal földet, mezőt és vadságot, műveletlenséget, durvaságot is. A magyar ugar szó szintén földet, mezőt jelent, de olyat, amely műveletlenül hagyatott. Az öszefüggés nem szembetűnő-e? Márpedig, hogy az átvevők nem mi voltunk, bizonyítja a szumir agar, igara – föld, ugar. (Kimnach Ödön: Magyar-sumer kis kézi szótár. Karcag, 1905.)
14. Miként magyarázható az, hogy a görög nephosz – sereg, tömeg szónak teljesen megfelel a magyar nép szó? Viszont a magyar seregnek nem teljesen megfelel-e a német Schaar – sereg szó, holott hiszen a törökben is cserig, cseri – sereg! (Vámbéry) Elképzelhető-e tehát, hogy mind e szavakat a magyarok éppen a görögből, latinból, németből, törökből szedték volna össze? Nem kényszerítenek-e mind e dolgok arra gondolni, hogy ellenkezőleg: a magyar azon ősnyelv, amelyből az újabban létrejövő nyelvek szókincsük nagyrészét örökölték?
15. A párta, amely rendesen félhold alakú, és a fejen valóban mintegy pártázat, (Gesims, vesd össze: párkány, part) módjára áll, tudjuk: a szüzesség jelképe, illetve – amint az kimutatható – magát a szintén félhold alakú szűzhártyát jelképezi. Hogy ez mennyire igaz, népmeséink gyönyörű költészetű, de rejtett hitregei értelmű motívumaival bizonyíthatom. Honnan származik tehát a görög parthenosz – szűz szó? A hold szűz istennőjét Artemiszt a görögök, fején a magyar lányokéval teljesen azonos félhold alakú pártával ábrázolták. (Lásd: Versaillesi Diana.) Ezen kívül az, hogy a különben is holdkaréj alakú párta rendesen ezüsttel (és fehér gyöngyökkel) volt ékesítve: a pártát a holddal szintén közvetlen összefüggésbe hozza. (Szélén gyönggyel ékesített pártát görög és római ábrázolatokon is látunk.)
16. A magyar szerencse szót pusztán a hasonló hangzás alapján a szláv szrecsa szerencse szóból származtatják, hogy azonban a dolog nem ily egyszerű, az alábbiakból látni fogjuk: Mindnyájan ismerjük azon általános közmondást, hogy „a szerencse forgandó”! Márpedig tudjuk, Fortuna istennőt futó, gördülő, forgó keréken, néha golyón, vagy



szekéren állva szokták volt ábrázolni. Ebből kitűnik tehát, hogy a szerencse és a forgás között valami hitregei összefüggés is kellett legyen. A magyar nyelvnek pedig a forgásra van még egy másik szava is, és ez a sergés, sürgés, sirgés, amely szóalakokból: sergő, serengő, sírülő, sürgő szavaink is képezhetők. (Megjegyezzük, hogy ezen sireng, sereng szavunk párhuzamai még nyelvünkben a kereng, illetve kör, kerek szavaink is.) Annál meglepőbb tehát, hogy viszont pontos párhuzamként a latin Fortuna név a magyar fordul, forog igével azonosul, (éppúgy, mint a szerencse szó a sereng igével) amihez azonban hozzá kell tennünk, hogy a latin verto, szláv vrti – forog igék is csak a mi fordul, forog igénk változatai, amelyeknek, hogy például ehangos változata is volt, bizonyítja fergeteg szavunk, amely utóbbinak a forgatag csak mélyhangzós mása. Hogy azonban ezen magyar szavak nem származnak a latinból, vagy szlávból, bizonyítja az, hogy a finnben is viere – gödül, fordul, viiri szélkakas, värttina – orsó. (Honnan származik tehát a német Wirbel – örvény, forgatag szó?) Nem meglepő-e pedig ezen finn värttina és a latin fortuna szavak egyezése? Hogy őseredetében Fortuna istennő egy vízszintesen fekvő és forgó korong közepén álló, azaz tehát önmaga körül orsó módjára forgó, azaz sergő, serengő nőalakkal jelképeztetett, azt főképp néprajzi adatokkal be tudom bizonyítani. Mindezen szláv vir-, ver- forgást jelentő szavakkal legközvetlenebbül összefügg a finn virea – fürge, eleven, élénk, és a magyar fürge szó maga is. (Továbbá: serény, sürög, virgonc.) Úgy, hogy ezek révén rájövünk az erdélyi füremes, füremedik szavak eredetére is, amelyek értelme: serénység, fürgeség, gyorsaság, de egyúttal üdeség is. E réven egyszerre megfejtve látjuk egyrészt a német friss, másrészt pedig a magyar fürdik szavakat is, amely utóbbinak eredeti értelme tehát – frissül, üdül, füremedik.
17. A magyar szól, szólani (tájszólással szóll, szóllani) igének, amely hangadást, éneket, énekszerű hangzást jelenet, megfelel a török csalgi, vagy csallgi – hang, zene, amely a-hangos kiejtés, hogy a magyarban is megvolt: bizonyítja a csalogány, azaz csallogány szavunk, amelynek értelme tehát: éneklő, szóló, mert hiszen népünk ma sem mondja, hogy a csalogány énekel, hanem hogy szól. Honnan származik tehát a német Schall – hang, hangzás, és a szerb szlavuj, orosz szolovej – csalogány szavak? Honnan származnak maguk a szláv szlaviti – dícsérni, énekelni, és szlovo, szolovo – szó szavak?
18. A magyar hang és kong (a törökben hehezet nélkül: ong – hang) szavaknak sziszegő hangos párhuzamai a magyar zeng, cseng, csöng, és a török csenge – zene, dal. (Vámbéry) Honnan származik tehát a német sing, sang – énekel igető?
19. A magyar föld szó, mint földet általában jelentő szó, még nincsen semmiképpen sem specializálódva, azaz tehát ősszó, míg ellenben a német Feld, amely csak mezőt, szántóföldet jelöl, mint speciális jelentésű szó, csakis az előbbinek származéka, azaz későbbi keletű, nem ősszó lehet. Avagy honnan származik tehát ezen német Feld szó? Megjegyezhetjük, hogy a magyar valóban szokta is azt mondani: „Gyerünk ki a földünkre!” amikoris a szántóföldet vagy mezőt érti, csakhogy emellett a magyar föld szó megőrizte ősi, általános értelmét is. Nyelvtörténetileg képtelenség tehát, hogy a magyar föld – Erde szó származott volna a német Feld-ből. Avagy a nomád



magyarok sem vizet, sem földet nem ismertek-e még és mindkettő nevét a németektől tanulták-e?
20. A magyar él, élet, élénk, eleven szavaknak egyúttal vidám, jókedvű értelme is van, míg ellenben a finnben már specializálódva, külön találjuk az elä – él és iloise élénk, vidám szavakat, amely utóbbiaknak hehezetes megfelelőik is vannak: finn helea, hilpea – vidám, jókedvű. Honnan származnak tehát a latin-olasz hilaris, ilare élénk, vidám, jókedvű értelmű szavak, mikor hiszen a latinban az élet szava: vita?
21. Imént fölvetettük azon kérdést, hogy a német Feld – mező, szántóföld szó honnan származik, azaz ennek őseként a magyar föld szót hoztuk fel, állításunk arra alapítva, hogy e magyar szó még általános jelentésű ősszó, holott a német Feld már speciális jelentésű, azaz nem ősszó. Miután azonban ezen német Feld szó hangzásilag azonos a német Welt – világ szóval, amely pedig az egész földet, mint világot jelenti, így e két német szó között az összefüggést tagadnunk nem lehet, ami azonban egy újabb kérdés fölvetésére kényszerít: arra, hogy tehát honnan származik a német Welt szó? A magyar világ szó hangzásilag teljesen azonos a fényt jelentő magyar világ világosság szavakkal, ami hogy nem véletlen, illetőleg hogy a két szónak származása is közös kell legyen, bizonyítják a szerb-horvát nyelvben meglévő pontos párhuzama, vagyis az, hogy itt is: svet, svijet – világ (mundus), svetlost, svijetloszt – világ, világosság (lux). Tudvalévőleg pedig világos szavainkat népünk némely vidéken ma is ejti még velág, velágos-nak is, amely kiejtésmód, hogy milyen ősrégi kell legyen, bizonyítja az, hogy a magánhangzó harmónia törvényét még nem ismeri, ugyanúgy, mint például málé, béka, góbé, kópé és még egynéhány szavunk. Ezen fényt jelentő világ, vagy velág szavainkkal egyezik a finn vällky és villku, amely szavak szintén világosságot, ragyogást jelentenek, valamint felhozható még a szumir vul – csillag és bil, pil – tűz, ami tehát mind azt igazolja, hogy a világosságot jelentő vil-, vagy val- szótő nyelvünknek ős szótöve. Ha pedig mindez így van, illetve ha különböző nyelvekben a világ szó a világosság nevéből képeztetett, vagy legalábbis azzal összefüggésben van, akkor ez nem kényszerít-e arra gondolnunk, hogy tehát a német Welt szó a mi világosság szavunkkal függ össze? Ezekkel kapcsolatban felemlítem itt népmeséink „Változó Vár”-át. Ez népmeséink szerint ugyanis Tündér Ilona vára. Hogy Tündér Ilona, vagy ahogy népünk még nevezi: Magyar Ilona nem más, mint őseink lég- és földistennője, azaz ugyanaz, mint például a finneknél Ilma, mosdva rokonnépünknél Ange Pataj istennő, azt már másutt megjelent cikkeimben említettem. A mordvák szerint pedig Ange Pataj laka az ég és föld között lebeg, ugyanúgy, mint ahogy népmeséink is tudnak arról, hogy selyemaranyhajú Magyar Ilona, vagyis a Tündérkirályné vára, némely változat szerint nyoszolyája függ a levegőben, sőt gyakran az is mondatik, hogy kacsa, vagy kakaslábon forog, viszont más változatok szerint e csodavár aranyláncon függ egy csillagról. Hogy mindez részben szimbolikusan értendő, és hogy mit jelent, itt nem magyarázhatom, de ezt másutt meg szándékozom tenni. Kimutatható továbbá az is, hogy változ, változik igénknek mai értelmén kívül még fordul, forog értelme is volt, ami különösen hangtanilag is igazolható, mert hiszen úgy a v mássalhangzó legközvetlenebb rokona az f-nek, mint az l az r-nek, a t pedig a d-nek, ami szerint



tehát a változ és fordul szavak egymásnak hangtani rokonai is. Ha pedig mindezt így megálapítottuk, akkor érteni fogjuk azt is, hogy a latinban, olaszban volta miért fordul!? Ballaginál találjuk: magyar velence – szélkakas (ugyanaz tehát, mint a finn viiri) ami szerint nyelvünkben valamikor a forgást jelentő val, változik igénknek még egy e-hangzós vel-, veltözik megfelelője is kellett, hogy legyen, amit különben teljesen igazol is a német Welle – forgó tengely. A forgás magyar r-es kiejtésű szavait (fordul, forgatag, fergeteg) a finn värttina – orsó szóval egyetemben a latin Fortuna istennő nevével már szintén összevetettük. Nem csodálatos-e tehát, hogy az angolban meg World – világ, amely szóban még egy r hangot is közbeékelve találunk? Mindezekből azonban azon meglepő tény is kibontakozik, hogy a Földanya, azaz a lég és föld istennője, vagyis – amint másutt már említettem – a magyarok mondai ősanyjának, Magyar Ilonának vára tulajdonképpen maga a föld, annak légkörével együtt: márpedig hiszen a föld valóban forog! Hogy az anyaföldnek az emberiség anyjaként való felfogása mily helyes szimbolizálás, azt magyaráznunk is fölösleges. Ami azonban a legmeglepőbb: az, hogy ezek szerint tehát azon ősnép, amely ezen regéket valamikor a történelem előtti időkben megalkotta, tudta azt, hogy a föld forog! Hogy pedig ez mennyire nem valószínűtlen dolog, legfényesebben bizonyítja azon tény, hogy vogul rokonnépünk hitregéi máig is mind azt állítják, hogy földünk kerék módjára forog a saját tengelye körül. (Ld. Etnographia, 1891. 29 és 150. old.) Ezzel szemben tény, hogy az árja bölcsesség még csak nem is olyan régen Galileit máglyára akarta vinni azért, mert azt kezdte állítani, hogy a föld forog! Jelen cikkem legelején említettem már, hogy véleményem szerint fajunk ősnépének Európában azon történelem előtti ősidőkben, amikor az árjaság még nem létezett volt, már volt egyszer egy igen magas szellemi (nem technikai) műveltsége. Kitűnt tehát a föntebb elmondottakból egyrészt az, hogy világ szavunk összefügg a világossággal, másrészt pedig, hogy ezen kívül összefügg még a forgás r-es és l-es kiejtésű igéivel is. A „Változó Vár”-ról, és ezzel kapcsolatban őseink lég és földistennőjéről külön hosszabb tanulmányt szándékozom írni, amelyben a szükséges nyelvészeti és néprajzi bizonyítékok kíséretében ezen gyönyörű ősregénket meg fogom magyarázni, összeszedve ennek az összes európai népeknél meglévő, de meg nem értett maradványait, a görög hitregékben is kimutatható nyomaival.
22. Véletlen-e az, hogy a magyar felhő szó egyezik a német Wolke - vel? (f és v egymással hangtanilag éppúgy azonos, mint h és k, a magánhangzók változása pedig tudvalevőleg alig játszik szerepet.)
23. Véletlen-e, hogy a magyar virul, viruló szavaknak teljesen megfelel a latin virens, olasz virulente szó?
24. Véletlen-e, hogy a magyar bogár szónak teljesen megfelel az olasz bacarozzo, római tájszólásban bagarozzo? Az olaszban -ozzo, -azzo, -occio (olvasd: -occo, -acco, occso) ugyanaz, mint a magyar -ocs, -acs, például a kapocs, labdacs, kövecs, bogaracska szavakban.
25.



Véletlen-e az, hogy a magyar kap, kapni, megkapni, elkapni – megfogni, megragadni azonos az olasz chiappare (olv. kiappare) – megfogni, megragadni igével? Hogy kap igénk igazi ősszavunk, eléggé bizonyítják kapocs és kampó szavaink, amelyek a megragadás, megkapás fogalmával legközvetlenebbül függnek össze, sőt, világos, hogy kapa szavunk is ezek közé tartozik, mert tudjuk, hogy a legősibb kapa az egyszerű kampós faág és a szarvas agancsából készült kampó volt. Ha pedig kapálni igénk a kapa szóból képeztetett, honnan származik akkor a szerbhorvát kopati – kapálni, holott hiszen a kapa szerb-horvát neve motika? Másrészt a magyar kapa szóra nem meglepően hasonlít-e az olasz zappa (olvasd: cappa) kapa, amely olasz szó az olasz chiappare, tájszólásos ciappare (olv. kiappare, csappare) – kapni, megkapni, elkapni szóból éppúgy származik, mint a magyar kapa szó a magyar kapni, kapkodni, kapdosni szavakból?
26. Véletlen-e az, hogy a magyar pipacs szó az olasz papavero – pipacs szóval egyenlő?
27. Véletlen-e, hogy a magyar foly, folyik, folyó szavak teljesen egyeznek a latin és német fluere, fluss – folyni, folyó szavakkal?
28. Véletlen-e, hogy a magyar rőt – vörös, teljesen megegyezik a német rot és olasz rosso – piros szavakkal?
29. Véletlen-e, hogy a magyar parázs szó azonos az olasz bragia (olv. bradzsa) – parázs szóval? Vajon miért akarjuk nyelvünket mindig csak az ugor és török nyelvekkel összehasonlítani, és nem foglalkozunk például a régi itáliai nyelvekkel, holott Martha francia tudós már elég régen megállapította azt, hogy az etruszkok nyelve az összes ma élő nyelvek közül a finnhez és a magyarhoz állott a legközelebb?
30. Véletlen-e hogy a magyar luk, lék, lik szavak a német Loch, Leck, Lucke szavakkal teljesen megegyeznek? Ha pedig mindez nem véletlen, akkor miért van így? Miért van az, hogy nyelvünknek alig van egyetlen régibb jellegű szava, amelynek azonosa, vagy rokona valamely európai árja nyelvben meg ne volna? Ha mindezen szavakat még az olyanokat is, mint víz és föld ama „nomád magyarok” csak az Árpád honfoglalása utáni időkben vették volna át, akkor azelőtt úgyszólván még beszélni sem tudtak? 31. Miért van az, hogy az olasz tizzo, tizzone – tüzes üszök a magyar tűz szóval egyezik?
32. Miért van az, hogy a magyar ék szónak teljesen megfelel a német Eck, Ecke sarok?
33.



Hogyan magyarázható, hogy a magyar iker szónak megfelel a görög ikelosz egyforma, hasonló? Mikor hiszen a törökben is iki – kettő!
34. Hogyan magyarázható az, hogy az olasz-latin terra, terrano – föld, sík földterület, terrazzo – terasz szavak teljesen megfelelnek a magyar nyelv tér, térség, terület, elterül, terjed, terpeszkedik, tereget, terít szavai ter, tér – lapos felületet jelentő szótövének? Nem meglepően logikus dolog pedig az is, hogy nyelvünkben az ősi jellegű szavakban (nem műszavakban) ezen ter, tér szótő mindig két dimenziós valamire vonatkozik, holott a tár, tárul, társág szavaink mindig háromdimenziós valamire, azaz űrre vonatkoznak!? Hiszen tény, hogy az á hang ejtésekor szájunkat kitátjuk, ellenben az e vagy é hang ejtésekor szájunkat csak kissé nyitván széthúzzuk, mintegy szélességbe való kiterjedést fejezvén ki ezáltal is. Nem meglepő-e még az is, hogy ha ezen tér, ter szótövünket megfordítjuk, akkor is ugyanazon értelmet kapjuk, mert a rét is sík földterület, sőt, a réteg is laposan, szélesen elterülő valamit jelent, amit népies egyrétű, kétrétű kifejezéseink is világosan mutatnak. Honnan származik tehát a német Ried – vizenyős rét szó? Véletlen-e pedig, hogy a magyar vizenyő szónak a német Wiese – rét felel meg? Ha nyelvünk csak „keverék nyelv volna”, - amit az ázsiai, vagy finnugor-török elméletek kedvéért föltételezni kénytelenek voltunk, - hogyan magyarázható akkor, hogy nyelvünk szavai egymással ily csodás összefüggéseket mutatnak, holott keverék nyelvben a szavak csak véletlen szerint, azaz minden logikus összefüggés nélkül vetődnek egymás mellé!? De lássuk a dolgot még tovább is! Minden nyelvész tudja, hogy az r és l mássalhangzók úgyszólván azonosnak vehetők. És lám, a tér, terület, terep szavaink szótövét l-es kiejtéssel meg is találjuk: telek, telep, települ szavainkban, amelyek tehát szintén földet, földterületet jelentenek. Márpedig mindezeknek pontosan megfelelően a latinban is tellus – föld, talaj, felszín! Avagy talán ezen szavainkat (telep, telek, talaj) a latinból származtassuk? Nem lehet, mert tudjuk, hogy az idegenből átvett szavak az átvevő nyelvben más szavakkal nincsenek összefüggésben, elszigetelten állnak, holott ezek a szavak a magyarban a legcsodálatosabb összefüggésben vannak! De ez még nem minden! Terep, tereb, telep szavainknak teljesen megfelelnek még: talp, talap vagy talabor, (Ballaginál a kerék alá lejtőkön kötni szokott fatalp, ami a megkötött kerék talpát védi a kopástól) szavaink is. Másrészt a finnben is taulu – tábla. Említettük 5. számú kérdésünkben, hogy a magyar karika, guriga szavak a kör szavunk változataiból és a szintén kerekséget jelentő ősmagyar iga szó összetételéből állanak, valamint hogy taliga szavunk is eredetileg kerék értelemmel bírt. Ha pedig most a lapot jelentő magyar tel szótő és a finn taulu – tábla szó révén rájöttünk, hogy taliga szavunk tal része tábla, vagy lap-félét jelent, akkor világosan látjuk, hogy taliga szavunk azon ősrégi küllőtlen kerekek neve volt, amelyek kerek fakorongokból készültek és tálcához voltak hasonlíthatók, illetve a régi erdélyi fatálakhoz, fatányérokhoz hasonlítottak, ha azoknál nagyobbak voltak is. Ha azonban mindezek szerint taliga szavunkat egyenesen a történelem előtti ősidőkből származó és tiszta ősmagyar összetett szónak ismertük fel, úgy ezzel az eddigi, mindent az árjáktól származtató indogermán nyelvészetnek komoly bajt okozunk, mert ezáltal azon kérdés is felvetődik, hogy honnan származik a szintén kerek lapot jelentő német Teller szó, honnan a tallér és a dollár szavak? Másutt alkalmunk lesz majd kimutathatni, hogy a régibb magyar nyelvben egy er, ör, örű vagy örv – karika, kerekség jelentésű szó is létezett, ami szerint tehát a legutóbbi három szó is,



ugyanúgy mint a taliga, kerek lapot jelent. Említettük már, hogy nyelvünkben az ősidőkben a jelző a jelzett szó után is állhatott, mint például a Becskerek és a Hegymagas nevekben.
35. Mondottuk, hogy a magyar fény szónak megfelel a görög faino, faienosz, fenomen, amely görög szavak fényességet és fényes tüneményt jelentenek. Nem meglepő párhuzamosság-e tehát az, hogy valamint népünk a fény, fénylik szót következetesen ejti fém, fémlik, fémik-nek-is, ugyanúgy a görögben is fémi – előtűnik, feltűnik, amely görög szó, hogy a fénnyel valóban össze kell függjön, az olyan párhuzamok is bizonyítják, mint faino, fenomen - tündököl, tűnik, tünemény, vagy a német Schein, scheien, erscheien, amelyek egyúttal fényt és tűnést, látszatot is jelentenek. Másrészt a görög fémi szót a nyelvészek a szanszkrit bámi – tűnni, feltűnni, előtűnni szóval vetik össze, amelyre pedig a magyar bámul ige úgy értelemben, mint hangzásban elég közel áll, mert kimutatható, hogy a magyar csodálni, csoda és a szláv csudo szavak mind egy régi csod vagy csud – süt, fény szóból származnak. Mellesleg megemlítem, hogy a tudomány mai állása szerint azon régi elmélet, hogy az árják Ázsiából jöttek volna, már megdőlt, s az árjaság keletkezése helyének Észak-Európa tartatik. India műveltségét ugyanis nem az árják, hanem a turáni fajú őslakosság, a ma is még India lakosságának felét képező tamul-dravida népek alapították, (Caldwell, ill. Bálint Gábor: A tamul nyelv a turáni nyelvek sanskritja) s az árja hinduk, akiknek nyelve a szanszkrit volt, aránylag igen későn vándoroltak be Indiába, átvevén az ott talált műveltséget. Az olaszok és a franciák bár árják, de a legkategorikusabban visszautasítják, hogy őket valaki indogermánnak nevezze! Miért nevezik tehát a magyar nyelvészek közül sokan az árja fajt még mindig indogermánnak, holott e faj se nem jött Indiából, se az elnevezést nem vállalja?
36. Ha a magyarok nomádok voltak, akkor természetesnek találhatnók, hogy város szavunkat a szerb-horvát nyelvből vehettük, mert tudniillik: a szerb-horvát város város. Holott pedig a dolog éppen fordítva van! Világos ugyanis, hogy a magyar város, régi nyelvemlékeinkben váras szavunk a vár szóból képeztetett, és várral bíró, azaz váras helyiséget jelent. Miként magyarázhatjuk tehát mégis, hogy a délszlávok a szót a csak ezer évvel ezelőtt bejött nomád magyaroktól tanulták? Hol van itt a logika? Nem sokkal ésszerűbb-e azt fogadnunk el, hogy a magyarok éltek már ősidők óta városokban is, és hogy a közéjük később beszivárgó, de eleinte csak a hegyek között juh és kecskenyájaikat legeltető szlávok vették át a város szót? Hogy a balkáni szlávok ilyen életmódot folytattak, a szláv tudósok maguk is állítják, így magyarázván többek között azt is, hogy a törökök úgy őket, mint az oláhokat a közös vlah néven nevezték, amely szó tudvalevőleg juhokat legeltető hegyi pásztort jelent. Tény különben, hogy nemcsak az oláhok, hanem a tótok nagy többsége még mai napig is hegyi nép, és juh, vagy kecsketenyésztéssel foglalkozik. Ezzel a legélesebb ellentétben áll az, hogy a magyarok óriási többsége máig is földművelő, síkságon él, és még Erdélyben is a lapályosabb részeket lakja.
37. A magyar bendő, böndő, bödő, bedő, bodó szavak eredetileg hólyagot, fölpuffadt valamit jelentettek, amit világosan bizonyít a magyar bándor – disznóhólyag, amivel Erdélyben régen az ablakokat vonták be üveg helyett. Ha azonban ezen bendő,



bándor szavak ősmagyar eredetűek, úgy honnan származik akkor a latin venter, olasz panza (olvasd: panca) - bendő, has? A latin venter szónak a magyar bándor szóvali azonossága különösen felötlő!
38. Említettük, hogy nyelvtudományunk eddigi áláspontjai szerint például a víz és föld szavainkat a németből kellett volna kölcsönöznünk, és hogy ugyanúgy a magyar kő szó is a szláv kamen – kő szóból kell, hogy származzon. Más szóval, hogy a régi műveletlen nomád magyaroknak a földre, vízre, kőre saját szavuk még nem volt. Kérdezzük tehát, hogy az alábbi tényekről hogyan vélekedjünk: A magyar kő szó egyszerű ősszónak tekintendő. Ezen ősszóhoz a finn kive – kő szóban a v-hang csak utóbb ragadott hozzá, mert ma is azt mondjuk, hogy kövem, köves, kövek, stb., éppúgy mint lovam, lovas, lovak, tő, töves, tövek, aminek következménye, hogy némely egyszerű ősszó-tőhöz ezen v-hang végképp hozzáragadott. Például a régi szű, szí, (szív) szavunkhoz a szüvem, szívem kiejtés révén a v-hang végképp hozzáragadott, úgyhogy mai nyelvünkben már szív. Ugyanilyképp lett a régi eny, enyű szavunkból enyv, üd szavunkból üdv, ölyű szavunkból ölyv, stb. Így lett például a só szavunkból is sav műszó, azért mert népünk ősidőktől fogva a sót így képezte tovább: savam, savanyú, savó. Ugyanúgy a szó szavunkat szavak, szavam, szavazni alakban képezzük tovább – bár a mai irodalmi nyelv elég hibásan mindinkább divatba hozza az ilyeneket, mint sók, tók, szók, faluk, daruk, ahelyett, hogy savak, szavak, tavak, falvak, darvak, stb. Mindezen legutóbbi szavakhoz a v-hang nem ragadt hozzá, míg ellenben pl. az ó, óni ige az óvás, óvadék továbbképzés révén már óv, óvni-vá változott. Világos továbbá, hogy a szláv kamen – kő szó is a mi kő ősszavunk fejleménye, ugyanúgy, mint az annak megfelelő magyar kemény szó is, mert hiszen a keménység az ősember szemében a kőnek legjellemzőbb tulajdonsága, vagyis a szláv kamen szó tulajdonképpen már nem is az ősi kő vagy ka szóból keletkezett, hanem ennek egy származékából, a kemény szóból. Hogy ez mennyire igaz, a következő párhuzam is bizonyítja: Nyelvünkben kova egy bizonyos kemény kőnem neve, amelyből éppen keménysége miatt az ősember szerszámokat, fegyvereket készített. S íme, ezen kova szó, amely tehát a kő vagy kó ősszavunknak szintén vhangos továbbképzése révén jött létre, teljesen megegyezik a finn kova – kemény, és kive - kő szavakkal! Ezek után már nem fogunk abban sem kételkedni, hogy például a finn szarve szarv, valamint a magyar szarv szó maga is a régi, azaz ősi magyar szaru – szarv szó romlásából keletkezett, éppúgy, mintha a daru, falu helyett azt mondanók: darv, falv, mint ahogy mondjuk is. (Darvak, falvak.)
39. Miként magyarázzuk azt, hogy a magyar rúd – bot, vastag, karóféle szóval teljesen azonos a német Rute – vessző, bot? A föntebbiekben láttuk, hogy nyelvünkben az egytagú szavak, vagy szótövek megfordított alakban is előfordulnak (köp-pök, göbbög, csavar-facsar, tér-rét, csapkod-paskol, stb.,) amiért is a rúd szavunkkal a vele azonos jelentésű durung vagy dorong – bot, vastag karóféle szavunkat is összehasonlíthatjuk. Hogyan magyarázható pedig akkor az, hogy viszont az olaszban (különösen a római tájszólásban) tortore – dorong, bot? Azon körülmény pedig, hogy ezen tortore szó az olasz irodalmi nyelvben fenyítő, büntető értelemmel bír, meglepetésünkre nem azt bizonyítja-e, hogy a magyar dorgál és torol – fenyít, büntet szavaink is a dorong és egy tehát létezett tor – bot, rúd szóból származik?



Hiszen a bot vagy rúd valóban ősidőktől fogva a fenyítés, büntetés, azaz a megtorlás legáltalánosabb eszköze volt. A botbüntetés vagy megbotoztatás akárhány helyen ma is megvan még, sőt nyelvünkben is megebrudalni szintén annyit jelent, mint megbotozni. Márpedig a törökben is turgala – megdorgálni, rendreutasítani, fenyíteni, ami szerint tehát fönti szavaink a latinból vagy az olaszból nem származhatnak! A rúd szavunkból, vagy annak dur-, dor-, tor- alakjából származnak azonban kétségtelenül a törzs, törzsök, régiesen törs, törsök, valamint a torzsok, torzsa szavaink, és a tor (mellkas része) szavunk is, amelyeknek azonban pontosan megfelel az olasz torace (ejtsd: toracse) torso – törzs és torzo torzolo (ejtsd: torco, torcolo) – torzsa, torzsok. Rómában a szobrászok egymás között, ha valamelyikük egy „torso”-t (fej és végtagok nélküli törzs-szobor) kevésbé szépen csinált meg, az illetőt azzal szokták gúnyolni, hogy „Ha fatto un torzo ma non un torso!” (Csinált egy torzsát, de nem egy törzset!) Márpedig ha minden szavunkat, amelynek megfelelője valamely európai nyelvben megvan, azt onnan hozzánk származottnak „jövevényszónak” akarjuk tekinteni, akkor végülis oda jutunk, hogy – tisztelettel fel kell kérjünk bárkit, hozzon fel nekünk mondjuk kétszáz olyan ősszót, ami nyelvünkben nem jövevényszó, mert hiszen feltételezhető, hogy egy olyan nép, amely Európa közepén, összes ellenfeleit legyőzve, s azokat adófizetésre kényszerítve hatalmas államot alapított, legalábbis kétszáz szóval már rendelkezett! Ha pedig törzs szavunk néptörzs vonatkozásban a fa-törzs, (amelyből az ágak nőttek ki), azaz tehát a törzs alapszóból származott, hogyan magyarázható akkor például az, hogy a törökben is tirv – néptörzs, te a törökben maga a törzs alapszó nincsen meg!? Olvassuk csak el figyelmesen Vámbéry „A magyarság bölcsőjénél” c. könyvét! Látni fogjuk, hogy miként küszködik a lépten-nyomon feltoluló tényekkel, hogy azokat valamiképpen a magyarságnak Ázsiából való származtatása és keverék népként létrejötte elméletével összeegyeztethesse! Megállapítja, hogy a török nyelv legeslegősibb alakja emlékeit az élő magyar nyelvben találjuk fel, és hogy a magyarban éppen a tőle legmesszebb fekvő kelet-ázsiai török nyelvekben és nyelvemlékekben találják a legtöbb hasonlatosságot, holott nyugat felé haladva mind kevesebb rokonvonásra akadunk, - amit érthetetlennek tart! Végülis kénytelen azt föltételezni, hogy a magyarság Ázsia messze keletéről megszakítások nélkül, sebesen robogott be Európa közepébe, mert csak így fejthető meg azon csodálatos tény, hogy a közbenső, újabb jellegű török nyelvek a magyarság nyelvére semmi hatást nem gyakoroltak! Mily délibábos és lehetetlen dolgok ezek? Holott mily egyszerű és természetes azt feltételeznünk, hogy a magyarság mindig ott volt, ahol ma van, és hogy nyelve azon aránylag elváltozatlanul maradott ősnyelv, amelyhez a tőle legmesszebb eső és legősibb török nyelvek egyszerűen azért állanak a legközelebb, mert hiszen azok a legrégebben váltak ki belőle. Maga a magyar nyelv pedig azért változott oly keveset, mert hiszen eredete helyén megmaradva mindenféle új és idegen hatásoknak a legkevésbé volt kitéve, hiszen a minden oldalról járhatatlan hegyekkel körülvett középeurópai medencében jól el volt szigetelve, és így önmagában fejlődött. Megállapítja Vámbéry továbbá azt is, hogy különböző nyelvi jelenségek miatt lehetetlen amellett maradnunk, hogy a magyarság csak egy ezredévvel ezelőtt jött volna Európába, illetve magyarázatként kénytelen a jazigokra, azaz a jászokra utalni, akik tudvalevőleg hazánk területén éltek már a rómaiak előtti korban is. De megállapítja Vámbéry még azt is, hogy a magyarban az összes nyelveknek is nyoma van! Vagyis hogy eszerint a magyar nyelv csak azon ősidőkben alakulhatott ki, amikor az összes ugor népek is még együtt éltek, vagyis a történelem előtti idők



messzeségében. Ha tehát a magyar nyelvnek úgy török, mint ugor vonatkozásai a legrégibb ősidőkbe utalnak, nem kézenfekvő dolog-e akkor az, hogy a magyart tartsuk mindezen nyelvek legősibb alakjának – ami mind e megfejthetetlen és „homályba burkolt” dolgoknak igen egyszerű magyarázatát adja?
40. Tudom, hogy a magyar gyümölcs, népiesen gyümőcs szóhoz hasonlít a török jimis vagy jemis – gyümölcs és étel szó, de nem hiszem, hogy a magyar gyümölcs szónak őse ezen török szó volna, és tisztelettel fordulok Techert Józsefhez (Magyar nyelv, 1929. 7-8. szám) és Ekhardt Sándorhoz (Napkelet, 1929. 19. sz. 473. o.) azon kérdéssel, hogy e magyar szó török jövevény volta bizonyítására a puszta hasonló hangzáson kívül még mi hozható fel? Megjegyzem mellesleg, hogy e szavaknak a török jimis-ből, jemis-ből való származtatását azért nem tartom helyesnek, mert például Vámbéry is megjegyzi, hogy e szó alapjelentése: étel, ami szerint tehát e szó kétségtelenül a török je – enni igetőből származik, ami viszont a magyar e-, é-, (eszik, étkezik, étel, étek, éhség, stb.) igetőnek csak kezdő j hanggal megtoldott alakja. Viszont amilyen világos az is, hogy a német essen szó az említett magyar e-, vagy é-, igető ét, esz, eszik alakú továbbképzéséből fejlődött, ugyanolyan világos az is, hogy a szláv jeszti, jede – enni, eszik ige meg ugyanezen ősi magyar-török igető kezdő j hanggal megtoldott alakjából fejlődött. Ezekkel szemben a magyar gyümölcs szónak a magyar gümő, gumó, gömb, gomb, gomolyag, gömbölyeg és megfordítva: mag, meggy, makk, mák, mogyoró, magvál szavak csoportjából való szerves származását, odatartozó voltát kétségtelennek tartom.
41. Véletlen-e, hogy a soványságot, keskenységet, szárazságot, fogyást, kevésséget jelentő magyar szűk, csekély, sekély, szikár, szikkad, sugár, csík, csikasz szavaknak pontosan megfelel az olasz-latin sicc, secc, (olv. szikk, szekk) szárazságot jelentő szó? Hogy e szavainkat mi nem vehettük az árjáktól, bizonyítja azon tény is, hogy a sokezer éves szumir nyelvben is sziga – sovány, amely szumir szó meglepően fejti meg azt, hogy az erdélyi magyarság miért használja a szigorú szót sovány értelemmel, eltekintve attól, hogy hiszen ezen szigorú szó a szikár és sugár szavainkkal is azonos. Tudjuk, hogy mértani értelemben a sugárnak, vagyis a vonalnak csak hosszúsága van, de szélessége nincsen, illetve hogy mértani értelemben a vonal, azaz csík szélesség és vastagság nélküli, vagyis csikasz (sovány).
42. Véletlen-e, hogy a magyar sovány szó a német Schwund, schwinden – fogyás, fogyni szóval egyezik?
43. Véletlen-e, hogy a magyar sír szó, amellyel sív, sivalkodik szavunk is összevetendő, és amelyből a magyar sirály és sivajka (sivalkodó vízimadár) szavak is származnak, oly feltűnően egyezik a német Schrei, schreien szavakkal? Föntebb már érintettük, és még többször is bizonyítani fogjuk, hogy az árja nyelvérzék a magánhangzókat, különösen a szavak elején előszeretettel hagyja ki, amivel szemben a magyarban két egymás után következő mássalhangzó a szó elején egyenesen lehetetlen. Nehogy azonban fölemlített szavaink ősmagyar eredete felől, vagy azoknak egymással való



logikus összefüggésében kételkedjen, megjegyezzük: a szlavóniai ősi magyarság a sirályt sivajkának nevezi, vagyis e szót a siv, sivalkodik igéből képezi. Eszerint világos, hogy a finn kajava – sirály, a kiabál, népiesen kajabál igében leli ősét, ugyanúgy tehát, mint a sirály szó a sír, siránkozik igénkben, amelynek hogy kiált értelme is volt, bizonyítja a német schreien – kiáltani szó. Másrészt meg az ősturáni szumir nyelvben sír – énekel, szur – kiált! A legkülönbözőbb népek a szirénákról, vagy a hasonló vízi tündérekről, a rólok szóló mondákban el nem mulasztják azt kiemelni, hogy ezek énekelnek! Mai művészeink ugyan már szirénákról lévén szó, inkább csak a halfarkú és leány felsőtestű mesebeli lényekre, azaz a sellőkre gondolnak, a görög-római hitregék sirena alatt bizonyos hattyú, vagy sirály alakú vízitündéreket értettek, amelyeknek vagy csak felsőtestük volt leány alakú, vagy pedig csak fejük. Egy egész felsőtestében leány alakú sziréna szobrot láthatunk a Louvre-ban, görög vázafestményeken azonban Odysszeusz hajója mellett a tengerpart szikláin ülve, olyan sirenákat látunk, amelyek teljesen sirálytestűek, s csak fejük szép leányé. Véleményem szerint a sirena szóban tehát sír igénk lappang, amely ige a sirena szóban Itália és Görögország őslakóitól, a titokzatos pelazg népektől maradott a görögökre és rómaiakra. Tudjuk ugyanis, hogy régi nyelvünkben ene, ené, enő, ünő, ana, stb., úgy az állatok nőstényei neveként is szerepelt, mint ahogy jelentett nőt, sőt anyát is általában. Hogy viszont sír szavunkat, különösen a szumir nyevveli összehasonlítás révén úgy sír, kiált, mint énekel értelműnek is vehetjük, szintén láttuk már. Tudvalévő az is, hogy a sirályok némely fajtájának kiáltása nő, vagy gyermek siránkozó kiáltására annyira hasonlít, hogy a tenger, folyó vagy tó sziklás partjai mentén csolnakon haladó utas a váratlanul felhangzó kiáltásban gyakran valóban nő vagy gyermek sírását, kiáltását véli hallani. Némely sirályfajta hangja, különösen közelebbről hallva elnyújtott sííír-nek hangzik. Ismeretes az is, hogy a sirályok a tenger, vagy más vizek sziklás, szirtes szigetein szeretnek tartózkodni és költeni, ahonnan kiáltozásuk messzire elhangzik. A monda szerint Odysszeusz a szirénák szigetéhez közeledvén, hogy azok csábos énekét meghallgathassa, de csábuknak ellenállhasson, társai által magát a hajó árbocához köttette, míg társai fülüket viasszal dugták be. A szirénák végzete azonban az volt, hogy csak addig élhessenek, míg valaki csábító éneküknek ellentáll. Miután pedig Odysszeusz az említett módon őket kijátszotta, a monda szerint kétségbeesett kiáltásokkal és sírással magukat a tengerbe vetették, ahol szirtekké változtak. Feltűnik, hogy szirt szavunk a sziréna szóval azonos szótövű. Miután szirt szavunk különösen a hajózásra veszedelmes, a víz színén álló sziklákat jelent, összefüggést itt abban is sejthetünk, hogy a szirtekké változott szirénák a hajósokra továbbra is veszedelmet jelentettek, éppúgy, mint azelőtt. Felemlítettem, hogy az itt csak a lehető legrövidebben elmondott dolgokat most készülő, ősvallásunkkal foglalkozó könyvemben természetesen bővebben fejtem ki. Ott láthatóvá teszem ezen dolgok szimbólikus értelmét, teljes költői szépségét, s kísérem ezenkívül a szükséges nyelvészeti és néprajzi bizonyító adatokkal. Mindezen mondák igazi mély értelme a görög, római és más árja népek mondáiból már ki nem tűnik, vagyis ezek értelme csakis fajunk ősnépeinek hitregéiből fejthető meg. Ez azonban csak igen nagy távlatokat áttekintő, és eddig szokatlan néprajzi tanulmányok segítségével oldható meg, de eredményt még így is csak éppen a magyar néprajzi adatok és nyelv különösebb figyelembe vétele mellett érhetünk el.
44. Vámbéry megállapította, hogy az élő magyar nyelv a legrégibb keleti-török nyelvjárásokkal , és az őstörök feliratok nyelvével mutatja a legtöbb rokonságot,



illetve, hogy a nyugatibb török nyelvjárások a magyar nyelvre semmi hatást nem gyakoroltak. Ezek alapján feltételezi azután, hogy a magyarság a messze keletről az utat aránylag igen gyorsan kellett, hogy megtegye. Miként magyarázható azonban az, hogy hogy ezen messze keltről jött magyarság nyelve, szókincse oly csodálatosan egyezik az ó-görög, a latin, az olasz, a német nyelv szókincse nagy részével, eltekintve attól, hogy a szintén ősrégi baszk és finn nyelvekkel még szerkezetileg is egyezik? Hogyan magyarázzuk akkor például az alábbiakat is: A magyar hólyag, hólag, hályog (utóbbi eredetileg szintén hólyag értelemmel bírt: Ballagi) szavaknak kétségtelenül rokona és ősrégi, a magánhangzó harmóniát még nem ismerő, közvetlen párja a magyar héla – üres szó, továbbá a hülye, tájszólásos hüle, hölye (Ballagi) szavaink is, amelyek a fej, koponya ürességét, azaz ostobaságot, butaságot akarnak kifejezni. Ugyancsak Ballaginál találjuk, hogy magyar hőle –üres, hől – hüvely. Általánosan szokás még magyarul ostoba embert hólyag-nak is nevezni, aminek aztán megfelel még a golyhó – ostoba, buta szavunk is. Mindezen szavak egymással tehát a legszorosabban összefüggnek. Hogy azonban nyelvünk e szócsoportja mily nagy kiterjedésű, illetőleg, hogy mennyire nyelvünk legősibb gyökeréből ered, akkor kezdhetjük csak észrevenni, ha eszünkbe jut, hogy mivel hólyag alatt mindig gömbölyű, gömbölyded valamit értünk, úgy ezen hólyag, golyhó, stb., szavaink a golyó, goló, gölő, gölödi, gölödény, galacs, galacsin, galagonya, stb. golyót, golyószerű valamit jelentő szavainkkal is együvé tartoznak, amelyekkel a török gülle – golyó is egyezik. Ha azonban golyó, vagy tájszólásos goló szavunk ily ősrégi, úgy honnan származik akkor a latin globus – golyó szó? Nem világos-e, hogy e latin szó is, mielőt az árja nyelvérzék az első magánhangzót belőle elhagyta, golobus-nak kellett hangozzék? Másrészt héla – üres és hől – hüvely szavaink az űr fogalmát azáltal is kifejezhetik, hogy a tartalmazni képes héjjat, hüvelyt nevezik meg. Az Etnographia 1917. évfolyama 103. oldalán találjuk, hogy a dunántúli Őrség népe nyelvén hél a háztetőt, azaz a ház teteje alatti ürességet jelenti. Ez azonnal eszünkbe kell juttassa az erdélyi héj, héjú, hévú, hiú vagy hivú változatokban élő padlásüreg, háztető jelentésű szót, amiből látjuk azt is, hogy például hüvely szavunk is valaminek híja, azaz üressége, tartalmazni képes héjja nevéből keletkezett. Illetve látjuk azt, hogy a valaminek héjja – népiesen haja – burka, hüvelye és valaminek ürege fönti nevei mind egy és ugyanazon ősszóból kellett, hogy keletkezzenek. Látjuk továbbá azt is, hogy a magyar hiúság szó ugyanúgy az űr hiú nevéből keletkezett, mint a latin vanitas hiúság a latin vanus – üres szóból. Sőt, fejtegetéseinkkel még tovább is mehetünk, vagyis miután megtudtuk már, hogy ősnyelvünkben az egytagú szavak megfordított alakban is előfordulhatnak, úgy fel kell ismernünk azt is, hogy a magyar léha szó is csak a héla szavunk megfordított, de vele azonos értelmű alakja. (Hél-a – léh-a; mindkettő szóvégi magánhangzóval megtoldva.) Léhaság alatt is tartalmatlan, hiú, könnyű valamit értünk. Az üresség, tartalmatlanság, könnyűség, más szóval a hélaság és léhaság egymássali természetes összefüggését bizonyítanunk fölösleges. Ha azonban a léhaság az ürességgel azonos, úgy azonnal eszünkbe kell jussanak az üreget jelentő lék, luk, lik szavaink is, másrészt pedig észre kell venünk a tehát könnyűséget is jelentő léha szó léh szótövének a lehell, lehellet, levegő, lebeg, libeg és lélek szavainkkal való összefüggését, mert hiszen mindezek nyelvünkben közmondásosan könnyű dolgoknak mondatnak. Be kell tehát látnunk, hogy a magyar: hólyag, hólag, hályog = hólyag héla, hőle = üres



hél, héj, hijú = üreg, padlásüreg hől, héj = hüvely hüle, hülye, hölye, golyhó = üres fejű, buta, és megfordítva: léha = könnyű lehellet, levegő, libeg, lebeg luk, lék, lik szavaink egymással a legszorosabb hangzás és értelembeli összefüggésben állanak, illetve hogy mindezek nyelvünk egy óriási kiterjedésű szócsoportja szerves alkatrészei. Igen ám, de hogyan magyarázzuk akkor azon tényt, hogy a németben is: Hülse, Hülle = hüvely, héj, burok Höhle = üreg, barlang hohl = üres, és megfordítva: Leck, Loch, Lucke = luk, lék Lücke = hiány, hézag? Hiszen a német nyelv nem ismeri az egytagú szavak megfordítása törvényét, honnan kerültek tehát ezen egymásnak megfordított alakját képező, de azonos értelmű szavak a német nyelvbe? Hogy mindezen szavak ősnyelvünkből kellett származzanak, az is bizonyítja még, hogy ugyanezeknek még egyszerűbb, azaz csak két hangból álló ősszótövét szintén a magyarban találjuk meg a hé, hi és megfordítva éh, ih vagy pedig a csak egyetlen magánhangzóból álló é, í szótövekben, amelyek tehát tulajdonképpen csak egyszerű hangadások, de nyelvünkben még így is a hiányt és ürességet fejezik ki. Hogy a fönti szavak ős szótövei valóban a hé és hi, vagy éh és ih, bizonyítják például a hél-la, hivú, hi-jú, hé-vú szóalakjaink, amelyekből látjuk, hogy a hí vagy hé után még szabadon következhetik nem csak l, hanem v, vagy h hang is. Hogy a hé, hi, hév, hív szavaink a hívás, azaz a hiány s így az űr, a telni vágyás szavai, azt magyaráznunk szinte fölösleges, mert hiszen mindnyájan tudjuk, hogy népünk embere ma is, ha valakit hív, azt kiáltja utána, hogy: Hé! Viszont a megfordított éh és ih az éhségnek, szomjúságnak, (utóbbit népünk ihosságnak is mondja) azaz tehát hiánynak, űrnek, telni vágyásnak ugyanilyen kétségtelenül ősmagyar szavai, amiért is a hiú, hívó, hévú = üres, űr szavainkat is ezek után jobban fogjuk érteni, valamint azt is, hogy honnan származnak a német leicht, olasz leggiero és a latin levis – könnyű szavak.
45. A magyar korom szót joggal a török kara – fekete szóval hasonlítják össze. De honnan származik akkor a latin carbon – szén szó? Sőt, mivel mint minden nyelvész tudja, az r és l hangok úgyszólván azonosaknak vehetők, kénytelenek vagyunk a német Kohle – szén szót is a magyar korom szóval összefüggésbe hozni. Hogy ezen német szó mennyire a feketeség szavából ered, bizonyíthatjuk még a magyar holló szóval, azaz ezen közmondásosan fekete színű madár nevével is, amely viszont a latinban corvus, ami a magyar korommal azonos, a törökben pedig karga – holló, meg a kara – fekete szóval azonos. Fölhozhatjuk még, hogy a szlávban is kal, kaljati – feketeség, befeketíttetni, a latinban és olaszban caligo, caligine – sötétség, sötét borulat, a magyarban gyaláz – bemocskol, befeketít. Tudjuk, hogy a fekete szín a gyász és halál színe is: nem meglepően logikus összefüggés-e tehát az, hogy a magyar halál, halott, holt és holló, finn-ugor kuolema, kulo, kuloz, kulen – halál, halott, és kulak, kuolek, kolek – holló?



Ne feledjük azt sem, hogy a fekete színű, és holt tetemekből táplálkozó hollót népünk mesékben, népdalokban „gyászos holló”-nak, „fekete holló”-nak szokta nevezni, és halál, vagy egyéb szomorú dolgok hírnökéül szerepelteti. Ha tudjuk, hogy India ősműveltségét az ugor fajú dravida népek alapították, akkor érteni fogjuk azt is, hogy Indiában a gyász, halál és éjszaka istennője Káli. Vajon a szíves olvasó már az eddig elmondottak után is nem kezdi-e észrevenni, hogy miként omladoznak össze azon fogalmak, hogy „árja szó”, vagy „árja szókincs”?
46. A latin-olasz-francia szapo, szapon, szavon kiejtésű, szappany értelmű szavakat ma a német Seife szóból származtatják, amelynek értelme lucskos, síkos, nedves valami volt. A fönti árja szavak, (valamint a magyar szappan vagy szappany szó is) nem sokkal jobban egyeznek-e az ősi magyar szapulni – mosni szóval? Hogy azután a szapulni ige szap vagy száp töve a fenti német Seife, továbbá a saufen –inni szavakkal is összefügg, azt kétségtelenné teszik a magyar záp, népiesen száp és iszap szavaink, amelyek nedvességet, lucskoságot és lucskos rothadást fejeznek ki. Honnan származik a görög szapro – rothadás jelentésű szó, amelynek fordítottja is megven a magyar poshad (rothad), posvány (mocsár), pocsék, pocskol, focskol, föcsög, pöce, stb., szavakban?
47. A magyar ló szót a futás, magyar loholni – futni szóval vetik össze, amit részemről is elfogadok. Miután azonban a törökben is lau – ló, kétségtelen tehát, hogy itt igazi, ősi magyar-török szavakkal van dolgunk. Hogyan magyarázzuk akkor, hogy a német laufen, tájszólásos lofen (olv. lófen) – futni? Megjegyezzük még, hogy az oroszban is losi – ló.
Miután pedig a magyar loh – fut igető megfordítva a halad igét adja, nem meglepő-e, hogy a németben meg Gaul – ló?
48. Már föntebb láttuk, hogy a magyar léha könnyűséget is kifjező szó mily szoros összefüggésben áll a magyar lebeg, libeg, lélegzik, lehell, levegő, stb., szavakkal, vagyis világos az is, hogy a magyar lélek szó a levegő és lehellet szavakkal azonos eredetű. Nem kétséges tehát, hogy a magyar szellem (régibb és helyesebb alakjában szellet – szellem és lehellet) szó is a magyar szél, szellő, száll, szállong szavakból származik. De ha ez így van, honnan származik a német Seele – lélek szó?
49. A monda szerint Karthagót a Szidonban meggyilkolt pap hajón elmenekült özvegye: Dido, más néven Elissza úgy alapította, hogy egy ottani fejedelemtől annyi földet vett meg, amennyit egy ökör bőrével bekeríthetett. Az ökörbőrt azonban szíjakra hasította, és így vele jókora területet kerítvén be, az ily csellel nyert területen megalapította Karthagó városát. Phöniciai nyelven bürsza állítólag várat, görögül ellenben bőrt, álatbőrt, bőrtömlőt jelent. Karthagó óvárosa pedig szintén Bürsza volt. Mindez így teljesen rendben volna, csak nekünk magyaroknak kell a dolog fejünkbe szeget üssön, mert kénytelenek vagyunk azt kérdezni, hogy honnan szedhették a görögök a bürsza – bőr, bőrtömlő szavukat, holott hiszen a magyar nép nyelvén ma is bűr – bőr? Mi vettük volna ezen bűr vagy bőr szavunkat éppen az ógörög nyelvből? De hiszen nem lehet, mert kétségtelen, hogy csak a bőrtömlő



keletkezhetett a bőr szóból, de nem az általánosan bőrt jelentő szó a tömlő jelentésűből! Sőt, a bűr vagy bőr szavunk a burok, burkol, borít szavainkkal is kétségtelenül összefügg, amihez hozzátehetjük még, hogy a törökben is baru, börük – takaró, állatbőrből készült sapka, kalap. Tudvalévő, hogy az arabban, görögben, bőrtömlőt, bőrerszényt jelentő bürsza szóból keletkeztek a ma nemzetközivé vált borsa, börze szavak is.
50. A latin-olasz perla, pirula – gyöngy, gömböcske szót a latin pirus, pirula – körte, körtécske szavakból származtatják, merthogy körte alakú gyöngyök is vannak. Miután azonban a gyöngy jellegzetes alakja nem ez, hanem a gömböcske, nem jogosabb, logikusabb-e a perla és pirula szavakat a szintén gömböcskét jelentő magyar bere, berce, berke, bertő, berkőce, berkenye, bors, borsó, boró, boróka, stb. szavakkal összehozni?
51. A magyar pillant, pillog szavak egyrészt a magyar villan, villog szavakkal függenek össze, amelyekkel a szumir bil, pil – tűz szót is összehasonlíthatjuk; másrészt pedig összehasonlíthatunk ezekkel egy laposságot, lapocskát is jelenteni látszó pill szótövet, amely a pille, pillangó, és szempilla szavakban is megvan, sőt népünk a pillangó, pillongó szót egyaránt használja a pillangó nevéül, valamint azon villogó fémlemezkék nevéül is, amelyeket hímzésekre szokás alkalmazni. Ezekkel kapcsolatba hozhatjuk pedig egyrészt például a latin pelta – kisebbfajta pajzs, és az orosz plíta – lap, lemez szavakat is. Viszont a német Blick, blinken szavak, amelyek pillantást és villantást, villanást egyaránt jelentenek, eszerint tehát a magyar villog, villan, pillan, pillant, pille és pilla szavakkal a legközvetlenebbül össze kell függjenek. Nem meglepő-e tehát, hogy ezen pille, pillan, pillangó stb., szavaink megfordítva a magyar libeg, lebeg, lepe, lepke, és a latin libella – pille, és libra – libeg, lebeg szavakat adják? Nem világos-e tehát az is, hogy mindezen szavak egyrészt a magyar vil-, pil-, világosság, és a szumir pil-, bil-, - tűz szavakkal, másrészt pedig a lapot, lapocskát, szárnyat jelentő magyar lap, leb, lebeg, libeg, lebbeny, lebente, lapát, lapocska, lapos, lepény szavakkal függenek össze, amelyek viszont megfordítva meg a magyar pala (jellegzetesen réteges kő) palacsinta, (lepényféle, amelyet régen palakő lapokon sütöttek,) és az árja Platte, pelta, Blatt, plastra szavakat is képezik? Nem szédítő-e a távlat, amelyet a nyelvészet terén már csak az ezen kérdéseimben említett néhány apróság is megnyit? Pedig itt ősnyelvünk bizonyos nyelvtörvényeiről még majdnem semmit sem említettem is, csak felületesen, úgyszólván minden bizonyíték és minden bővebb fejtegetés nélkül van felhozva. Köszönetet mondok itt M. barátomnak szíves tanácsáért, hogy az olyan kérdésekben, mint például a 38, ahol több, egymással szorosan összefüggő szó hasonlíttatik össze, a szavakat a szemlélhetőség kedvéért táblázatba is foglalnám, amely szíves tanácsának ezennel eleget is teszek:
A 38. kérdéshez: magyar kő (alapszó) magyar kövem magyar köves magyar kova igen kemény kőnem szláv kamen kemény



mordva keven köves finn kova kemény finn kive kő
A 45. kérdéshez: magyar korom török kara fekete latin carbon szén latin corvus holló török karga holló horvát korot gyász magyar holló magyar halál, holt német Kohle szén szláv kal feketeség latin caligo sötétség, borulat ugor kuolema ugor kulo ugor kulem halál, halott ugor kolek holló indiai Káli Halál, éj istennője
52. Miképen lehet a magyar lidérc más változatokban lodovérc, ludvérc szavakat a görög nykopterosz – denevér szóból származtatnunk, (Horger Antal: Magyar szavak története, Bp. 1924 11.o.) mikor hiszen tudjuk, hogy néphitünk szerint a lidérc, lodovérc vagy ludvérc mindig madár, (kicsi, vagy néha óriási tyúk vagy kakas vagy madárféle) és mikor tudjuk, hogy a lapp nyelvben lodde, loddi, a finnben lindu, lintu madár, a vogulban lund, az osztjákban lont – lúd? Mi, akik a magyarság ősnép voltát vitatjuk, elméletünk kedvéért ily merész szószármaztatást megkockáztatni nem mernénk, illetve egymástól oly messze álló szavakat, mint a lidérc és a nykopterosz egymással összehozni nem mernénk. Ha mindezen finnugor szavak madarat jelentenek, és viszont a finn lehte – levél, lattea, littea –lapos, lentä –röpül, littele lebeg, úgy mindezek nem kényszerítenek-e arra gondolnunk, hogy ezen madarat jelentő szavak is eredetileg egy lapot, szárnyat és lebegést, repülést jelentő lid, litt, lut, lod alakú ősszótőből keletkeztek? Ha azonban ez így van, honnan származik akkor a szláv letti – repül szó? Néphitünk szerint a lidérc rendesen a boszorkányok titkos társa, és egyúttal szeretője is. A néphit szerint a boszorkányok tojást költenek ki testük melegével a hónuk alatt, eredetileg természetesen ölükben (Etnographia XXIX. évfolyam, 219. oldal) s ebből kel ki a lidérc. Jelentkezik azonban a ludvérc magától is, különösen pedig oly fiatal asszonyokat, akiknek öreg férjük van, szokott kísérteni, akik iránt vágyat érez, cserébe pedig aranyat, kincseket hord nekik. Nyelvünkben, tudjuk, a ledér szó buját, szerelmeskedésre ingerlőt jelent. Ezen ledér szó pedig a ludvérccel, vagy lidérccel kapcsolatban azonnal eszünkbe kell juttassa a görög hitrege Lédáját, aki szintén madárral, mégpedig hattyúval (lúd!) szerelmeskedik; úgy hogy a Léda, lodde, lunt, lintu, linda, stb., név és szóváltozatokban tehát a ludat, libát, azaz a nősténymadarat kell felismernünk, míg a lidérc, ludvérc szavakban egy hímmadár jelentésű szót kell



látnunk, amely szónak második része a törökben, ugorban, magyarban, sőt még a latinban is meglevő er, ver, vir, fér, férj szó, amelynek értelme: hím, férfi. Kiemelendő, hogy régi nyelvünkben a férccel igénk mai varr, tűzdel értelmén kívül még „hím kacsa a nőstényt meghágja” (Ballagi) értelemmel is bírt, amiszerint tehát a vír, férj és a férc szavak egymással összefüggése éppolyan kétségtelenné válik, mint az, hogy a lidérc, lodovérc szavak alapértelme is: madár-hím, azaz hím madár, termékenyítő, nemző madár kellett hogy legyen. Kiemeljük még azt is, hogy varr és fércel igéink hangtanilag egymással szintén azonosak. Léda férje a görög hitrege szerint egy trójai király volt, a madár képében azonban nála Zeusz, a görögök főistene jelent meg. Felötlően egyezik ez a mi Emesemondánkkal (eme, emse, emő, régibb nyelvünkben nő, nőstény jelentéssel bírt) amennyiben Emese férje is, az öreg Ügek, és hogy nála az istenség turul képében jelenik meg, ami után Emese álmot lát, majd nagy dolgokat megindító fiát szüli. Pontosan ugyanezen motívumot találjuk meg még a bibliai hagyományban is, ahol szintén öreg férj, (József) fiatal nő, látomás és ezt követőleg fiú születése fordul elő, de ahol a hattyú, vagy turul szerepét galamb (Szentlélek) tölti be. A finn Kalevalában Ilma istennő a tenger színén ringatózva úszik, hánykolódik. Szüzességét megunva Ukkót, a főistent hívja, aki kacsa képében megjelenik és az istennő térdére teszi le tojását, amelyből azután a napisten, vagyis Väjnämöjnen, azaz a finnek nemzeti istene kel ki. Mindennek alapján, vagy helyesebben: a Kalevala ezen motívumának a különböző népeknél meglévő hasonló motívumokkali összehasonlítása révén, (az észt változat, a lidérc-babona, Kasztor és Pollux születése a Léda által világra hozott tojásokból, Latona monda, Mária.hitrege, stb.) kénytelenek vagyunk e hitregét a fönti lidérc-ludvérc stb. szavakkal összefüggésben így rekonstruálni, vagyis az Ilma Ukkokacsa-Väjnämöjnen motívum eredetibb, régibb alakját ilyennek sejteni. Az észt változatok szerint azonban tojását a madár még nem az istennő térdére, hanem annak ölébe rakja le, aminek a lidérctojás kiköltése motívumávali összefüggését azonnal észre kell vennünk. Világos az is, hogy ezen Léda- és Ilma monda azonos eredetű kell legyen a görög-római Leto vagy Latona istennő mondájával is, akiről a hitrege azt modja, hogy Zeusz által megtermékenyíttetvén: a tenger színén sokáig egy ladik módjára ide-oda lebegő, ringó úszó szigeten élt, amelyen Apollót a Napistent, és Artemiszt a Holdistennőt szülte. Utóbb Poszeidon a szigetet a tenger fenekén álló oszlopokra erősítette. Mindnyájan ismerjük népmeséink azon sajátságos motívumát, amely szerint egy a végtelen tengeren úszó, ringó ladik fenekén gyönyörűszép királykisasszony feküszik, akire itt a mese hőse talál reá. Felemlítjük a Léto Latona nevek ladik szavunkkali hasonlatos voltát, de megjegyezzük, hogy mindezen mondák magyarázata, megfejtése csakis ősvallásunk alaposabb ismerete segítségéval lehetséges, ami által azután, egyúttal az is bebizonyosodik, hogy mindezen mondák ősrégi középeurópai népünktől származnak. A Léda-Latona-Emese monda eredetileg csupán jelképes hitrege volt, amelynek igazi értelmét a későbbi sémi és árja népek már nem tudták. Az értelem a lehető legrövidebben elmondva a következő: A nősténymadár, azaz nő, vagy nőistenség az ősanyagot (matéria) jelképezi, a hímmadár, azaz a turul, Ukkó, vagy az égi istenség az ősrőt (energiát). Az őserő, szellem, lélek őseink felfogása szerint hímség, az anyag, test ellenben nőiség. A szellemmel, lélekkel azután jelképes összefüggésbe hozatott a szél, amiért is a Kalevalában is közvetlem megtermékenyítőként tulajdonképpen a szél szerepel, amely azonban tehát Ukkónak, azaz az ősszellemnek ugyanolyan jelképe, mint a szálló hím-madár, vagyis a turul, illetve galamb.



53. Ha a magyar-finnugor nyelvészetben megállapítást nyert az, hogy a magyar aggódik igénk pontos megfelelőjét képezi a finn ankea – szoros (vesd össze: szanszkrit anhas – aggály) és hogy a szorongás és aggódás azonos szavakkal is neveztettek, úgy miért nem fejtetik meg azon meglepő tény is, hogy a magyar aggódik szó az olasz angoscia – aggodalom, latin ango – szorongatni, folytogatni, olasz angustia szorultság, aggodalom, és a német Angst – félelem, eng – szoros, szűk szavakkal is azonosul? Miért nem magyaráztatik meg az is, hogy de hiszen a magyar szoros, szorít, szorong és a zár, összezár, magábazár szavak is teljesen azonosak az olaszlatin serra – zár igével? Ha pedig ezen meglepő azonosságokat részben megállapítani kénytelenek voltunk is már, úgy miért siklunk el a dolog felett anélkül, hogy mindezt magyarázni is megkísérelnők, holott a magyarázatot tisztán és világosan már 1910-ben megírta Fáy Elek? (Fáy Elek: A magyarok őshona, 223. o.)
54. Ha megállapítottuk azt is, hogy a magyar szem szó azonos a finn szilme -szem szóval, úgy elég-e pusztán ennyi arra, hogy a magyar szem szót a finn szilme szóból származtassuk, (Gombocz Zoltán: Nyelvtörténeti módszertan, Bp. 1922) holott hiszen a magyar szem szót nyelvünkben még a gabonafélék magvai nevéül is használjuk, (búzaszem, árpaszem, stb.) és használjuk még sok apróbb, de egyenlő dolgok nevéül is, például: lánc-szem, por-szem, homok-szem, stb. Ez azután kétségtelenné teszi, hogy a magyar szám és számos szavaink is innen származnak, vagyis látjuk tehát, hogy ezen szem szó is egy óriási kiterjedésű szócsoportunk szerves alkatrésze, amiértis nem lehet nyelvünkben idegen elem. Márpedig ezen magyar szem szavunknak pontosan megfelelnek a latin semen, szláv seme, német Same vagy Samen – mag szavak, valamint ugyancsak a szám és számos szavaknak pontosan megfelelnek a latin summa – összeg, olasz insieme, német zusammen, Sammlung, olasz assemblea, latin similis, stb. szavak, amelyek mind egyenlő, egymáshoz hasonló egységek (számok) sokaságát fejezik ki, aminek legtipikusabb eseteit pedig valóban a gabonaszemek sokaságaiban van a leggyakrabban alkalmunk látni, amit tehát tökéletesen fejez ki a magyar szem, szám és számos szavak azonos szótőből való származása. Avagy mindezen magyar és árja szavakat is a finn szilme szóból származtassuk-e? Nem kellene inkább azt elfogadnunk, hogy a szilme szó mellett és vele párhuzamos értelemmel már ősidők óta létezett ősnyelvünkben még egy szem szó is, amelyben a közbeékelt l hang hiányzott? Avagy talán ezen magyar szem szót a finn szilme-vel egyáltalán ne is vessük össze, hanem árja eredetűnek tartsuk? De hiszen ezt tennünk azért nem volna helyeselhető, mert az árja népek a történelem színpadán a turániaknál több ezredévvel később jelenvén meg, a turániaknál később kellett hogy keletkezzenek, illetve tehát ha itt valaki átvevő volt, úgy ezek csak az árják lehettek. Továbbá láttuk azt is, hogy a szem szónak a magyarban sokkal több különféle jelentése, illetve sokkal kiterjedtebb szócsoportja van, mint az árja nyelvekben, ami szintén azt bizonyítja, hogy az átvevők az árják kellett hogy legyenek. Végül pedig a szumir nyelvben már szintén létezett a se, sem, sum – szem (oculus) szi, zi gabona, simah – gabonakészlet. Ugyancsak a szumir nyelvben ezen kívül a magyar mag szóra is emlékeztető igi szó is szemet (oculus) jelent, amely szumir szónak a legmeglepőbben felel meg a kámi nyelvek (ezek is ragozó nyelvek, és a szumirral bizonyos rokonvonásokat mutatnak) közé tartozó oromo nyelv iggia szava, amely egyaránt jelent emberi és gabona szemet is. Etnographusaink jól tudják, hogy



népünk nyelvében az igéz, igézet szavak nem „verbum” jelentéssel bírnak, hanem hogy szemmel való igézést, megbűvölést, szemmel való megrontást jelentenek, amiértis tehát kétségtelen, hogy a magyarban is kellett egy ige, ig vagy igi szónak léteznie, amit különben még ügyel szavunk is tanusít, mert hiszen ennek értelme is „szemmel tart”. Az említett afrikai nyelvben is egu – látni, őrködni, és ega – őr, őrszem. Ha azonban mindez így van, honnan származnak akkor a német Auge, szláv oko, latin oculus – szem szavak?
55. Míg a hangváltozás törvényét a német nyelvészet nyomán ma már a mi nyelvészetünk is ismeri, (amikor is egy szó valamely hangja rokon hangzású hanggá változik, pl. par-bar-var) addig a hangcsere, (amikor egy szóban valamely hang nem rokon hanggá változik, pl. bar-zar-kar) okaival, törvényeivel nem vagyunk tisztában, vagyis e dolgot ma is ötletszerű, szórványos valaminek, vagy beszédhibákon alapuló dolognak tartjuk, (Gombocz: Nyelvtörténeti módszertan) holott pedig ennek is a leghatározottabban felismerhető és megállapítható okai, törvényei vannak. És miért nem tudtuk mindezt megállapítani? Azért, mert éppen a magyar nyelvet nem szoktuk eléggé figyelemre méltatni, s azért mert e dolgok csak az árja nyelvek figyelembe vétele mellett ma már meg nem fejthetők, mi pedig nyelvünk saját jelenségeiből következtetni nem merünk, illetve megszoktuk, hogy mindenben csak az árja nyelvészet nyomaiban haladjunk. A hangcsere kérdését már egy cikkemben a szőlő szavunkkal kapcsolatban érintettem, egy táblázatot is bemutatván ott, közelebbről azonban e dologról szándékosan nem szólottam még, s itt is csak annyit akarok eről megjegyezni, hogy ez bizonyos természeti dolgokból indulván ki, később mindjobban kifejlődött, ősnyelvünkben egy ideig tudatossá is vált, majd utóbb, bizonyos változások beálltával összezavarodott, és ismét csak öntudatlanul élt tovább. Hogy mindezen dolgok azután nem csak a nyelvészet, hanem a művelődéstörténelem terén is mily nagy fontossággal bírnak, azt majd csak akkor fogjuk megérthetni, ha alkalmam lesz kifejteni, hogy őstörzseink nevei (pl. magyar, besenyő, jász, székely, kun, szemere, kazár, stb.) valamint ősvallásunk istenségnevei, továbbá a nyelvjárások is főképpen ezen alapulnak, és hogy az illető törzsek életmódjával (földművelés, halászás, gyümölcs vagy gabonatermelés, stb.) is a legszorosabb összefüggésben voltak
56. Ha a magyar ájtatos szónak az áhítat, ásít, álmodik szavakban is meglevő á tőből való származását felismerjük, (Horger Antal: A magyar szavak története) nem kényszerülük-e azon kérdés felvetésére is, hogy honnan származik akkor a görög ájosz – szent, ájtatos szó?
57. Ha a magyar balgatag és bolygatag igék, azaz a balgaság, bolondság és bolygás (res kiejtéssel barangolás, barangás) szavak és fogalmak összefüggéseit megállapítottuk, (Horger A. u.o.) – aminek pontos párhuzamát a latin, német és magyar errare, irren, ire, őrjöng szavak (bolyongani, menni, tévelyegni, őrülni) valamint a magyar tébolyog, tévelyeg igék is képezik, honnan származtassuk akkor a szláv bluditi – kószálni, tévelyegni szót?



58. Ha megállapítást nyert, hogy a magyar bősz szó nem származhatik a német bős, bőse - haragos, gonosz szóból, (Horger u.o.) – aminthogy kétségtelen is, hogy e magyar szó a régi magyar bús – haragos, dühös, (ma szomorú) a busa, busó – vad indulatú, vad kinézésű, buzdul, bosszant, bosszú, stb. szavakkal, továbbá még a török bosi – haragos, bosur – bosszant szavakkal függ össze, miért nem gondolkozunk akkor azon is, hogy ezen német bős, bőse szó tehát honnan származik?
59. Ha megállapítottuk, hogy buta szavunk régebben ostobaságon kívül még életlenséget, hegyetlenséget, azaz tompaságot is jelentett, aminthogy Erdélyben ma is tompaságot, - azaz lelki tompaságot - valamint ostobaságot jelent, ha ismerjük immár ősnyelvünk azon törvényét, amely szerint az egytagú szavak megfordítva is előfordulhatnak és ugyanazt jelentik, akkor azonnal meg kell állapítanunk azt is, hogy but-a szavunk az os-tob-a, tomp-a, tömp-e szavunkkal azonos. De ha ez így van, honnan származik akkor a szláv tupo – tompa, mely szó hiszen a buta szavunk szótövének pontos megfordítása? Honnan származnak akkor a német Tepp és teppet szavak, amelyek szintén ostobát, féleszűt jelentenek?
60. Véletlen-e, hogy a magyar büdös szó hangtanilag egyezik a latin putidus, olasz fetido – büdös szavakkal?
61. Véletlen-e, hogy a magyar cserebogár, régiesen cserebó, cserebok, csereboh, cserebüly hangtanilag azonos a latin carabus, olasz scarafaggio – bogár és a közismert scarabeus szóval?
62. Nyelvészetünkben megállapítást nyert az, hogy a magyar meny, (Schwiegertochter) menyecske és menyasszony szavunkban a meny szó eredetileg fiatal értelemmel bírt. Kétségtelen tehát, hogy ezekkel párhuzamosan a finn nuorikko – menyecske szó is a finn nuorekkaa – fiatalos, és nuore – fiatal szóból származik. De honnan származik akkor az olasz-latin nuora, nurus – fiatal nő, meny, menyecske szó? Holott hiszen a fiatalság szavai a latinban egészen másak: juventus, parvulus, adulescens? De még tovább is mehetünk. A germán hitregékben az idő és fonás istennők, akik egyúttal az emberi élet tartamát is meghatározzák, Nornáknak neveztetnek, (más változat szerint Nurnir) s ezek szép, fiatal leányok, úgyhogy említett nevüknek a finn nuore – fiatal és nourikko – fiatal nő szóból való keletkezését fel nem ismernünk lehetetlen, illetve be kell tehát látnunk, hogy a germán mythologia elemei északi finn, észt, lapp rokonainktól származnak. Másrészt pedig, ha olyan latin és olasz szavak, mint nuora, nurus – fiatal nő, meny, a finn nuore – fiatal szóból származottaknak bizonyulnak, lehet-e még továbbra is annak elfogadása elől elzárkóznunk, hogy Itália őslakói is finn-ugor népek voltak? A germán Nornákkal szemben azonban az ugyanilyen idő, fonás és végzet istennők a görögöknél öreg asszonyok, és Moiráknak neveztetnek. Nem csodálatos-e tehát, hogy a finnben muori – öreg asszony? Megjegyezhetjük még, hogy ezen Norma – Moira mondák őselemei a mi népmeséink, valamint a kereszténység felvételével elszlávosodott rokonaink



mesebeli fonó tündéreiben, vénasszonyaiban, vasorrú bábáiban, kiszéiben, moránáiban mindmáig megvannak még, valamint megvannak nyelvüket még nem feledett oroszországi rokon népeinknél is. Össze kell azonban vetnünk az olasz-latin nuora, nurus, finn nuore és germán Nurnir szavakat illetve nevet még a finn nuora – fonál. zsineg szóval is, amelynek a német Schnur – zsinór is származéka. (A kezdő s hang renesen hosszúságot, húzdást, haladást, tovasiklást jelent.) Mi köze azonban a fiatalságnak a fonálhoz, azaz, miért nevezi a finn a fonalat és a fiatalságot egy és ugyanazon szóval? (Nuora, nuore, nouriso.) Ezt is igen könnyen megmagyarázhatjuk. Azért, mert a fiatalság és vékonyság fogalmai egymással legközvetlenebbül összefüggenek, amit világosan mutat a német jung – fiatal, és sich verjüngen vékonyodni. A vékonyság, szikárság egyik magyar szava a sovány, aminek pontosan megfelel a mordva csovine – vékony szó. Honnan származik akkor az olasz giovine fiatal szó?
63. Mindenki, aki valaha a magyar művelődéstörténet iránt némileg érdeklődött, tud a magyar rovásírás és számrovásról. Tudjuk azt is, hogy a magyar rovás szó a ró igéből keletkezett, amelyből róni, ródalni, rovátka, rovatal, ravatal stb, szavak is keletkeztek, de amelyeket népünk rú-nak, rúni-nak is ejtett, éppúgy, mint ahogy például ló, lóval szavakat lú, lúval-nak is ejti. Honnan származik tehát a régi germán runa – rovásírás szó? Ne feledjük azonban, hogy a germánoknál ezen runa szónak még titok, rejtély, rejtelem értelme is volt, éspedig azért, mert a rovás az igen összetett rövidítések és egyéb szimbolikus jelei, konvencionális szabályai miatt igen nehezen volt olvasható, s így az egyszerűbb „rovástudatlan” emberek szemében valami érthetetlen, titokzatos, rejtelmes dolognak tűnt fel. Mindnyájan ismerjük azon szólást, hogy „érti a csíziót”, amivel azt akarjuk mondani, hogy az illető igen értelmes, sőt ravasz, s az éppen szóban lévő dologhoz igen jól ért. Miután pedig latinul cidere, cisio – róni, metszeni, rovás, világos, hogy e mondásunk is a régi adó, adósság és naptárrrovásokkal függ össze. Sebestyén Gyula (Etnographia, 1903) igen világos nyelvészeti és néprajzi bizonyítékok segítségével kimutatta, hogy a számrovást, adósságrovást, feljegyzést jelentő szerb, horvát, oláh, bolgár, újgörög, tót, cseh, és német ravas, rovas, rovasiti, revas, rabas, rabos, rebus, Rawash, Rabisch, stb. szavak, valamint maga az ezen szavak által megnevezett, s az említett népeknél használatos számrovások is mind magyar eredetűek, valamint kimutatta azt is, hogy a magyar számrovás jegyei az itáliai ősrégi etruszk számrovás jegyeivel azonosak; tudvalévőleg pedig a rómaiak műveltségük alapjait az etruszkoktól örökölték. De tudjuk azt is, hogy a régi latin okiratokban az adórovás, számrovás rebus-nak neveztetik, éppúgy tehát, mint ahogy ezt ma Erdélyben székelyek és oláhok egyaránt máig rebusnak nevezik. Mit jelent tehát mindez? Azt, hogy azon itáliai ősnép (etruszk, pelazg, szikul vagy szabin) amelytől a rómaiak a számrovást és számjegyeiket átvették, a rovás szót szintén b-vel, azaz robas, rebas, rebus-nak ejtette, amely kiejtésmód régen nálunk is meg kellett hogy legyen, a német Rabisch és a szláv rabos, rebas szavak eléggé bizonyítják. Sőt, lám a rebus szó a latinban is éppúgy jelent egyúttal rovást és titkot, rejtélyt, mint a germánoknál a runa szó, mert hogy a latin rebus- rejtély, titok, azt mindnyájan jól tudjuk.



Sebestyén megemlíti még azt is, hogy a rovás az íreknél a mai napig megvan, amennyiben ott az öreg emberek az imádságokat nem rózsafüzérről, hanem rovásról olvassák le. Kitűnt a föntebbiekből, hogy az említett népek a rovást és annak nevét az őseinktől vették át, de lehetséges volna-e ez, ha mi csak ezer évvel ezelőtt jöttünk volna Közép-Európába? Nem világosan bizonyítja-e tehát mindez azt, hogy a magyarság mindig is ott élt, ahol ma, s hogy ősidőktől fogva többször bocsátott ki magából rajokat különböző irányokba?
64. Véletlen-e, hogy a magyar fúr, fúrni ige a latin foráre igével egyezik teljesen?
65. Véletlen-e, hogy a magyar várni ige a német warten-nel azonos?
66. Véletlen-e, hogy a magyar völgy szó az olasz valle – völgy szóval azonosul?
67. Már a 25. kérdésünkben említettük, hogy a magyar kapni, finn kappa – megragadni ige és a magyar kapocs, kampó szavak az olasz chiappare, latin capio – megfogni, megkapni, megragadni igével azonosak, valamint említettük, hogy a szláv kopati kapálni ige a magyar kapa (azaz kapó, kampó) szóból származik, amely szerszám ősi alakja tudvalevőleg az egyszerű kampós faág és szarvasagancs volt, amint azt a cölöpémítményes korból származó leletek bizonyítják. Viszont a 11. kérdésünkben említettük, hogy a magyar kampó, kampós szavak úgy jelentésben, mint hangzásukban is teljesen azonosak a görög kampülosz – horgas szóval, hogy a magyar kamó, gamó – horog szavak a latin hamo – horog szóval, a magyar horog, erdélyiesen harog szó meg a latin harpago – horog szóval egyezik teljesen. Bár feleletet még nem kaptunk, ezen kérdést mégis újakkal toldjuk meg: A magyarág szó teljesen ősegyszerű szó, s emellett ősszónak tekinthető még azért is, mert olyan természeti dolgot jelöl meg, amellyel a legrégibb korokban az ősemberek is foglalkoztak már, különösen pedig akkor, amikor tehát az ágat vagy szarvasagancsot a legelső földművelő eszköz, azaz kapa gyanánt kezdték használni, bár megjegyzendő, hogy kisebb fa vagy csontkampóval mint halászhoroggal már ennél régebben is foglalkozhatott. Hogy pedig a legősibb halászhorgok fa, és csontkampók voltak, azt ethnographusaink jól tudják, mert például a magyar nép is ilyen horgokat napjainkig használ. Ha azonban mindez így van, úgy nem világos-e, hogy a magyar ág és agancs szavak a magyar akaszt, aggat, valamint a finn onke – horog, kampó szavakkal függenek össze, sőt, nem kell-e azt következtetnünk, hogy akad, akaszt szavunk is eredetileg agkad, agkaszt, ágkaszt alakúak voltak? De honnan származik akkor a görög agkisztron – horog, agkütosz – horgas, agkon görbeség, hajlottság, honnan a német Angel, Anker – horog, horgony szavak? És mindezekkel nincsen-e összefüggésben a német ackern – szántani szó, mikor hiszen tudjuk, hogy a legrégibb ekék csak kampós faágak voltak, aminthogy azt egyiptomi ábrázolatokon is igen jól láthatjuk. Másrészt a régi boronák is, amint azt ethnographusaink szintén tudják, nem csupa egymáshoz kötözött kampós faágakból, vagy pedig szarvasagancsokból készültek-e? Miért nevezi tehát a német a boronát ma is Egge-nek?



Vajon pedig mindezekkel a földművelés és földművelők agro, agricola, agrestes, agronom, Acker, ackern, továbbá a magyar ugar, régiesen igar, s az ezzel azonos jelentésű szumir agar, föld jelentésű igara, és szántóföld jelentésű akar szavak, valamint fajunk régi ugor, ugar, ungar neve nem függ-e össze? Vajon igaz-e, hogy ugor, ugar, azaz magor vagy magyar őseink a földművelést éppen a hegyek között kecskenyájakat legeltető szláv, és az őserdőkben vadászó életmódot folytató germán népektől tanulták? Nem én, hanem a germán tudósok állítják, hogy a germán név kelta eredetű, és erdei, erdőlakó értelemmel bír. (Mayers lex. 1897 Germ.) Nem sajátságos-e tehát, hogy viszont törökül orman – erdő?
68. A magyar vaj szónak megfelel a finn voj – vaj, lapp vuj – zsír, olaj, mordva vaj, oj, vaj, zsír, olaj. Honnan származik tehát az albán voj - olaj szó? Ezen kívül szürjén vyi, - zsír, vaj, vyjosz – vajas, olajos, zsíros, aminek nem teljesen megfelel-e a magyar viasz szó, amelynek eredeti értelme lehet-e más, mint vajas, zsíros, faggyúszerű? De honnan származik akkor a német Wachs – viasz szó? Honnan származnak akkor az olasz-latin visco, viscoso – ragadós, síkos, lépes, nyálkás szavak?
69. A magyar fonál, régi magyar fan – szőr (gyapjú) szavak és mordva rokonaink pona haj szavának a magyar fon igéveli összefüggése kétségbe nem vonható. Honnan származnak azonban az olasz-latin fune, funiculus – kötél, zsineg, fonál szavak?
70. Miért írták a rómaiak a négyet így: IV és a kilencet így IX? Nem úgy tűnik-e ez fel, mintha azt mondanók, eggyel kevesebb tíznél? E dolog igen könnyen megfejthető, csakhogy a finn-ugor nyelvekből, amelyekben találkozunk azon jelenséggel, hogy például a nyolcat, kilencet úgy szokta mondani, hogy „kettőtíz”, „egytíz”. Szinnyei föntidézett művében annak kimutatását is megtaláljuk, hogy a magyar nyolc és kilenc szavak is ilyen összetételek eredményei.
71. A magyar bakarász – kapkodva beszél (Ballagi) bakog – értelmetlenül beszél, makog, bekeg – mekeg szavak a béka szavunkkal is összefüggésben vannak, amit hangcserés párhuzamuk (b helyett r) a rekeg, regél, rekel, regöl, reköl szavaink is bizonyítanak, amely szavaink a békák brekegését ugyanúgy jelentik, mint ahogy jelentenek lármás beszédet, valamint egyszerűen beszélést, mesélést, elbeszélést is. E szavaknak a finn nyelvben, mivel ennek b hangja nincsen, megfelelnek a pakise, pakaja – beszél, fecseg, jár a szája (schwatzen, plappern) szavak. Honnan származik tehát a római tájszólás bacaja, bacajare – lármásan beszélni, jár a szája (plappern) igéje, amely hiszen még a magyar bakarász igének is teljesen megfelel?
72. Ha az egytagú szavak ősnyelvünkben létezett megfordítása törvényére reá jöttünk, úgy nem kell-e azt következtetnünk, hogy az árja da – ad ige nem más, mint a mi ad igénk megfordított alakja, illetve hogy annakidején ősnyelvünkben ez ige még úgy ad, mint da alakban is használtatott, de az árja nyelvekbe már csak da alakjában ment át, míg a magyarból emez később kikopott?



73. A lapp passo – mos igének a magyar mos igével rokon volta akkor tűnik csak igazán szemünkbe, ha a magyar víz szó is eszünkbe jutván, mindhármat a német waschen – mosni és Wasser . víz szavakkal is összehasonlítjuk. De mindezen lapp, magyar és német szavak egyezése csak véletlen-e? Ha pedig a német wasch – mos igére hasonlító lapp passi igét megfordítjuk, meglepetésünkre nem a föntebb egyszer már említett magyar szapul – mos igét kapjuk-e?
74. Említettük a magyar mag, mák, makk, mogyoró, magyal, meggy szavak összetatozó voltát, valamint azt, hogy a tőszómegfordítás törvényeit ismervén, ezekkel a gumó, gümő, gyümölcs, népiesen gümőcs, gomolyag szavaink is összefüggenek; mi több, ezekkel függenek össze az mb-s kiejtésű gomb, gomb, gombóc, gömböc, gomba, gömbölyeg szavaink is, míg a már tiszta b-s kiejtésű idetartozó szavaink a gubó, göb és megfordítva bög, bog, bogyó, buga, stb szavaink. Honnan származik tehát a szláv mak, hollang mage, görög mékon – mák szavak? Mikor hiszen még a japáni nyelvben is mogi – mag, ami a szó nem árja voltát igazán eléggé kétségtelenné teszi.
mag megfordítva mák gyümölcs makk gümöcs mogyoró gümő magyal gumó meggy gomolyag
m-b.vel g-b-vel gömb göb gomb gubó gomboc gubacs gömböc megfordítva gomba bög gömbölyeg bog gombolyag bogyó buga
A táblázatból kitűnik, hogy nyelvünknek mindezek egy óriási, szoros összefüggésű szócsoportját képező szavai, amely szavak alapjelentése: gömb és mag, gyümölcs volt, amiszerint tehát a szócsoport azon ősidőkben alakult ki, amikor őstörzseinkkel még a japánok ősei is egy népet képeztek, vagyis a japánok őseivé lett törzs még az alaptörzsből nem válott volt ki. Mindez is teljesen igazat ad tehát Nagy Géza tudósunknak, aki szerint az árjaság már keletkezésekor nyelve szókincse nagy részát őseink nyelvéből örökölte, amit részemről még azzal toldok meg, hogy szerintem külön árja szókincs egyáltalán alig is van, illetve inkább csak annyiban van, hogy az ősi alapszavakból később árja fejlemények is keletkeztek.



75. Különböző turán népeknél a fejedelem, király, törzsfőnök címe kán, khan, kón, hán volt, amely szó hogy a mi kan – hím szavunkkal azonos, és tulajdonképpen nagy hímet, hatalmas atyát jelentett, ezt eléggé igazolja az is, hogy a kazárok nagyfejedelme még a bak – bika címet is viselte. Honnan származnak tehát a germán König, kunig, kuning, konig – király, fejedelem szavak? Magyarázatra nem szorul, hogy a régi nagyfejedelmek többnejűsége is a nyáj felett uralkodó hatalmas és erős atyaállattal: a bakkal, kossal, bikával vagy ménnel hasonlíttatott össze.
76. A magyar domb szó a gomb, gömb szavak egyik párhuzama, vagyis oly szó, mely a hangcsere nyelvészetünkben eddig ismeretlen okai folytán nem d-vel, hanem g-vel kezdődik, de ugyanúgy gömbölyű valamit jelent. Érteni fogjuk tehát, hogy a magyar domb szó a szintén halmot elentő erdélyi homp – halom, sírhalom szónak is pontos párhuzama, csakhogy itt a kezdő hang nem d, hanem p. Ezen homp szavunknak egyébként megfelel a finn kumpu – halom, ami megmagyarázza a török gumbesz sírhalom, tumulusz, síremlék szót is, valamint rávezet arra is, hogy az orosz és oláhországi nagy sírhalmok (kurgánok, kunhalmok) gomila, és megfordítva mogila neve , valamint a szláv és oláh gomila, homila, mogila – halom, domb szavak is csak ősnépeinktől származhatnak. De másrészt meg, ha a magyar domb – halom, sírhalom szónak nyelvünkben ily nagy kiterjedésű szócsoportja van, úgy honnan származnak akkor az olasz-latin tomba, tumulus, tumor – sír, sírhalom, daganat szavak? Továbbá honnan származik a tumulus szónak pontos párhuzamát képező latin cumulus – gomolyag, halom szó, amely cumulus, gomolyag szavak hiszen a gomila, homila szavakkal is teljesen egyeznek?
domb tomba tumulus homp kumpu gömb gomila tumulus tomba gomolyag cumulus gumbesz
77. Tudjuk, hogy a mogilákból, tumulusokból fejlődtek azon, néha igen nagy, kupolás, vagy néha kápolnaszerű síremlékek is, amelyek a törököknél máig is gumbesz, gumbaz nevet viselnek. Tudjuk már azt is, hogy a gömb, gomb, vagy gumbesz szavak egyúttal a göb, gubó szavainkal is összefüggenek, márpedig nyelvünkben kúp, kupac is halmot, dombot jelent, honnan származik a cseh kopec – halom, kupac, domb szó, holott hiszen a belső-ázsiai törökben is gombesz, gumbaz ugyanazt jelenti? Továbbá a magyar kupak, török kapak szavak, bár szintén domború valamit jelentenek, de egyúttal a belül üregességet is kifejezik, ami aztán megmagyarázza a kupa – ivócsésze, kobak, kabak – tökféle, amelynek héjjából régen ivóedényt készítettek, koponya, kaponya – emberi, állati koponya, amiből pedig régen ivócsészét szintén szokás volt készíteni, sőt, tudjuk, hogy kaponya, koponya népünk nyelvén ivócsészét máig is jelent, míg viszont Erdélyben az emberi vagy állati koponyát nevezik kupának. Honnan származik tehát a latin-olasz coppa, kopa – ivócsésze, és a német Kopf, latin-olasz capo – fej, koponya? Ugyancsaka magyar kupak, török kapak, kapanak – befedni, borítani szavak már a takarás, borítás fogalmára is átvezetnek. Honnan származik az olasz coprire befedni szó? Úgyhogy ezen kúp, kupa, kupak szavak egyúttal a tumulusok,



gumbeszek, kápolnák gömbölyű, azaz hólyagra emlékeztető kupoláira is reá kell vezessenek. Honnan származik tehát a latin cupola szó, holott hisz a régi magyarban hupolag – hólyag? Honnan a latin-olasz capella, capanna – kápolna, kunyhó szavak? Nem kételkedem abban, hogy kápolna szavunkat újabban a latinból vettük vissza, ami azonban semmit nem változtat azon, hogy a szót a rómaiak mégis Itáliába szakadott őstörzseinktől örökölték.
gomila tumulus gomolyag hupolag cupola capella koponya kupa Kopf kupak kapak kabak kapanak coprire capanna
Hogy mindez azután Tündér Ilonának óriási hólyaghoz hasonlító és sját maga körül forgó Változó Vára üvegkupolájával, azaz jelképesen: az égboltozattal mikép függ össze, itt nem magyarázhatom, csak hivatkozom arra, hogy a Regeli Hírlap 1929. november 26-iki számában említettem, miszerint e tárgyról a magyarság mondai ősanyja Selyemaranyhajú Magyar Ilonának aranycsillagról függő, vagy más változatok szerint kakaslábon forgó tündérpalotájáról, vagy váráról legközelebb cikket fogok közzétenni. Mindezen dolgok egyébként már 1911 óta kéziratban, kiadatlan fekvő, ősvallásunkról szóló művemben részletesen meg vannak írva, amiről a R.H. január 11. számában már szintén említést tettem.
78. A régi magyar kanat szó gyapjas, bolyhos, szálas anyagot jelentett, ugyanazt, mint szösz szavunk is. Ezen kanat szavunkkal függenek össze még kondor, göndör szavaink is, amelyek pedig a kender szavunkat is teljesen megfejtik, mint azon növény nevét, amelytől kanatot azaz szöszt szinténnyerünk. Másrészt ezen kanat szavunk magyarázza meg kanóc és kanót szavainkat , amelyek gyapjat, fonalat, gyertyakanócot, gyűjtőkanócot jelentenek. Ha azonban ezen kanat, kondor, kanót szavaink nyelvünk ősszavai, mikép magyarázandók akkor az utóbbiak:
perzsa kend kender német Hanf kender olasz canapa kender görög kannabisz kender kelta kanasz kender
Látjuk, hogy a magyar kanat, kanóc szavakhoz legjobban a kelta kanasz hasonlít. Nem meglepő hangcserés párhuzam-e tehát az, hogy a magyarban a pamat szó teljesen ugyanazt jelenti, mint a kanat, amely szó azonban a fagyapot pamut nevével is azonosul? Viszont ezen kanat és pamat szavaknak nem szintén pontos párhuzama-e a magyar gyapot vagy gyapat szó? Másutt lesz majd alkalmam kimutathatni, hogy egyik őstörzsünk igen régi időben egy olyan gyapjasszőrű, hófehér kutyafajtát tartott, amelynek gyapját, akár a juhokét, lehetett használni. Ezzel függenek össze a fönti kanat, és amint kimutatandom, a fagyapotnak koton neve is.



79. Véletlen-e, hogy a magyar lanyha – enyhe, erőtlenül lankad, erőtlenedik, langyos, lanyha meleg, finn lienti – enyhül, szelidül, lágyul szavak teljesen egyeznek a latin lene – enyheség, lente – lassúság, és szzláv leno, lieno – lustaság szavakkal? Fönti szavaknak nyelvünkben létező nagykiterjedésű és rendkívül érdekes összefüggéseiről és a lágyság, nedvesség, nőiség, édesség fogalmával való kapcsolatáról itt éppen a dolog nagy kiterjedése miatt nem szólhatok.
80. Vajjon senkinek nem tűnt volna még fel azon egyezés, amely a magyarság keletkezési momdája, és Róma alapítási mondája között van? Az egyikben is, a másikban is ikertestvérpárról, és nőrablásról van szó. (Hunor, Magor, Romolus, Remus.) Természetesen azonban, ha ez egyezés valakinek fel is tűnt, tudományunk eddigi elvei miatt egyebet nem tételezhetett fel, mint hogy a monda anyagát mi , illetve krónikásaink vették át. Vizsgáljuk azonban e dolgot meg egyszer a mi szempontunkból is! A római monda szerint Romolus és Remus nagyapjaként egy Numitor nevű király szerepel, azt pedig, hogy az ilyen mondai királyok alatt rendesen tulajdonképpen istenségeket kell értenünk, a mythologusok már megállapították. A nemrég megjelent „A Hadúr szó” és más cikkeimben kifejtettem, miszerint nemzeti ősregénk Hunor és Magyarjában tulajdonképpen a napnak kétféle (romboló és alkotóelvi) megszemélyesítésével van dolgunk, és hogy a Napisten őseink felfogása szerint az emberiség atyja lévén, őt ősregénk azért szerepelteti a nemzet atyjaként. Vogul rokonnépünk hitregéi szerint a felső isten, azaz a főisten, a Numitórem Atya nevet viseli, amely névnek a Numitor névveli azonossága feltűnő. Numi pedig a vogul nyelvben felső, magasságbeli értelemmel bír, ami megmagyarázza azt is, hogy a rómaiak nyelvében miért numen – istenség, sőt azon körülmény, hogy e szónak a latinban még Isteni hatalom és parancs értelme is volt: a felsőség fogalmára szintén emlékeztet még. Nos, nemzeti hagyományunk szerint Hunor és Magyar atyja nem Nimródnak neveztetik-e? Sőt, mi már ősnyelvünk egytagú szavai megfordítása törvényét ismervén, azonnal érteni fogjuk azt is, hogy Nimród neve miért fordul elő még Menrót változatban is, (num, nim-men) valamint azonnal észrevesszük azt is, hogy a név második szótagja a rod vagy rot sem más, mint a Numitor, vagy a Numi tárom tor vagy tár szótagja fordított alakja. Megjegyzendő pedig, hogy ezen vogul num vagy numi szó megfordítása a mi menny szavunkat képezi, amely szó pedig a felső és magasságbeli értelmeket szintén magában foglalja, sőt, a mén szavunk, mint hímséget, s így apaságot jelentő szavunk a Menrót névben szintén felismerhető. (Lásd még: Fehérlófia.)
82. Véletlen-e, hogy a magyar forr igének teljesen megfelel a szláv vri, vari – forr ige, holott a magyar forr ige l-es kiejtésú fől váltzatának meg az olasz-latin bolliere, bullire – főlni ige felel meg. Eszerint tehát az eddigi felfogás szerint forr igénket a szlávoktól, fől igénket pedig az olaszoktól vettük-e?
83. A német monda Lorelei vagy Lurlei nevű tündére egy, a Rajnából kiemelkedő, a hajósoknak igen veszedelmes sziklaszirt tetején ül, szép nagy aranyhaját fésülgeti és énekel. A tudósok szerint azonban e mondát Brentano 1800-ban találta volna ki,



illetve e monda tehát nem népi, hanem irodalmi eredetű, amelyet a nép csak később vett volna át. De mi vegyük csak a dolgot kissé alaposabban is vizsgálat alá. Először is jusson eszünkbe, amit a szirénekről, és a hajózásra veszedelmes szirtekről, valamint a szirénák és sirályok összefüggéséről mondottunk, azután pedig gondoljunk arra, hogy hiszen latinuk larus – sirály, a régi germánoknál pedig bizonyos, igen szépen szóló rézkürt-fajta neve Lure volt, amely szavak a Lorelei vagy Lurlei névre emlékeztetnek. Csakhogy a finn nyelvben ma is loru és lörpöttele csacsogás, lirinn – csörgedezés, és ugyancsak a finnben lainee – hullám, laimen, loiskee – csobogás, leikki – játszik. Nem világos-e tehát, hogy a lore-lei, vagy lur-láj szóösszetétel a víz, hullámok halk, játszi csobogását, hangját jelenti, vagyis hogy a Lorelei tulajdonképpen nem más, mint a hullámok hangja megszemélyesítése? Igaze tehát, hogy Brentano a szóban levő mondát maga költötte? Sőt, ellenkezőleg, a mondát nem kell-e ősréginek tartanunk, még azon ősidőkből származónak, amikor Germániában még finn-ugor népek laktak? Másrészt ha a finnben lirinn – csörgedezés, vajjon honnan származik akkor a latin líra – lant szó? És ha a finnben loru – csacsogás, badar beszéd, úgy vajjon miért neveznek ma is Lorinak? Nem valószínű-e, hogy ősidőktől fogva ez volt a szokásos neve a beszélni, csacsogni szintén tudó seregély, szajkó-féle madaraknak, és hogy e név az utóbb Amerikából behozott papagájokra is alkalmaztatott?
84. Emlékezünk a lány, vagy fiatal nő és a fonál, zsineg közötti érdekes hitregei kapcsolatra, amellyel a finn nuore szó ismertetett meg. A finn nyelvben lanka – fonál, liina – len. Viszont a magyarban a len szónak megfelelnek lány, leány, lányka, erdélyiesen liány, lián szavaink, holott a latinban is lana – gyapjú, lino – len és fonál, liana – kúszó növényinda, a németben pedig Leine – fonál. Nem kell-e belátnunk, hogy íme, itt is, bár egészen más szócsoport szerint a lány, fiatal nő – fonál összefüggés szintén megvan? Lehet-e ezek után a finn lilna és lanka szavakat árja eredetűnek tartanunk?
85. Véletlen-e az, hogy a lány szavunkkal az enyheséget, szelídséget, lágyságot kifejező magyar lankad, lanyha, langyos, és a finn lienti – enyhül, szelidül, lágyul szavak egyeznek? Véletlen-e viszont, hogy ezen magyar és finn szavakkal az olasz-latin lente – lassú, lene, lamguido – enyhe, lankad, szláv lieno, leno – lusta szavak egyeznek?
86. Véletlen-e, hogy a magyar lop ige az olasz leppare – lopni-val egyezik, míg viszont a magyar rabolni ige pedig az olasz rubare, német rauben igével egyezik? Nem érdekes-e pedig, hogy lop igénk a rabol-nak r-hangos kiejtése? A magyar rabol igének hangzásilag teljesen megfelel a német Rabe – holló szó. A magyar rabol, a latin rapire (rabolni) ige töve pedig megfordítva adja a finn vurasta lop, latin furare, orosz vorovat – lopni igéket, de ezeknek még a magyar varjú, finn varikse – varjú szavak felenek meg. Hogy a varjú, és a holló-féle madarak természetes szokása a fényes dolgok lopkodása, tudjuk mindnyájan. Tudják pedig a mythologusok, hogy a tűznek az égből való lehozása, illetve a Prometheus-féle tűzlelopási hitregék a holló és varjúféle madarakkal is a legkülönbözőbb népeknél, még az amerikai indiánoknál is



összefüggésben vannak, amennyiben az égbe repülő és onnan tüzet lehozó istenség ilyen madárral is jelképeztetett. Nem érdekes-e tehát ezekután az, hogy a magyar holló szóval viszont a német hohlen (hólen) – hozni ige egyezik? Megemlítjük még, hogy a már föntebb is szóba hozott afrikai oromo nyelvben labobu – lopni, barau – tolvaj. Nem nyit-e tehát szemeink előtt szédítő távlatot az, ha eszünkbe jut, hogy a szumir nyelvben bar – tűz, hogy a magyar parázs, pörköl, pernye, forró, olasz bragia (parázs), a német Brand (égés) stb, szavak is mind tüzet, hőt jelentenek, hogy a görögöknél Prometheusz és Foroneusz egyaránt tűzistenek? Hát az olasz volare, francia voler – lopni nem csupán a magyar lop igető megfordított alakja-e? Azon körülmény pedig, hogy ezen olasz és francia szavaknak egyúttal röpülni értelmük is van, nem juttatja-e ismét a repülő madarat eszünkbe? S hát a magyar repül, röpül ige a rabolni, rauben, rubare igékkel nem azonos? Ámde nem csodálatos-e, hogy az említett ősrégi afrikai ragozó nyelvben is barau – rabolni, barsziszu – repülni? Holott az olasz portare, német bringen – hozni igék meg a hollóhohlen összefüggést juttatják eszünkbe. Mind e csodálatos összefüggésekre nyelvészein eddig vajjon miért nem jöttek rá? Kétségtelenül azért, mert éppen a magyar nyelvet eléggé figyelemben nem részesítették, s azt csak amolyan újabban előállott keverék nyelvnek tekintették. Pedig mindezt már 1910-ben, ha csak igen röviden is, de már említi Fáy Elek, aki azonban szintén a magyarság ősnép volta elméletét vallja.
87.
Ismerjük a magyar borz, borzas, borzad és borosta, berze (borzas) berzenkedik, barka, barkó szavakat, amelyeknek megfelelnek a török borsuk – borzas, finn pörrö borzas és parlaa – szakáll szavak. De honnan származik akkor a német Bart szakáll, és Borste – kemény szőr, Bürste – kefe szavak? De viszont a magyar szőr, tájszólásos szűr, sörény, sörte szavaknak nem felel-e meg a német Schrat – sörte szó?
88. I.F. ismerősöm teszi fel a kérdést: Miután történelmi tény, hogy a sí (ski) a germánokhoz a finn-ugor népektől származott, nincs-e jogunk a sí szót is a magyar sima, siklik, síkos, stb. szavakkal összehasonlítanunk? Hogy I.F. feltevése mennyire helyes és megokolt, a fenti szavakon kívül még a finn syöksy – rohan, és a magyar siet, azaz sijet, finn suju – gyorsan halad, folyik szavak, továbbá ezek megfordított alakjai a magyar iszánkodik – csúszkál, iszamos – síkos, és iszkol – siet szavak is bizonyítják. Kimutatható ezen kívül, hogy ősnyelvünkben, miként a suju szónak, egy sí, sú, csú (siet, suvad, csúszik) szótőnek valóban volt csúszó, folyó, sikló mozgást jelentő értelme, ami még a Sió, Sajó folyónevekből is kitűnik, sőt, ugyanez van meg a japán sio – áramlat szóban is. (A japáni Kuro-Sio bizonyos igen sötét, feketés-kék színű tengeráramlat neve. Kuro – fekete, török kara, régi magyar gara – fekete.) Az olaszban scia (olv. sia) a neve azon sávnak, mely az elhaladott hajó után a vizen egy ideig látszik. Európában és Ázsiában feltűnően sok folyó neve kezdődik is vagy isz szótaggal: Iser, Isere, Is, Isma, Iszker, Isle, Iszli, Ismenosz, Isonzo, Isel, Yssel, Izim, Ister, Isar, Ischl, Isel, Isembach, Isena, Iza. Említettem, miszerint a finnben nuora – fonál. Nem világos-e tehát, hogy a német Schnur – zsinór szó eredete egy si és nur, si-nuor szóösszetétel volt? Nem válik-e tehát kétségtelenné, hogy a régi magyar sinór – zsinór szó a német Schnur szónak



nem leszármazottja, hanem őse, mikor hiszen a magyar sujtás – zsinór szó is a finn suju – folyik, gyorsan halad, siet szóval ugyanúgy összefügg, mint akár a magyar Sió és Sajó folyónevekkel? Hiszen népünk a zsinórhoz hasonlatos növényi indát ma is nevezi folyónak, amivel különben folyondár indázó, kúszó növény szavunk is megfelel. Másrészt iszalag szavunk, amely egy hosszú indázó, kúszó növény neve, úgy a fönti isz- kezdetű folyónevekkel, mint iszkol szavunkkal is egyezik. Ha pedig a történelemből tudjuk, hogy a folyónevek rendesen ezredéveken át is változatlanul megmaradnak, (Marjalaki Kiss Lajos: Anonymus) mindebből nem az tűnik-e ki, hogy az ugor, magyar és török nyelvek őse valamikor egész Európában elterjedett nyelv volt? Igen helyesen jegyzi meg I.F. hogy mindezekkel a német Schien és Schiene szavak is összevetendők, amihez pedig hozzátehetjük még a sing vagy süng (zsinórmérték) és zsineg vagy régiesen sineg szavainkat.Miután pedig az árja nyelvekben ezen is vagy si haladást, folyást, hosszúságot jelentő szó a szavak elején rendesen már egy egyszerű s vagy sz hanggá kopott - mint pl a Sch-nur szóban, nyugodtan hozzá tehetjük még a spago, Spagat, spárga, Strick, streifen és még sok más szót is.
89. A magyar varázslat szót némelyek az ördög szláv vrag nevéből származtatják. Helyes! De mikép magyarázható akkor, hogy a már említett belső-afrikai oromo nyelvben is varanto – varázslat? (Alább megnevezzük majd az illető szótárat is, amelyből az itt idézett szavakat a szíves olvasó ellenőrizheti.) A magyarázatot néprajzi és hitrege-tani adatok segítségével meg is adhatjuk: Ősnépünk egyik törzse a tűzistent – aki egyúttal a varázslat istene is volt – többek között Varik, Varag, Farik, Ferig néven is nevezte. De a görög Prometheosz (mely nevet előre megfontol-nak tévesen magyaráznak, mert például a szanszkrit nyelvben a tűzgyújtó szerszám nyele neve pramata) és Foroneusz tűzisten nevei mind a tűzzel függenek össze, ugyanúgy, mint a finn perkele – ördög szó, valamint a tüzet, forróságot, égést jelentő számtalan p-r, b-r, v-r, f-r szóalakok, mint pl. forró, perkel, perzsel, pörköl, vörös, vér, bor, parázs, olasz baragia – parázs, szumir bar – tűz, német Brand – égés, görög pürosz – tűz, stb. Kiemeljük itt a magyar pír, görög pürosz, magyar perkel finn perkele és különösen a magyar parázs és varázs szavaknak egymással való egyező voltát. Az ősnépek tűzgyújtó szerszámai egyike az volt, amikor egy darab, rendesen laposabb deszka alakú puhafadarabot egy sebesen pörgetett, keményfából való bottal mintegy fúrva, a tüzet a botnak a puhafába való fúródása közbeni erős súrlódás hozta létre. E tűzsszerszámnak fadarabja nőnemű, botja pedig hímnemű jelképnek tekintetett. Ezen szerszámmal függenek össze a magyar furkó – bot és fúrni, pörgetni, forgatni szavaink, továbbá a latin virga – bot, verto – forgat, német hohren – fúrni és számtalan más szó még. Hogy mindez azután az avar barkó és varkun neveket viselt őstörzsünknek egészen a történelemelőtti ősidőkben gyökerező tűzkultusza révén mily beláthatatlan hitregei és művelődéstörténeti távlattal bír, azt itt természetesen ismét nem fejtegethetjük, csak azt említjük meg, hogy a fönti Varag, Farik, Verik ördög, azaz tűzistennevek a magyar furkó és a latin virga szavakkal a legközvetlenebb összefüggésben vannak, illetve a tűzfúró szerszám aktív részét az ősök megszemélyesítvén a tűzistent többek között Forron, feren, Farank, Feres, Perezs, stb. alakú neveken nevezték. Mindezen összefüggések így bár kaotikusnak látszanak talán, de mihelyt a természettisztelő ősvallás világában magunkat kissé kiismerni kezdjük, az összefüggések törvényszerű és logikus voltát is azonnal felismerjük, valamint a dolgok fonalát is



könnyen követni tudjuk. Ezek után a szíves olvasó már sejteni fogja azt is, hogy a hajdan tűztisztelő perzsák persa, peresz vagy farszi neve honnan származik.
90. A magyar pötty, petty főneveknek teljesen megfelel a magyar potyog, pötyög ige, amelynek többek között csöpög értelme is van, márpedig a csöpp szó a pöttynek csak megfordított alakja. Mindezekkel teljesen azonosul a finn tippo – csöpp és täple. De honnan származik akkor a német Tupfen – pötty szó?
91. A világosság ellentéte nyelvünkben sötét, setét-nek neveztetik, amivel kétségtelenül összefügg a magyar sátor szó is. De honnan származik akkor a német Schatten árnyék szó? Az egyiptomi mythologiában Horusz napisten ellensége, azaz a sötétség istene a Szet nevet viselte. Honnan származik az ördögnek Szatanasz vagy Sátán neve? Az ördög ezen neve a törökben, sőt, még az oromoban is Sejtán, Sajtán. Mindezeknek a magyar settenkedik és a német Schatten szóvali csodálatos egyezése vajjon csak véletlen volna?
92. A magyar szag szó megfordítva gőz szavunkat adja, s mindkét dolog valóban légnemű valami is. De véletlen-e, hogy ezek a német Geist – szellem és a ma nemzetközi gáz szóval egyeznek? A német Gischt, Gäscht szavaknak, amelyekből a gáz szót származtatják, a mai német nyelv inkább csak hab értelmet tulajdonít, de nem meglepő-e, hogy az eredetileg légnemű valamit jelentő Geischt, Gischt, Gäscht szavak pontos hangcserés párhuzama a magyar füst szó?
93. Mindnyájunknak tudomásunk vam a görög hitrege Argosz, latinosan Argus nevű pásztoráról, akinek ezer szeme volt és ezekkel – amint ez ma is közmondásszerű szólás – árgus szemekkel őrizte a reá bízott Ió tehenet. A tudósok, mythológusok egyetértenek abban, hogy Argus nem más, mint a csillagos ég megszemélyesítése, vagyis hogy a testét borító számtalan szem tulajdonképpen a csillagokat jelképezi. Vajjon mi lehet tehát az Argosz vagy Argus név jelentése? Az afrikai oromo nyelvben urgi – csillag, argu – őrködni, de lám, meglepetésünkre a finnben is urkki – fürkészni, kutatni, másrészt a magyar őrködik, őriz, őrszem vajjon nem szintén ide tartozik-e? Vegyük elő Brehmet (Tierleben, 1900. Ziesel) és nézzük meg benne az ürgé-t, s ott leírásban és képben meg is találjuk azt, hogy ez állat különböző fajtái miként hánynak fel maguknak kicsiny halmokat, miként állanak azok tetején állva őrt, ugyanúgy mint hajdan őseink is az alföldi őrhalmok tetején, valamint látjuk azt is, hogy ez állat szemei olyan helyzetben vannak, hogy velük egyaránt láthat előre, oldalt és hátra is. Megjegyzi még Brehm azt is. hogy a régiek az ürgét szimor-nak nevezték, s e szóban nem őr-szem szóösszetételünkre ismerünk-e? Nem világos-e tehát, hogy ősnyelvünkben kellett hogy legyen egy ür, ör, ürg, arg vagy urg – szem szó is? A görögben pedig argesz fénylőt, csillogót jelentvén, ez a csillagokat nem juttatja-e szintén eszünkbe? A szíves olvasó pedig népmeséink Csillagszemű Juhászát vajjon ismeri e? Népünk máig is tudja róla, hogy szemei csillagok voltak, ő őrizte a király aranyszőrű bárányát, de amelyet mégis elloptak. Aki pedig ezen népmesetípusunk különböző változatait alaposan áttanulmányozza, nem kényszerül-e reájönni, hogy



ezeklben van az Argus monda, és az aranygyapjú ellopatási mondának ősalapja? Hogy azután mindez jász őstörzsünk hitregevilágával, csillagkultuszával minő összefüggésben van, hogy mindez milyen csodálatos, eddig senki által nem ismert világba enged bepillantást, azt majd ha ősvallásunkról szóló művem megjelenik, látni fogjuk.
magyar őriz őrszem őrködik ürge oromo argu őrködni urgi csillag finn urkki fürkész, kutat görög Argosz magyar Csillagszemű Juhász
94. Véletlen-e, hogy a magyar bak és bika szavak a német Bock és olasz becco, valamint a szláv bik – bika szavakkal egyeznek? Őseink e szavakat a németektől, olaszoktól, szlávoktól tanulták-e? Nem képtelenség-e, hogy nomád, azaz tehát állattenyésztő népnek ezekre saját szava ne lett volna? Hol van itt a logika? De ne feledjük, hogy a b és m ajakhangok, amelyek egymással igen könnyen cserélődnek fel. (pl. mag, meggy, bogyó, stb.) Mag, makk, mák szavaink hímségi értelmében (termékenyítés) ki kételkedhetik? S lám, a mak szó megfordítva kam hím, kan szavunkat adja. (Kriza, Székely Tájszótár) Bika szavunkat illetőleg érdemes itt Fáy Elek következő sorait idéznünk: „Brugsch kimutatja, hogy Egyiptomnyugati részén Neit (Athene) istennőnek legalább is a Kr.e. XIV. századtól fogva egy líbiai eredetű kultusza élt, melyben az istennő, mint a nedves ősanyag személyesítője és Ra napisten szülőanyja, az esőt adó égi tehénként tiszteltetett. A tehénistennő azután e minőségében összefolyt Ízisszel is, aki tehénfejű Hathor istennői alakjában egyenesen nyugati, és líbiai istennőnek neveztetett, úgyhogy címe is: Szohit istennő, a tehenu nép fejedelemnője volt. Mindezekből tehát kétségbevonhatatlanul kitűnik, hogy a tehenu nép a nevét a tehénről vette. De ugyanebben a kultuszban a tehénistennővel szemben a hímelvet képviselő istenség Bakh, Bakis, Pakis, Pika nevet viselt.”
95. Miután a kedves olvasó eddigi kérdéseink folyamán ősnyelvünk szómegfordítási törvényét részben már megismerte, illetve e törvény létezettségéban kételkedni már nem fog, kérjük, olvasná át mégegyszer a 39. kérdésünket, ami után felhozzuk, hogy a tor, tur vagy dur (illetve durong, dorong) – nagy bot szavak megfordított alakja a magyar rúd szó. De honnan származik akkor a német Rute – vessző, bot szó?
96. A német Füllen, Fohlen szavak jelentése csikó. Vajjon ezek a német füllen és foll tele és telíteni szavakkal nincsenek-e a réven összefüggésben, hogy a nőstény állat terhe annak teleségeként fogatott fel? De ha ez így volna, akkor a szláv tele – borjú szót nem vagyunk-e kénytelenek a magyar tele szóból származtatni? Megjegyzem még, hogy a német füllen, fott a magyar tele, tölt szavaknak csak hangcserés párhuzamai.



97. A magyar rothad és torhad (Ballagi) szavak egymásnak megfordított alakjai, értelmük is azonos, de a torhad inkább faanyag, növényi részek rothadására vonatkozik, s így utóbb a korhad szónak értelme azonos és pontos hangcserés párhuzamát képezi, ezért kétségtelen, hogy a magyar turfa, torfa tőzeg, azaz torhadt, korhadt faanyag jelentésű szó is a torhad vagy turhad igénkből származik. De honnan származik akkor a német Torf, olasz torba, torfa – tőzeg, turfa? Az oromo nyelvben tori, tortora – rothadás, azaz torhadás, amivel a finn turmeltu megromlást jelentő szó is kétségtelenül összefügg
98. Kételkedhetünk-e abban, hogy a magyar kos, magyar kecske törökül kecsi, kecski egymással azonos szavak? De honnan származik akkor a német Geis, tájszólásos Gass, szláv koza – kecske szó? És lám, a német Geis szó megfordítva nem a német Ziege – kecske szót adja-e? Vajjon nem érdemes-e tehát a magyar nyelvet szóösszehasonlítási kutatásoknál egyenesen kiinduló alapul venni, illetve az ilyesmire, mint a most említett dolog, eddig miért nem jöttünk rá?
99. A magyar szabni igének hangcserés párhuzama a régi szakni (innen szakóca balta) és szegni – vágni igék, amelyek egyébként szakítani igénkhez is közel állanak. A szakítani és szegni, vagy szakni igénk egymássali hasonlóságát tökéletesen megfejti azon tény, hogy az ősember kovakőből való kései éle rendesen fűrészes volt – aminthogy efelől számtalan lelet tesz tanúságot – és így tehát a fűrészes élű késsel vágni úgy is lehetett, ha az nem is volt igen éles, illetve a fűrészesen csorbás élű kést előállítani könnyebb volt, mint a jól kifent élűt. A fűrész pedig valóban szegő, szegdelő, azaz vágó, de egyúttal szakító, szakgató, szaggató szerzám is volt. Honnan származnak tehát a német, olasz seca, sega, Seege, Saag, seco szavak, amelyek értelme fűrész és vágni?
100. Nyelvészetünk eddigi elméletei alapján miképen magyarázhatjuk az afrikai oromo nyelv és a magyar és finn nyelvek közötti sajátságos egyezéseket? Bemutatunk itt egy hevenyészve összeállított rövid szójegyzéket, amely F. Viterbo „Grammatika e dizionario della lingua oromonica” című olasz – oromo szótárából vétetett: abba – apa ani – én arredu – futni (eredni) baessza – szép (bájos) bajacsu, baje – sokszorozni, szaporítani, bőség, (buja) balake – távoli villámlás, a finnben valo világosságot, fényt jelent. Az oromoban belbelu – láng, a szumirban pil, bil szintén tüzet, fényt jelent, ami azután a magyar pillog, villog szavakkal is összefügg. A finnben is villku fényt, villogást jelent, az oromoban pedig billicse – szentjánosbogár, amely bogárnak pedig igazi régi magyar neve villáncsó, amint azt Brehm is mondja, s ami a magyar pillog és villog – csillog igékkel a legszorosabban összefügg. balla – szélesség, bőség, aminek a régi magyarban ből kiejtése is volt, ezen kívül a magyarban balla kövér vagy nagyhasú embert is jelentett. bilcso – főlve bilacsa, billacsa – pille



barcse – golyó, a magyarban berce is jelent golyócskát. Az oromoban berberi, borkono, bürszan jelent borsót, márpedig tudjuk, hogy a törökben is borcsuk – borsó. Mindezen szavak tehát egy gömböcskét, bogyócskát azaz borsócskát jelentő ősalapszóból kellett hogy keletkezzenek. batu – batyu. Az olasz szótár a fardello szóval fordítja, amelynek pedig az olaszmagyar szótárakban a batyu szó felel meg és amely régibb szótárainkban batú alakban is előfordul. (Kalóz J. Endre: Olasz-magyar zsebszótár, Bp. 1898.) bederu – veder, mondják bidiru, bideru-nak is, aminthogy e szót a magyar nép is mondja még vidör-nek, amely szavainknak még bödön szavunk is hangzás és jelentésbeli rokona. Az oromo-olasz szótár szerint bidiru kivájt fatörzsből készült nagy edény, amelyben sört készítenek. Ugyane szó jelent teknyőt is, a tekenő pedig régen mindenütt kivájt fatörzsből készült. Jelent a szótár szerint e szó az oromoknál még csónakot is. Fatörzsekből készült bödönökkel, írja a szótár, magas vízálláskor folyón is kelnek át. Nálunk pedig valamikor közönségesek voltak a Balaton taván a fatörzsből kivájt bödönhajók, vagyis halászcsónakok. Bödön kút, vagy bododn kút volt a neve az olyan kutaknak, amelyek nyílásába, hogy be ne dűlhessenek, bödönszerű, de fenékkel nem bíró kivájt fatörzs volt leeresztve. Régen az itató vedrek is fából vájt bödönök voltak. Az oromo-olasz szótár szerint bideru biszan itató veder. biszan – víz boke – légy, szúnyog. Vesd össze a magyar bök, döf, szúr igéből keletkezett magyar bögöly, és a mongol bögöne – bögöly szavakkal. bukacsu – leesni (bukni) busza – bősz (az olasz szótár a fiero – bősz szóval fordítja. A régi magyarban busa. csalalaku, csalinka – csillogás, ragyogás csidda – lakoma. Erdélyben csete – lakoma dibbe – dob futaszu – futamodni, siklani fou – fonni, fonál, végzet, sors fakki – fésű. A fak szótő megfordítva kefe szavunkat képezi. gerdzsia – karperec, karika goru – keringeni, forogni godonfa – kötés, csomó gumo – gömb, gumó guma – gyümölcs guorade, guradie – kard godda – had, hadsereg giari (gyári) – gyárt (az olaszban nincs gy) gifara – színes, tarka szövet (cifra) harka – kar, kéz, fa ága hoha, hohuma – hőség huris – gyors irio – árok, sánc, erődítmény korrodu – keres kolfi, kulfi – kulcs, gomb kobi – kupolácska, sapka, süveg (kúp), hangyaboly, domb koba – kis kupa kabe – kivájt tök kota – kátyú, gödör kau – kelni



karkara – környék, határ kessza – köze, közötte, közép ketau – kutatni muka – gyümölcs, nemzetség (mag) micsu – mosni makarra – makacs radzsi – mese, történet (rege) rukula – ütés, rúgás szardamu – szorgalmas, sürgős szokka, szokkuf, szokitu – szökevény varanto – varázslat
*
Befejezésül mégegyszer kiemelem, hogy habár némi magyarázatokba bocsátkoztam is, itt csak kérdéseket szándékoztam feltenni, de bizonyítékokat, számottevőbbeket nem hoztam. Arra vonatkozó bizonyítékaim, hogy a magyarság őshazája Magyarország, hogy a magyar nép és nyelv nem csak 800-1000 évvel ezelőtt létrejött keverék, hanem igazi ősnép és nyelv, és hogy az igazi, tulajdonképpeni magyarság sohasem volt nomád, hanem a legjellegzetesebb földművelő nép, megjelenendő művemben lesznek.