---
master_file: "[[@SaryPalUgynok]]"
---
# Index for Sáry Pál – Ügynök volt-e Szent Pál.pdf

Publicationes Universitatis Miskolcinensis Sectio Juridica et Politica, Tomus XXXIV (2016), pp. 32–56.
ÜGYNÖK VOLT-E SZENT PÁL?
SÁRY PÁL
Köztudott, hogy a marxista ideológia terjesztésének szerves részét képezte a történelemhamisítás. Egyértelműen megállapítható, hogy a liberális ideológia terjesztése során ugyanez történik. A marxistákhoz hasonlóan a liberális szerzők is nagy erővel támadják a kereszténység történelmi gyökereit a konzervatív értékrend szétverése érdekében. E liberális szerzők közé tartozik Thijs Voskuilen és Rose Mary Sheldon, akik a 2008-ban megjelent közös könyvük által azt a hagyományos képet kívánják megsemmisíteni, ami Jézusról és Szent Pálról a keresztényekben él. Azt állítják, hogy Jézus csupán egy nemzeti forradalmár volt, akinek a Róma-ellenes politikai tanait Pál apostol, a rómaiak titkos ügynöke alakította át egy olyan pacifista vallási tanná, mely már nem veszélyeztette Róma érdekeit. A jelen tanulmány e liberális teória teljesen megalapozatlan, tudománytalan és abszurd voltára kíván rámutatni. Kulcsszavak: Szent Pál, a kereszténység eredete, Római Birodalom, római polgárjog
It is well known that the falsification of history was an integral part of the diffusion of the Marxist ideology. We can state unambiguously that the same behaviour has continued in the course of the diffusion of the liberal ideology. The liberal authors – just like the Marxists – with all their might attack the historical roots of Christianity in order to destroy the conservative scale of values. Thijs Voskuilen and Rose Mary Sheldon can be classed among these liberal authors. Their book, which was published in 2008, want to destroy the traditional Christian picture of Jesus and St. Paul. The co-authors state that Jesus was only a national revolutionary whose anti-Roman political doctrines were transformed by the apostle Paul, a Roman secret agent, into such pacifist religious dogmas which did not endanger the interests of Rome. The present study wishes to prove that this liberal theory is without any foundation, unscientific and absurd. Keywords: St. Paul, the origin of Christianity, Roman Empire, Roman citizenship
A Pál apostol történelmi szerepét már korábban is meglehetősen furcsa nézőpontból megközelítő holland történész, Thijs Voskuilen és a hírszerzés ókori történetéről írt műveiről ismert amerikai kutató, Rose Mary Sheldon 2008-ban megjelent közös munkája szerint Szent Pál titkos ügynök volt, aki a rómaiak (vagy a rómaiakkal kollaboráló zsidó főpapok) megbízásából előbb üldözte Jézus nemzetiforradalmi eszméket képviselő híveit, majd – megtérést színlelve – beépült közéjük
 Dr. habil. SÁRY PÁL intézetigazgató egyetemi docens Miskolci Egyetem ÁJK, Jogtörténeti és Jogelméleti Intézet 3515 Miskolc-Egyetemváros jogsary@uni-miskolc.hu



Ügynök volt-e Szent Pál? 33
és átalakította tanaikat (gondosan megtisztítva azokat az erőszakos, nacionalista, forradalmi gondolatoktól).1 A népek apostola így egyrészt ártalmatlanná tette a kereszténységet Rómával szemben, másrészt kialakította azokat az univerzális jellegű vallási-teológiai doktrínákat és pacifista erkölcsi nézeteket, amelyek a jézusi tanokra vissza nem vezethető – mai kereszténység alapját képezik.2 Maguk a szerzők elismerik, hogy ezek az elképzelések nem újak, többen is megfogalmaztak már hasonlókat, de azt állítják, hogy olyan részletességgel még senki nem foglalkozott e témával, mint ők. A tíz fejezetre tagolt könyv első fejezete nagyon röviden felvázolja, hogy milyen sok lázadó politikai csoportosulás veszélyeztette a rómaiak hatalmát Palesztinában, s éppen ezért mennyire fontos lehetett a rómaiak számára a politikai hírszerzés megfelelő megszervezése és működése. A második fejezet Jézusról szól, akit a szerzőpár nemzeti forradalmárnak fest le azon érvek alapján, melyeket az ún. „forradalmár-elmélet” képviselői leggyakrabban megfogalmaztak. Mivel ezzel a kérdéskörrel egy másik tanulmányunkban már részletesen foglalkoztunk,3 itt elegendő annyit megjegyeznünk, hogy Voskuilen és Sheldon Pállal kapcsolatos nézetei egy teljesen hamis Jézus-képen alapszanak: a forradalmár-elmélet tévessége pedig az ügynök-elmélet tévességét is szükségszerűen maga után vonja. A szerzők a harmadik fejezetben térnek rá Pál személyének és tevékenységének vizsgálatára. Az alábbiakban a Pálról szóló fejezetek főbb téziseit tekintjük át, rámutatva e nézetek megalapozatlanságára.
1 VOSKUILEN, Thijs–SHELDON, Rose Mary: Operation Messiah. St. Paul, Roman Intelligence and the Birth of Christianity, Valentine Mitchell, London–Portland, Oregon, 2008. A szerzők korábbi művei közül a következők emelhetők ki: VOSKUILEN, Thijs: Alias Paulus, Ambo, Amsterdam, 2002; SHELDON, Rose Mary: Intelligence Activities in Ancient Rome. Trust in the Gods, But Verify, Frank Cass, London, 2005; UŐ.: Spies in the Bible, Greenhill, London, 2007. 2 A szerzőpáros így végeredményben arra a megállapításra jut, hogy a keresztény vallást nem Jézus, hanem Pál alapította. E nézettel kapcsolatban érdemes megjegyezni, hogy William Wrede (1859–1906) volt az a liberális protestáns teológus, aki elsőként hangsúlyozta a jézusi és a páli tanítás közötti különbséget olyannyira, hogy Pált a kereszténység második alapítójának („der zweite Stifter des Christentums“) nevezte (WREDE, William: Paulus, Verlag Mohr, Tübingen, 19072, 104). E nézet tarthatatlanságára már nagyon sokan rámutattak, lásd pl. WENHAM, David: Paul: Follower of Jesus or Founder of Christianity?, Wm. B. Eerdmans Publishing Co., Grand Rapids, Michigan, 1995; WRIGHT, Nicholas Thomas: What Saint Paul Really Said: Was Paul of Tarsus the Real Founder of Christianity?, Wm. B. Eerdmans Publishing Co., Grand Rapids, Michigan, 1997; KOCSIS Imre: Pál apostol környezete és kapcsolatai, Jeromos Füzetek 85/A (2011), 9–11; UŐ.: Bevezetés az Újszövetség kortörténetébe és irodalmába, Szent István Társulat, Budapest, 20142, II, 34–36. 3 Lásd SÁRY Pál: Forradalmár volt-e Jézus?, Iustum Aequum Salutare 2016 (megjelenés alatt).



34 Sáry Pál
1. Pál származása és római polgárjoga
Voskuilen és Sheldon az Apostolok Cselekedeteit történeti szempontból teljesen hiteltelen dokumentumnak tartja, s ezért a mű minden Pállal kapcsolatos adatát, információját megkérdőjelezi. A szerzőpáros – meghökkentő módon – úgy véli, hogy Pál nem is volt zsidó származású: inkább pogány lehetett, akit heves antiszemitizmus jellemzett.4 Mit lehet mondani ezzel az érdekes – bár a szakirodalomban nem egyedülálló5 állásponttal kapcsolatban? Elsősorban azt, hogy Pál többször is utal leveleiben a zsidó származására és a zsidó hitben tanúsított buzgóságára.6 A sémi eredetű Saul név is zsidó származásra utal. E név választása valószínűleg összefüggött a Benjamin törzséből való származás tényével: a törzs leghíresebb történelmi alakja, Izrael első királya viselte e nevet.7 Másrészt – amint Kocsis Imre rámutat – „az apostol zsidó identitása vallásosságának, missziós stratégiájának, érvelésének és teológiájának több pontján is megmutatkozik”.8 Pál tanítását mélyen áthatja a zsidó hit világa: levelei tele vannak ószövetségi idézetekkel, utalásokkal, reminiszcenciákkal.9 Nagyon jól látja Kocsis, hogy „Pál azért tartja fontosnak az Ószövetséget, mert meg van győződve: Izrael Istene, aki az Írásokban feltárta magát, egyben Jézus Krisztus Atyja, aki Krisztusban a végleges kinyilatkoztatást nyújtotta az embereknek”.10 Az apostol mindig is elismerte a zsidók üdvtörténeti elsőbbségét (vö. Róm 1,16): ezért hirdette missziós utazásai során először mindenhol a zsidóknak az evangéliumot, s csak utána fordult a pogányok felé (vö. ApCsel 13,46; 18,4–6). S a
4 VOSKUILEN–SHELDON: i. m. 71. 5 Voskuilen és Sheldon e nézetet Maccoby Pálról szóló, hírhedt könyvéből vette át (MACCOBY, Hyam: The Mythmaker. Paul and the Invention of Christianity, Harper & Row, New York, 1986). Maccoby munkájának tudománytalan voltára sokan rámutattak, lásd pl. GAGER, John G.: Maccoby’s The Mythmaker, The Jewish Quarterly Review 79 (1988–1989), 248–250. Maccobyhoz hasonló véleményt képvisel egy másik, tudománytalan megállapításairól szintén hírhedt szerző, Eisenman is (EISENMAN, Robert: James the Brother of Jesus, Viking Penguin, New York, 1997). 6 Vö. Fil 3,5–6: „Nyolcadnapra körülmetéltek, Izrael népéből, Benjamin törzséből származom, zsidó vagyok a zsidók közül. A törvény megtartásában farizeus, az Egyház üldözésében szenvedélyes, a törvény szerinti jámborságban feddhetetlen voltam”; Róm 11,1: „én is Izrael fiai közül vagyok, Ábrahám véréből, Benjamin törzséből”; Gal 1,14: „A zsidó vallásosságban számos fajtámbeli kortársamat felülmúltam, mert fölöttébb buzgó követője voltam atyáim hagyományainak.” (Az újszövetségi Szentírásból vett részleteket Gál Ferenc és Kosztolányi István fordításában közöljük.) 7 Vö. KOCSIS: Bevezetés..., II, 23.
8 KOCSIS: Pál apostol környezete..., 5; UŐ.: Bevezetés..., II, 32.
9 Vö. VLADÁR Gábor: Néhány ószövetségi idézet és reminiszcencia a Korintusi levelekben, in: Az Apostolok Cselekedetei. Szent Pál levelei a Korintusiakhoz. Biblikus konferencia 1993–1994 (szerk.: BENYIK György), Szegedi Hittudományi Főiskola, Szeged, 1995, 185–189. 10 KOCSIS: Bevezetés..., II, 49–50.



Ügynök volt-e Szent Pál? 35
pogányok felé való nyitás – ahogy Kocsis rámutat – nem jelentette a zsidóságtól való teljes elfordulást.11 Annak ellenére, hogy a mózesi „törvény szolgaságából” való felszabadulást hirdetve (vö. Gal 4,5) alapvető zsidó vallási előírások további betartásának feleslegességéről prédikált,12 erkölcsi elveit sok esetben az Ószövetség olyan parancsaira alapozta, melyeket örökérvényűeknek tekintett.13 A főtanács előtt állva – amikor a főpap parancsot adott arra, hogy üssék szájon, illetve amikor megtudta, hogy a főpapra tett gyalázó megjegyzést – kifejezésre juttatta, hogy jól ismeri a zsidó törvényi előírásokat, és követendőnek tartja azokat (ApCsel 23,3.5). Kiemelést érdemel, hogy Pál a megtérése után többször is imádkozott a jeruzsálemi templomban (ApCsel 22,17; 24,11), Timóteust „a környékbeli zsidókra tekintettel” körülmetéltette (ApCsel 16,3), elvégezte a törvény által előírt tisztulási szertartást, s vállalta azoknak a költségeknek a finanszírozását, melyek négy férfi nazír fogadalomtételével kapcsolatban merültek fel (ApCsel 21,24.26; 24,18). Tanítása kifejtésekor Pál az írott törvény mellett az ún. szóbeli törvényből, vagyis a rabbik tanításából, a Szentíráshoz fűzött magyarázataiból (a midrásokból) is átvett elemeket.14 A Szentírás elbeszélő részeihez fűzött rabbinista magyarázatokat haggadáknak nevezték. Ilyen haggada volt például az, amely szerint a vizet adó szikla csodálatosan kísérte a pusztában vándorló zsidó népet, amiről Pál is említést tesz (1Kor 10,4). A Mózessel viaskodó egyiptomi varázslók nevét (Jannesz és Jambresz) Pál szintén a haggadákból vette át (2Tim 3,8). Azokat a rabbinista magyarázatokat, melyek jogi szövegeket értelmeztek, halákáknak nevezték. Egy ilyen haláka szerint a zsidóknak nem volt szabad az egymás közötti jogvitáik eldöntését pogány bíróra bízni. Pál nyilvánvalóan e szabály alapján írta a korintusi keresztényeknek a következőket: „Ha valaki közületek pereskedik, hogyan merészeli a hitetleneknél keresni igazát és nem a szenteknél? [...] Nem akad közöttetek értelmes ember, aki testvérei ügyében döntőbíró lehetne? Ehelyett testvér a testvérével pereskedik, ráadásul hitetlenek előtt.” (1Kor 6,1–6) Ezek az elemek, melyek a rabbik hagyományaiból valók, világosan jelzik, hogy milyen mély ismeretekkel rendelkezett Pál a zsidó vallás terén.
11 KOCSIS Imre: Történelem és üdvtörténet Lukács kettős művében, Teológia 2000/3–4, 111. 12 Vö. Gal 5,2: „Ha körülmetélkedtek, Krisztus semmit sem használ nektek.” 13 L. pl. Róm 12,20: „Sőt, ha ellenséged éhezik, adj neki enni, ha szomjazik, adj neki inni. Ha ezt teszed, izzó parazsat raksz a fejére.” Vö. Péld 25,21–22: „Ha ellenséged éhes, adj neki kenyeret, hogyha meg szomjas, adjál neki vizet! Így izzó parazsat gyűjtesz a fejére, és majd megfizeti neked az Úr.” 14 Vö. HOLZNER, Josef: Szent Pál (ford.: Fekete Antal), Ecclesia, Budapest, 1982, 31; TOMSON, Peter J.: Paul and the Jewish Law: Halakha in the Letters of the Apostle to the Gentiles, Fortress Press, Minneapolis, 1990; RUFF Tibor: Az Újszövetség és a Tóra, Jószöveg Műhely Kiadó, Budapest, 2009, 454–456.



36 Sáry Pál
Végül azt is fontos kiemelni, hogy a szentírási szövegek értelmezésekor Pál olyan módszereket követett, amelyeket a zsidó rabbik alkalmaztak.15 Ilyen volt a szimbolikus értelmezés (pl. az 1Kor 10,4 szerint a pusztában vizet adó szikla Krisztus volt), az alkalmazott interpretáció (pl. a 2Kor 8,15 szerint az elszegényedett jeruzsálemi hívek részére rendezett korintusi gyűjtést Pál a mannagyűjtésben résztvevők sorsközösségére és egyenlőségére való hivatkozással ajánlja) és az allegorikus értelmezés (pl. a Róm 10,6–8 ilyen szónoki értelmezését nyújtja Mózes azon szavainak, melyek a törvény könnyen elérhetőségéről szólnak). Pál e módszerek alkalmazásával egyértelmű jelét adta annak, hogy valóban Gamáliel rabbi iskolájában részesült exegetikai oktatásban (vö. ApCsel 22,3). Az sem igaz, hogy Pál antiszemita volt. Bár időnként valóban rendkívül kritikusan nyilatkozott saját népéről (vö. 1Tessz 2,15–16), más esetekben – amint Kocsis rámutat – szerető aggodalmát fejezte ki a zsidóság iránt: „Nagy a szomorúságom, és állandó a szívem fájdalma. Inkább azt kívánnám, hogy magam legyek átok alatt, távol Krisztustól, testvéreimért, a test szerint népemből valókért, Izrael fiaiért...” (Róm 9,2–4)16 A kritikája tényeken alapult és nem irracionális érzelmeken. Fontos kiemelnünk, hogy Pál soha nem biztatott senkit a zsidóság elleni fellépésre, annak ellenére, hogy őt számtalan súlyos támadás érte a Krisztust elutasító zsidók részéről. S arról sem szabad megfeledkeznünk, hogy az apostol – a missziós útjai során tapasztalt sok-sok elutasítás ellenére – mindvégig megőrizte nyitottságát a zsidók felé (vö. ApCsel 28,17–23), bízva a zsidóság megtérésében. Lukács elbeszélése szerint Pál római polgárnak született (ApCsel 22,28). Voskuilen és Sheldon ezt kizártnak tartja.17 A szakirodalomban már korábban is létezett olyan álláspont, amely szerint Pál valójában nem rendelkezett római polgárjoggal.18 A liberális szerzők az apostol római polgárjoga ellen általában a következő érveket szokták felhozni: (1) zsidóknak ritkán adományoztak római polgárjogot; (2) a római polgárjoggal járó kötelezettségeket egy hívő zsidó nem is tudta volna teljesíteni; (3) csak gazdag, befolyásos személyek szerezhettek római polgárjogot, Pál pedig – sátorkészítő lévén (vö. ApCsel 18,3) – alacsony sorból származott; (4) Pál a leveleiben egyszer sem utal a római polgárjogára; (5) az apostol nem lehetett egyszerre tarzuszi és római polgár; (6) Pált a Korintusiaknak írt második levele szerint sokszor megverték, a zsidóktól öt alkalommal kapott „egy híján negyvenet”, háromszor megbotozták, egyszer megkövezték (2Kor 11,23–25), márpedig egy római polgárral mindezt nem lehetett volna megtenni; (7) Lukács apologetikus célzattal (a rómaiak megnyerésének szándékával) írta azt, hogy Pál római polgár volt. Vizsgáljuk meg ezeket az érveket egyesével.
15 Vö. BONSIRVEN, Joseph: Exégèse rabbinique et exégèse paulinienne, Beauchesne, Paris, 1939; COLLINS, John J.: Rabbinic Exegesis and Pauline Exegesis, The Catholic Biblical Quarterly 3 (1941), 15–26, 145–158; HOLZNER: i. m. 32–33. 16 KOCSIS: Bevezetés..., II, 32. 17 VOSKUILEN–SHELDON: i. m. 46–47. 18 Lásd elsősorban STEGEMANN, Wolfgang: Was der Apostel Paulus ein römischer Bürger?, Zeitschrift für die Neutestamentliche Wissenschaft 78 (1987), 200–229.



Ügynök volt-e Szent Pál? 37
(1)–(2) Josephus Flavius részletesen beszámol arról, hogy a rómaiak azokat a különböző városokban (Efezusban, Déloszban, Szardeszben, Alexandriában) élő zsidókat, akik római polgárjoggal rendelkeztek, az általuk követett vallási szokásokra tekintettel felmentették a katonai szolgálat alól.19 Ez két tényt is bizonyít egyszerre: egyrészt azt, hogy a birodalom keleti tartományaiban sok zsidó megszerezte a római polgárjogot,20 másrészt pedig azt, hogy ezek a zsidók azok alól a közterhek alól, melyek teljesítésével megsértették volna vallásuk szabályait, méltányosságból felmentést kaptak. Érdemes ehhez hozzátenni, hogy amikor Caracalla császár 212-ben a római polgárjogot – csekély kivételtől eltekintve – a birodalom minden szabad lakosára kiterjesztette, az így római polgárokká vált zsidókat minden bizonnyal szintén mentesítette azon polgári kötelezettségek alól, amelyek a zsidó vallással összeegyeztethetetlenek voltak.21 Ezen a ponton nem hagyható szó nélkül az a – már-már nevetséges – következetlenség és ellentmondásosság, ami Voskuilen és Sheldon könyvét jellemzi. A szerzőpáros az egyik helyen azt írja, hogy Pál – a Tórát elvető tanítására tekintettel – nem lehetett zsidó,22 míg egy másik helyen úgy véli, hogy Pál a zsidó származása és vallása miatt nem lehetett római polgár.23 Jól látható tehát, hogy a liberális szerzők számára teljesen mindegy, mi az igazság: csak egy a fontos, makacsul tagadni azt, ami az Újszövetségben áll.24 (3) Az igaz, hogy a római polgárjog vásárlásához sok pénzre volt szükség (vö. ApCsel 22,28), de nem csak vásárlás útján lehetett polgárjoghoz jutni. A római polgárok által (bizonyos formai előírások betartásával) felszabadított rabszolgák a szabadsággal együtt a római polgárjogot is megszerezték.25 Peter van Minnen szerint Pál szülei is felszabadított rabszolgák (libertinusok) lehettek, akik a felszabadításukkor (még Pál születése előtt) elnyerték a római polgárjogot, s így Pál már római polgárnak született.26 Ez könnyen elképzelhető. Alexandriai Philón tudósítá
19 FLAVIUS, Josephus: A zsidók története, 14,10,13–14.16–19. 20 Az érdekesség kedvéért itt megemlíthető, hogy valószínűleg Cirenei Simon is azok közé a zsidók közé tartozott, akik megszerezték a római polgárjogot: erre utal az, hogy Simon kisebbik fiát Rufusnak hívták (vö. Mk 15,21), ami egyértelműen római név volt. Lásd erről WESTALL, Richard: Simon of Cyrene, a Roman Citizen?, Historia 59 (2010), 489500.
21 Vö. SMALLWOOD, E. Mary: The Jews under Roman Rule from Pompey to Diocletian, Brill, Leiden, 1981, 503–504. 22 VOSKUILEN–SHELDON: i. m. 71. 23 VOSKUILEN–SHELDON: i. m. 46–47. 24 A könyvben máshol is találkozhatunk hasonló önellentmondással. Előbb (11. o.) azt olvashatjuk, hogy a karióti Júdás szikárius volt (vagyis a szélsőségesen nacionalista orgyilkosok közé tartozott), majd nem sokkal később (16. o.) megtudhatjuk, hogy Júdás a rómaiak ügynöke volt, aki lebuktatta a nemzeti forradalmat szervező Jézust. 25 Vö. BENEDEK Ferenc–PÓKECZ KOVÁCS Attila: Római magánjog, Dialóg Campus Kiadó, Budapest–Pécs, 20153, 119. 26 VAN MINNEN, Peter: Paul the Roman Citizen, Journal for the Study of the New Testament 17 (1995), 43–52.



38 Sáry Pál
sa szerint Pompeius sok zsidó hadifoglyot vitt Itáliába, akiket később felszabadítottak, s akik így megszerezték a római polgárjogot.27 E felszabadítottak egy része később visszatért Palesztina területére: erre utal az, hogy Jeruzsálemben külön zsinagógájuk volt a libertinusoknak (vö. ApCsel 6,9). A császár természetesen jutalomból is adományozhatott római polgárjogot olyan személyeknek, akik valamilyen fontos szolgálatot tettek a birodalomnak. Archibald Robertson szerint Pál apja – mint sátorkészítő – a római hadsereg hadiszállítója lehetett, s e tevékenységéért kaphatott a császártól polgárjogot.28 Bár ezt a feltevést semmilyen adat nem támasztja alá, elméletileg nem zárhatjuk ki ezt a lehetőséget sem. S persze az is lehetséges, hogy Pál apja vagy nagyapja pénzért jutott római polgárjoghoz.29 Abból, hogy Pál sátorkészítésből élt, nem következik okvetlenül az, hogy szegény sorból származott. A farizeus hagyományok szerint a fiúknak a törvény tanulmányozása mellett szakmát is kellett tanulniuk: a Talmudban az áll, hogy „aki nem tanítja szakmára a fiát, arra tanítja, hogy rabló legyen”.30 Egyes szerzők abból, hogy Pál az általa átélt szenvedések közé sorolta azt, hogy keze munkájával kereste kenyerét (1Kor 4,12), arra következtetnek, hogy az apostol felsőbb társadalmi körökből származott, s nem kétkezi munkásnak született.31 (4) Pál a leveleiben valószínűleg azért nem tesz említést a római polgárjogáról, mert azt semmi nem tette szükségessé számára. Itt érdemes megjegyezni, hogy az apostol leveleiben található hasonlatok és metaforák jelentős része a római jog szabályain alapszik,32 ami arra utal, hogy a római jog fogalomrendszere mélyen
27 PHILÓN: Küldöttség Gaiushoz 23,155.
28 ROBERTSON, Archibald: A kereszténység eredete (ford.: Gödény Endre), Gondolat Kiadó, Budapest, 1972, 138. 29 A polgárjogvásárlás már a köztársaság korában elterjedt Rómában. Cicero híres Philippicáiban többek között azt vetette Marcus Antonius szemére, hogy pénzért árulta a római polgárjogot (CICERO: Philippicák, 2,36,92; 5,4,11–12). 30 Tosefta Kiddushin 1,11. Vö. GEOGHEGAN, Arthur T.: The Attitude towards Labour in Early Christianity and Ancient Culture, The Catholic University of America Press, Washington, 1945, 108. 31 Vö. NOCK, Arthur Darby: St. Paul, Harper & Brothers, New York–London, 1938, 2122. 32 Ilyen például a keresztség felvételének az örökbefogadás aktusához való hasonlítása (vö. Róm 8,14–15; Gal 4,5–6; Ef 1,5; 5,1). Ezt a hasonlatot leginkább a római jog szabályai szerint értelmezhetjük helyesen. A zsidó jog az örökbefogadás intézményét nem ismerte, a zsidó családok kihalását Mózes a levirátus intézményének bevezetésével kívánta megakadályozni (MTörv 25,5–10). A görög jogban pedig az örökbefogadott gyermek jogilag nem került ugyanabba a helyzetbe, mint a vérszerinti leszármazó, s az eredeti családjával való kapcsolata sem szakadt meg egészen. Egyedül a római jog szerinti örökbefogadás járt olyan teljes állapotváltozással, ami az újjászületéshez hasonlítható: a rómaiak az örökbefogadott személyt fikcióval úgy tekintették, mintha az örökbefogadó gyermekeként jött volna a világra.



Ügynök volt-e Szent Pál? 39
áthatotta Pál gondolkodásmódját.33 Ez pedig nyomós érv amellett, hogy Pál római polgár volt. (5) Pál a római polgárjoga mellett a tarzuszi polgárjogára is hivatkozik az Apostolok Cselekedeteiben (ApCsel 21,39). A római polgárjog terén kezdetben valóban a kizárólagosság elve érvényesült, ami azt jelentette, hogy senki sem lehetett egyszerre Rómának is és más városállamnak is polgára: „Civiljogunk szerint egyetlen polgárunk sem rendelkezhet kettős állampolgársággal: nem lehet ezen állam polgára, aki más állam mellett kötelezte el magát” – jelentette ki határozottan Cicero Kr. e. 56-ban, Cornelius Balbus perében.34 Később azonban e koncepció megváltozott.35 A principátus korában már semmi nem zárta ki azt, hogy egy személy egyszerre több város polgára is legyen. Ez jól kitűnik az ifjabb Plinius azon leveleiből, melyek szerint Traianus császár (98–117) Plinius kérésére egy Harpocras nevű egyiptomi orvosnak az alexandriai és a római polgárjogot egyaránt megadta.36 Így Pál is lehetett egyszerre Tarzusz és Róma polgára. (6) Pált számos alkalommal érte olyan bántalom, mely római polgárt elvileg nem érhetett. E tény azonban csak azok számára okoz komoly fejtörést, akik naivan azt gondolják, hogy a Római Birodalomban mindig betartották a római jog szabályait. A tartományokban a helytartók voltak a törvényesség legfőbb őrei: a források szerint azonban időnként még ők is súlyosan megszegték a jogszabályokat. Egyes helytartók például római polgárokat feszítettek keresztre, ami a legsúlyosabb jogsértést jelentette.37 Az elszenvedett bántalmak így egyáltalán nem zárják ki azt, hogy Pál rendelkezett római polgárjoggal. (7) Az apologetikus célzat Lukács műveiben kétségtelenül kimutatható. E célzat azonban csupán a szerkesztésben, az anyag megválogatásában, elrendezésében és a hangsúlyokban érhető nyomon, és nem a tények meghamisításában.38 Annak bizonygatása után, hogy Pál nem lehetett római polgár, Voskuilen és Sheldon – Maccoby teljesen megalapozatlan feltevéseit átvéve – meglepő módon
33 Vö. BALL, William Edmund: St. Paul and the Roman law, in: UŐ.: St. Paul and the Roman law and other studies on the origin of the form of doctrine, T. & T. Clark, Edinburgh, 1901, 1–37; WESTBURY-JONES, John: St. Paul the Roman Jurist, in: UŐ.: Roman and Christian Imperialism, Macmillan, London, 1939, 105–181; Francis LYALL: Slaves, Citizens, Sons. Legal Metaphors in the Epistles, Zondervan Publishing House, Grand Rapids, Michigan, 1984; SÁRY Pál: Szent Pál és a római jog, in: Dum spiro doceo. Ünnepi tanulmányok Huszti Vilmos 85. születésnapjára (szerk.: SZABÓ Béla–SÁRY Pál), Bíbor Kiadó, Miskolc, 2000, 55–74. 34 Cicero: Lucius Cornelius Balbus védelmében, 11,28 (Nótári Tamás ford.). 35 Vö. BAJÁNHÁZY István: „E pluribus unum?” A római polgárjog koncepciójának változása a birodalommá válás során, in: Decem anni in Europaea Unione I. Jogtörténeti és jogelméleti tanulmányok (szerk.: SÁRY Pál), Miskolci Egyetemi Kiadó, Miskolc, 2015, 9–47. 36 Ifjabb PLINIUS: Levelek, 10,5–7. 37 Vö. SÁRY Pál: Keresztre feszítés az ókorban, Szent István Társulat, Budapest, 2004, 5960. 38 Vö. KOCSIS: Bevezetés..., I, 266–268.



40 Sáry Pál
azt írja, hogy az apostol a Jeruzsálembe való utolsó utazása előtt mégis csak megszerezte a római polgárjogot: a szerzőpáros úgy véli, hogy Pál abból a pénzből, amit a jeruzsálemi hívek számára gyűjtött (vö. 1Kor 16,1–4; ApCsel 24,17), polgárjogot vásárolt saját maga számára.39 Érdekes, hogy azok a liberális szerzők, akik az Apostolok Cselekedeteinek legtöbb tényállítását elutasítják (mondván, hogy azok hihetetlenek), olyan abszurd elgondolásokat tartanak elfogadhatónak, melyek valóságtartalmát a leghalványabb bizonyítékokkal sem lehet alátámasztani. S persze e valóságtól teljesen elrugaszkodott elképzeléssel szemben rögtön felmerül bennünk a kérdés: ha Pál a rómaiak ügynöke volt, ahogy azt Voskuilen és Sheldon állítja, miért kellett neki a római polgárjog elnyeréséért fizetnie? Hosszú, sok-sok szenvedéssel járó és állambiztonsági szempontból felbecsülhetetlen értékű szolgálataiért nem érdemelt meg annyit, hogy a császár jutalomból megajándékozza a polgárjoggal?
2. Pál egyházüldöző tevékenysége
Lukács szerint Pál II. Heródes Agrippa király előtt állva a következőképpen számolt be egyházüldöző múltjáról: „Eleinte magam is úgy véltem, hogy a názáreti Jézus ellen minden úton-módon föl kel lépni. Ezt meg is tettem Jeruzsálemben. A hívők közül sokakat börtönbe juttattam, erre maguktól a főpapoktól kaptam felhatalmazást. Szavazatommal hozzájárultam a halálos ítéletükhöz. Zsinagógáról zsinagógára jártam, hogy megkínoztassam, és káromlásra kényszerítsem őket. Fékevesztett dühömben még más országok városaiban is üldöztem őket.” (ApCsel 26,911) Voskuilen és Sheldon szerint Pál azért üldözte a rómaiakat kiszolgáló zsidó főpapok megbízásából a keresztényeket, mert azok a római uralom ellen szervezkedő nacionalisták voltak.40 Ez az állítás alaptalan spekuláció. Ahogy Kocsis írja, Pál kezdeti keresztényellenessége buzgó farizeusvoltából fakadt: „úgy ítélte, hogy Krisztus követői a Törvénnyel ellentétes tanítást hirdetnek. Ráadásul a keresztények Messiásnak vallották azt a személyt, akit a zsidó hatóságok halálra ítéltek, és aki a keresztre feszítés következtében a zsidó törvény szemszögéből »átkozottnak« számított.” 41 (vö. MTörv 21,23; Gal 3,13) Arland J. Hultgren is hasonlóképpen magyarázza Pál egyházüldöző tevékenységét.42 A neves protestáns teológus szerint Pál tisztán vallási okból üldözte a keresztényeket, mivel a judaizmuson belüli eretnek szektának tekintette őket, s akiket ezért erőszakkal vissza akart kényszeríteni az ortodox vallási keretek közé. Egyértelműen erre utalnak Lukács fentebb idézett szavai: Pál azért járta végig a zsinagógákat, hogy kínzás által káromlásra kényszerítse a keresztényeket (ApCsel 26,11). A Galatáknak írt levél szerint Júdea Krisztusban hívő egyházai így vélekedtek Pálról: „Aki valamikor üldözött bennünket, most hirdeti a hitet, amelynek azelőtt a
39 VOSKUILEN–SHELDON: i. m. 157–159. Vö. MACCOBY: i. m. 161–162. 40 VOSKUILEN–SHELDON: i. m. 66, 71. 41 KOCSIS: Bevezetés..., II, 24. 42 HULTGREN, Arland J.: Paul’s Pre-Christian Persecutions of the Church: Their Purpose, Locale, and Nature, Journal of Biblical Literature 95 (1976), 97–111.



Ügynök volt-e Szent Pál? 41
romlására tört.” (Gal 1,23) Ez is azt bizonyítja, hogy Pál a feltámadt Krisztusba vetett hitükért üldözte a keresztényeket. Az az erőszakos fellépés pedig, amit a keresztények üldözésként éltek át, a Krisztust elutasító zsidók szemszögéből nézve fegyelmezési eljárás volt. E fegyelmezés két leggyakrabban alkalmazott módját a testi fenyítés és a (rövidebb időtartamú) elzárás képezte (vö. ApCsel 22,19), amelyeket később Pállal szemben is alkalmaztak (2Kor 11,23–24). Pál keresztényellenes akciói mögött alapvetően nem politikai megfontolások álltak: Pál magatartása túlbuzgó vallásosságából fakadt. Ez az apostol több leveléből is jól kitűnik. A Galatáknak írt levelében például a következőket írja Pál: „Hallhattátok már, hogy azelőtt, még mint zsidó, milyen magatartást tanúsítottam: könyörtelenül üldöztem az Isten egyházát és a romlására törtem. A zsidó vallásosságban számos fajtámbeli kortársamat felülmúltam, mert fölöttébb buzgó követője voltam atyáim hagyományainak.” (Gal 1,13–14) A Filippieknek írt levelében pedig így nyilatkozik az apostol: „A törvény megtartásában farizeus, az Egyház üldözésében szenvedélyes, a törvény szerinti jámborságban feddhetetlen voltam.” (Fil 3,5–6) Terence L. Donaldson és Jerome Murphy-O’Connor is azt az álláspontot képviseli, hogy Pált a vallási buzgalom késztette a keresztényekkel szembeni fellépésre. Mindkét szerző rámutat arra, hogy Pál – másokat megelőzve – világosan felismerte az egyik legfontosabb teológiai problémát: azt, hogy a hagyományos zsidó felfogás és a keresztény hit között antagonisztikus ellentét feszül a megváltás kérdését illetően. A két nézet nem fér meg egymás mellett, a kettő kölcsönösen kizárja egymást. Vagy az egyik álláspont helyes, vagy a másik: vagy a mózesi törvény betartása üdvözít, vagy a Jézusba vetett hit. Pál farizeusként a törvény oldalára állt, és rendkívül határozottan fellépett a másként gondolkodó keresztények ellen. Ugyanez a határozottság és ugyanez a „vagy-vagy szemlélet” jellemezte akkor is, miután találkozott a feltámadt Krisztussal: mindenkinél eltökéltebben hirdette, hogy a Jézusba vetett hit üdvözít és nem a törvény betartása.43
3. A damaszkuszi úton történtek
Voskuilen és Sheldon a Pál megtéréséről szóló beszámolót (ApCsel 9,1–19; 22,316; 26,9–18) kitalált történetnek tekinti, melyet maga Pál vagy megbízói azért találtak ki, hogy Pál be tudjon épülni Jézus követői közé. E „beépülésnek” három célja volt: (1) a legveszélyesebb nacionalista elemek személyének felderítése; (2) a többiek szembeállítása ezekkel a veszélyes elemekkel, vagyis a nacionalista mozgalom meggyengítése Jézus követőinek belső megosztása által; (3) Jézus politikai üzenetének semlegesítése egy új, a római uralmat nem veszélyeztető, pacifista tan kidolgozásával és terjesztésével.44 E gondolatoknak semmilyen valós alapja nincsen, mindez ismételten puszta spekuláció. Az, hogy kik voltak a keresztények vezetői, soha nem volt titok, ezt
43 DONALDSON, Terence L.: Zealot and Convert: The Origin of Paul’s Christ-Torah Antithesis, The Catholic Biblical Quarterly 51 (1989), 655–682; MURPHY-O’CONNOR, Jerome: Pál története (ford.: Liska Endre), Európa Kiadó, Budapest, 2007, 37–41. 44 VOSKUILEN–SHELDON: i. m. 81.



42 Sáry Pál
nem volt szükséges kideríteni, azt pedig, hogy sem Jézusnak, sem az apostoloknak nem voltak nemzeti forradalmi céljai, a korábbiakban már részletesen kifejtettük. Leginkább persze azt lehet e gondolatokkal szemben felhozni, hogy az egész teória rendkívül következetlen. Könnyű belátni, hogy a Jézusról szóló forradalmárelméletet nem lehet összekapcsolni a Pálról szóló ügynök-elmélettel anélkül, hogy egy óriási ellentmondásba ne ütközzünk: ha Jézus csupán egy bukott nemzeti forradalmár volt, akinek a feltámadását az apostolok találták ki, akkor a feltámadt Jézussal való találkozás történetével aligha lehetett volna az apostolok bizalmába férkőzni. Igaz, hogy Pálnak később volt egy komoly konfrontációja Péterrel (amiről az alábbiakban még szó lesz), ez az összeütközés azonban azzal zárult, hogy Péter igazat adott Pálnak. Sehol nincs a forrásokban arra utalás, hogy akár Péter, akár más apostol hosszabb távon elutasítóan lépett volna fel Pállal szemben. Mindebből az következik, hogy az apostolok hittek Pálnak. Elhitték neki, hogy valóban találkozott a feltámadt Jézussal, mivel Jézus számukra is megjelent a feltámadása után. Voskuilen és Sheldon érthetetlennek tartja, hogy miért nem léptek fel Pál ellen a kísérői, akik azért mentek vele, hogy segítsenek neki letartóztatni és Jeruzsálembe vinni a Damaszkuszban élő (esetleg oda menekült) keresztényeket. A szerzőpáros azt sem érti, hogy miért nem vádolták később Pált azzal, hogy nem teljesítette azt a küldetést, amivel a zsidó főpap megbízta.45 E kérdésekre a következőket válaszolhatjuk. Pál egyéni indíttatásból indult Damaszkuszba, és nem a főpap utasítására. Lukács szerint „Saul még mindig lihegett a dühtől, és halállal fenyegette az Úr tanítványait. Elment a főpaphoz, s arra kérte, adjon neki ajánlólevelet a damaszkuszi zsinagógához, hogy ha talál ott embereket, férfiakat vagy nőket, akik ezt az utat követik, megkötözve Jeruzsálembe hurcolhassa őket” (ApCsel 9,1–2). Pál tehát nem utasítást kapott, hanem ajánlólevelet a saját kérésére, s így – parancs híján parancsmegtagadással nem volt vádolható. Ezért a kísérőinek sem volt okuk arra, hogy fellépjenek ellene. Ők sem hivatalos parancsra jártak el, csak Pál akciójának támogatására vállalkoztak, s ezért Pál szándékainak megváltozását tudomásul kellett venniük. Lukács szerint egyébként ők is tanúi voltak a természetfeletti történéseknek (ApCsel 9,7; 22,9; 26,13): ebben az esetben pedig teljesen érthető, hogy nem fordultak Pál ellen.
4. Kémkedés Arábiában?
Lukács az Apostolok Cselekedeteiben nem ír arról, hogy Pál a megtérése és a Damaszkuszban történő megkeresztelkedése után Arábiába ment, majd onnan visszatért Damaszkuszba. Minderről maga Pál tesz említést a Galatáknak írt levelében: „amikor úgy tetszett annak, aki már születésemtől fogva kiválasztott és kegyelmével meghívott, hogy kinyilatkoztassa bennem Fiát, hogy hirdessem a pogányoknak; nem hallgattam a testre és a vérre, és Jeruzsálembe sem mentem föl apostolelő
45 VOSKUILEN–SHELDON: i. m. 79, 93–94.



Ügynök volt-e Szent Pál? 43
deimhez, hanem elmentem Arábiába, majd ismét visszatértem Damaszkuszba.” (Gal 1,15–17) Pálnak egy idő után Damaszkuszból el kellett menekülnie. Lukács így számol be az eseményekről: „Saul azonban mind határozottabban lépett fel, s mert azt bizonyította, hogy Jézus a Messiás, zavarba hozta a damaszkuszi zsidókat. Amikor már jó idő eltelt, a zsidók megállapodtak, hogy megölik. Saulnak tudomására jutott szándékuk. Éjjel-nappal szemmel tartották még a kapukat is, csakhogy eltehessék láb alól. A tanítványok azonban kiszöktették éjszaka, kötélen leengedték a falon át egy kosárban.” (ApCsel 9,22–25) A Damaszkuszból való meneküléséről Pál is említést tesz a Korintusiaknak írt második levelében: „Damaszkuszban Aretász király helytartója őriztette a damaszkusziak városát, hogy elfogjon, s egy ablakból kosárban bocsátottak le a falon, így menekültem ki a kezéből.” (2Kor 11,32–33) E látszólag egymásnak ellentmondó szentírási helyek számos kérdést felvetnek. Először is: miért ment Pál Arábiába? Egyes szerzők – a Galata-levél idézett részlete alapján – úgy vélik, hogy Pál igehirdető-hitterjesztő célzattal mehetett az Arábiában élő pogányok közé.46 Mások szerint Pál a magányt keresve ment Arábiába, hogy ott imádkozva, elmélkedve felkészüljön az apostoli tevékenységére.47 Bajnok Dániel szerint Pál a nabateus fővárosba, Petrába ment, hogy ott folytassa tanulmányait.48 Voskuilen és Sheldon könyvében azt olvashatjuk, hogy Pál a rómaiakkal szövetséges Heródes Antipász – vagy esetleg közvetlenül a rómaiak – megbízásából kémkedni ment Arábiába: azért ment oda, hogy kikémlelje a Heródes ellenségévé váló IV. Aretász nabateus király katonai és politikai terveit.49 Véleményem szerint ezek közül az álláspontok közül a másodikként említett nézet a leglogikusabb. Már C. W. Briggs is rámutatott arra, hogy Pálnak a megtérése után nyilvánvalóan rendeznie kellett gondolatait, át kellett értékelnie minden korábbi vallási nézetét, amihez elsősorban nyugalomra volt szüksége.50 Számomra különösen meggyőző Nicholas Thomas Wright anglikán püspök tanulmánya, amely szerint Pál Illés próféta példáját követve a Sínai-hegyre ment fel, hogy ott egyedül legyen Istennel.51 Pál maga írja, hogy a Sínai-hegy (mely egyébként nehezen beazonosítható) Arábiában fekszik (Gal 4,25). A Királyok első könyve szerint Illés próféta „az Isten hegyén”, a Sínai-heggyel azonos Hóreben találkozott Isten
46 Vö. MURPHY-O’CONNOR, Jerome: Paul in Arabia, The Catholic Biblical Quarterly 55 (1993), 732–737; UŐ.: Pál története, 50; HENGEL, Martin: Paul in Arabia, Bulletin for Biblical Research 12 (2002), 58–63.
47 Vö. GYÜRKI László: Szent Pál apostol útjain, Ecclesia, Budapest, 1978, 60; GÁL Ferenc: Az Apostolok Cselekedeteinek olvasása, Szent István Társulat, Budapest, 1982, 74–75; HOLZNER: i. m. 57, 59. 48 BAJNOK Dániel: Három év? – Pál apostol arábiai útja, Koinonia 2015/5, 1684. Lásd még UŐ.: Three years? St. Paul’s journey to Arabia, Acta Classica Universitatis Scientiarum Debreceniensis 45 (2009), 115–128. 49 VOSKUILEN–SHELDON: i. m. 90. 50 BRIGGS, C. W.: The Apostle Paul in Arabia, The Biblical World 41 (1913), 255–259. 51 WRIGHT, Nicholas Thomas: Paul, Arabia, and Elijah (Galatians 1:17), Journal of Biblical Literature 115 (1996), 683–692.



44 Sáry Pál
nel, aki visszaküldte őt Damaszkuszba (1Kir 19,8–15). Könnyen elképzelhető, hogy a prófétai lelkületű Pál valóban Illés példáját kívánta követni. Többek között az is megerősíti ezt a feltételezést, hogy Pál egy későbbi levelében korának vallási viszonyait az Illés korabeli helyzethez hasonlítja (Róm 11,2–5). További megválaszolandó kérdés, hogy hogyan került Damaszkusz nabateus uralom alá. A szakirodalomban sokféle álláspont létezik e kérdéssel kapcsolatban. Egyesek szerint Tiberius,52 mások szerint Caligula császár engedte át a várost a nabateus királynak.53 Ismét mások úgy gondolják, hogy „Aretász király helytartója” csupán a városban lakó nabateus közösség vezetője (a helyi nabateus kisebbség érdekvédelmi képviselője) volt.54 Olyan álláspont is létezik, amely szerint a Pál által említett helytartó egy környékbeli sejk volt, aki kívülről őrizte a város kapuit.55 Végül több szerző azt az álláspontot képviseli, hogy IV. Aretász király (aki Kr. e. 9/8-tól Kr. u. 39/40-ig uralkodott) 36-ban – Heródes Antipász seregének legyőzése után – elfoglalta Damaszkuszt, s távozásakor egy helytartót nevezett ki a város kormányzására.56 E nézetek közül az utolsó tűnik a legelfogadhatóbbnak. Nem valószínű ugyanis, hogy a rómaiak a gazdag szír metropoliszt átengedték volna egy barbár királynak. Az sem valószínű, hogy egy kisebbségi-érdekvédelmi képviselő a város hét kapujának őrzésére alkalmas karhatalommal rendelkezett volna. Az meg teljesen kizárt, hogy Pált a városon kívül akarták elfogni: ebben az esetben a város elhagyása rendkívül veszélyes és teljesen logikátlan lett volna. A legvalószínűbb tehát az, hogy Aretász – Pál második, hosszabb ott tartózkodása idején – elfoglalta a várost. Josephus Flaviustól tudjuk, hogy miután Heródes Antipász eltaszította magától feleségét, Aretász leányát, a nabateus uralkodó seregével megindult volt veje ellen, s könnyedén legyőzte annak hadseregét.57 Kézenfekvőnek tűnik, hogy Aretász e győzelme után bevonult Damaszkuszba, és a város irányításával megbízott egy helytartót. Heródes Antipász Josephus Flavius közlése szerint Tiberius császárhoz fordult segítségért, aki „felháborodott Aretász békeszegésén s megparancsolta Vitelliusnak, hogy haddal támadja meg az arab uralkodót és vagy elevenen hozza elébe bilincsbe verve, vagy pedig küldje el neki a fejét”.58 Vitellius, Syria provincia hely
52 Vö. GYÜRKI: i. m. 58. 53 Vö. MURPHY-O’CONNOR: Pál története, 58. 54 Vö. KNAUF, Nicholas Thomas: Zum Ethnarchen des Aretas 2 Kor 11,32, Zeitschrift für die neutestamentliche Wissenschaft 74 (1983), 145–147; HENGEL: i. m. 53. 55 Vö. BURCHARD, Christoph: Der dreizehnte Zeuge: Traditions und Kompositionsgeschichtliche Untersuchungen Lukas’ Darstellung der Frühzeit des Paulus, Vandenhoeck & Ruprecht, Göttingen, 1979, 158–159. 56 Vö. BOWERSOCK, G. W.: Roman Arabia, Harvard University Press, Cambridge, 1983, 68–69; Douglas A. CAMPBELL: An Anchor for Pauline Chronology: Paul’s Flight from “The Etnarch of King Aretas” (2 Corinthians 11:32–33), Journal of Biblical Literature 121 (2002), 279–302. 57 FLAVIUS, Josephus: A zsidók története, 18,5,1. 58 FLAVIUS, Josephus: A zsidók története, 18,5,1 (Révay József ford.).



Ügynök volt-e Szent Pál? 45
tartója, engedelmeskedett a parancsnak, és légióival megindult a nabateus főváros, Petra ellen. Útközben azonban értesülést szerzett Tiberius (37. március 16-án bekövetkezett) haláláról. Hadseregét ezért visszahívta, mivel a császár halálával megszűnt a felhatalmazása a háború folytatására.59 Aretász így megmenekült, de a nabateus kormányzati erők – a római katonai fölénytől tartva – valószínűleg már 37ben elhagyták Damaszkuszt. A legizgalmasabb kérdés természetesen az, hogy miért akarta Pált elfogni Aretász damaszkuszi helytartója. Azok a szerzők, akik szerint Pál missziós útra ment Arábiába, úgy vélik, hogy a nabateusok az apostol térítő tevékenységét politikailag veszélyesnek tartották. Murphy-O’Connor szerint a nabateusok – a királyuk és Heródes Antipász közötti viszály folytán egyre feszültebbé váló politikai helyzetben – Pál „fellépését zsidó aknamunkának tekintették, amelynek célja, hogy megossza és gyengítse őket”. Az apostolt Arábiában már lincselés fenyegette, ezért el kellett onnan menekülnie. A nabateus hatóságok azonban „mint felforgató elemet” továbbra is számon tartották, és az arábiai tevékenységéért felelősségre kívánták vonni.60 Ezt az elképzelést semmilyen adat nem támasztja alá, mint ahogy arra sincs semmilyen bizonyíték, hogy Pált az arábiai kémkedése miatt üldöztette Aretász király. Ez az utóbbi álláspont, melyet Voskuilen és Sheldon képvisel, teljesen spekulatív jellegű.61 A szerzőpáros úgy véli, hogy a Pál Damaszkuszból való menekülésére utaló újszövetségi szöveghelyek rendkívül ellentmondásosak.62 Valójában az Apostolok Cselekedetei és a páli levelek által közölt információk könnyen összeegyeztethetők, és egymást jól kiegészítik. Ahogy azt több szerző is írja, a nabateus helytartó minden bizonnyal a Damaszkuszban élő – s Jézus messiási mivoltát elutasító – zsidók kérésére adott ki elfogatási parancsot Pállal szemben.63 Ahhoz, hogy világosan lássuk az eset körülményeit, érdemes végiglapoznunk az Apostolok Cselekedeteit, s áttekintenünk azt, hogy később – a Damaszkuszból való menekülése után – milyen magatartást tanúsítottak Pállal szemben a Krisztust elutasító zsidók. Jeruzsálemben Pál „életére törtek” (9,29), a piszidiai Antiokhiában pedig előbb rágalmakkal próbálták szavait meghazudtolni (13,45), majd „felbujtották az előkelő vallásos asszonyokat meg a város tekintélyesebb férfiait, és üldözést szítva” ellene, elűzték vidékükről (13,50). Ikóniumban fellázították ellene a pogányokat és a megkövezésére készültek (14,2–5). Lisztrában úgy felizgatták ellene a tömeget, hogy az meg is kövezte őt (14,19). Tesszalonikában „a zsidók irigységükben összeszedték a börtöntöltelék népséget, és csődületet támasztva felizgatták a várost” (17,5). Rágalmakat szórtak Pálra és társaira: „»Szembeszállnak a császár parancsaival, hangoztatták, hogy más a király, Jézus.« Meg is tévesztették ezzel a népet és az elöljárókat, úgyhogy hallgattak rájuk.” (17,6–8) Mikor megtudták, hogy
59 Vö. FLAVIUS, Josephus: A zsidók története, 18,5,3. 60 MURPHY-O’CONNOR: Pál története, 50. 61 VOSKUILEN–SHELDON: i. m. 90. 62 VOSKUILEN–SHELDON: i. m. 87. 63 Vö. GÁL: i. m. 76; BAJNOK: Három év?..., 1682.



46 Sáry Pál
Pál Bereában folytatta térítő tevékenységét, a tesszalonikai zsidók utánamentek, „és ott is felizgatták a tömeget” (17,13). Korintusban „a zsidók egy emberként Pálra támadtak, és a törvényszék elé hurcolták, ezzel a váddal: »Ez arra próbálja rábeszélni az embereket, hogy a törvényen kívüli módon tiszteljék az Istent«” (18,12–13). Amikor Pál Görögországból Szíriába akart hajózni, „a zsidók cselt szőttek ellene” (20,3). Jeruzsálemben az ázsiai zsidók „felizgatták a tömeget” (21,27), s „már-már azon voltak, hogy megölik” (21,31). Miután ez nem sikerült, „a zsidók összeszövetkeztek, s átok terhe alatt megfogadták, hogy sem nem esznek, sem nem isznak, míg meg nem ölik Pált” (23,12). Később a zsidók vádat emeltek az apostol ellen Cezáreában (24,5–6: „Itt van ez a hitvány ember, ez az egész földkerekségen viszályt szít a zsidók között, és a názáretiek felekezetének is ő áll az élén. Még a templomot is meg akarta szentségteleníteni...”), majd ismét merényletet terveztek ellene (25,3). Ezek szerint a zsidók a következőképpen jártak el Pállal szemben: (1) rágalmakat terjesztettek ellene, (2) sok helyen felizgatták ellene a lakosságot, (3) Antiokhiában és Tesszalonikában felbujtották ellene a város vezetőit, (4) Korintusban és Cezáreában vádat emeltek ellene a római helytartó előtt, (5) s többször előkészületet, illetőleg kísérletet tettek a megölésére. Mindezek alapján evidensnek tűnik, hogy már Damaszkuszban is a zsidók fordultak a nabateus helytartóhoz annak érdekében, hogy az lépjen fel Pállal szemben.
5. Pál missziós utazásai
Voskuilen és Sheldon szerint Pál a missziós tevékenysége során arra törekedett, hogy Jézus nacionalista követőit átnevelje a kereszténységnek egy olyan pacifista változatára, amely már nem veszélyeztette a római birodalmi érdekeket. A szerzőpáros szerint Pálnak ez az „átnevelési célzata” abból is látszik, hogy olyan helyeket látogatott végig, ahol már voltak keresztények, ahelyett, hogy olyan helyekre utazott volna, ahol még nem hallottak Jézusról.64 Itt is elmondhatjuk azt, hogy a liberális szerzőpáros egyszerűen nincs tisztában a tényekkel, s valójában nem ismeri Pál életét és törekvésit. Pál egyik fő ambíciója éppen az volt, hogy új gyülekezeteket alapítson olyan helyeken, ahová még nem jutott el Krisztus evangéliuma.65 Így vall erről a Rómaiaknak írt levelében: „önérzetbeli dolognak tartottam, hogy ne ott hirdessem az evangéliumot, ahol Krisztus nevét már ismerték, s ne a mások rakta alapra építsek, hanem ahogy írva van: Akiknek nem hirdették, majd meglátják, s megértik majd, akik hírét sem hallották. Ez gátolt sokszor benne, hogy hozzátok menjek.” (Róm 15,16–22) Voskuilen és Sheldon azt a kérdést is többször feszegeti, hogy ki finanszírozta Pál utazásait. Ők természetesen úgy vélik, hogy a rómaiak pénzelték az ügynöküket.66 E kérdéssel kapcsolatban mindenekelőtt Theodore Gerald Soares megállapí
64 VOSKUILEN–SHELDON: i. m. 109. 65 Vö. HAACKER, Klaus: Paul’s life, in: The Cambridge Companion to St Paul (ed.: DUNN, James D. G.), Cambridge University Press, Cambridge, 2003, 27. 66 VOSKUILEN–SHELDON: i. m. 112.



Ügynök volt-e Szent Pál? 47
tásait kell kiemelnünk: Pál utazásai nagy részét gyalog tette meg, ami nem került sok pénzbe, s a puritán módon élő apostol élelmezése sem járhatott nagy kiadásokkal.67 Ha Pált a rómaiak pénzelték volna, az apostolnak valószínűleg nem kellett volna sátorkészítéssel keresnie a kenyerét, s nem szorult volna rá egyes gyülekezetek adományaira. Szerény anyagi helyzetéről és az általa elfogadott adományokról így nyilatkozik Pál a Korintusiaknak írt második levelében: „Vagy talán hibát követtem el, amikor ...ingyen hirdettem köztetek Isten evangéliumát? Más egyházakat fosztottam ki, amikor tőlük támogatást fogadtam el, csak hogy nektek szolgálhassak. Amikor meg köztetek tartózkodtam, nem voltam senkinek terhére, akkor sem, ha szükséget szenvedtem. Ha valamiben hiányt szenvedtem, a Macedóniából jövő testvérek segítettek ki a bajból.” (1Kor 11,7–9)
6. Az ősegyházon belüli ellentétek
Pál a Korintusiaknak írt második levelében említést tesz azokról az ellenfeleiről, akik az ő evangéliumától eltérő evangéliumot hirdetnek (2Kor 11,4), akik valójában „álapostolok, álnok munkások, akik csak a látszatát keltik annak, hogy Krisztus apostolai” (2Kor 11,13). A Galatáknak szóló levelében a következőket írja Pál a betolakodott hamis testvérekről: „azért tolakodtak be közénk, hogy kifürkésszék Krisztus Jézusban való szabadságukat, és szolgaságba taszítsanak bennünket.” (Gal 2,4) A filippieket pedig e szavakkal figyelmezteti az apostol: „Óvakodjatok a kutyáktól, óvakodjatok a kontár munkásoktól, óvakodjatok a megcsonkítottaktól.” (Fil 3,2) Valószínűleg mindhárom idézett levelében azokat a zsidókból lett keresztényeket ítélte el Pál ilyen kemény hangon, akik vele szemben úgy vélték, hogy a pogányoknak megkeresztelkedésük előtt körül kell metélkedniük, s be kell tartaniuk a mózesi törvényeket, mert egyébként nem üdvözülhetnek. Voskuilen és Sheldon – Maccoby elképzeléseit követve – úgy véli, hogy ezek a judaizáló zsidókeresztények voltak Jézus igaz követői, akik szembeszálltak Pállal, mert látták, hogy Pál meghamisítja Jézus tanítását, megfosztva azt nacionalista tartalmától. Az említett szerzők Pál nacionalista ellenségeit („Jézus igaz híveit”) a nazarénusokkal azonosítják, akiknek az eszméit később az ebioniták fejlesztették tovább.68 A nazarénusok és az ebioniták az első századok ún. zsidózó eretnekségei közé tartoztak. Szalamiszi Epiphaniosz († 403) szerint a nazarénusok hittek Krisztusban, de ugyanakkor a mózesi törvény előírásait is betartották. Közéjük tartozott Ebion is, az ebionita szekta alapítója. Az ebioniták voltak azok az eretnekek, akik a legélesebben elítélték Pált: álapostolnak tekintették, csaló szélhámosnak, aki tévtanokat hirdetett. Szerintük Pál görög szülőktől származó pogány volt, aki beleszeretett a zsidó főpap leányába. Mivel a lányt szerette volna feleségül venni, áttért a zsidó vallásra és körülmetéltette magát. Miután a házasságkötésre ennek ellenére sem
67 SOARES, Theodore Gerald: Paul’s Missionary Methods, The Biblical World 34 (1909), 331. 68 VOSKUILEN–SHELDON: i. m. 132, 193–198.



48 Sáry Pál
kerülhetett sor, haragjában a körülmetélés és a többi zsidó vallási előírás ellenségévé vált.69 Voskuilen és Sheldon szerint a Pállal szembeszálló nacionalista nazarénusokat Péter és Jakab apostol vezette. Ők képviselték és védelmezték Jézus eredeti tanait Pállal szemben.70 Itt érdemes megjegyezni, hogy az a teória, amely szerint a korai kereszténység két, egymással szemben álló ágra bomlott, nagyon régi. Elsőként Ferdinand Christian Baur (1792–1860) német protestáns teológus, a híres tübingeni liberális teológiai iskola alapítója fejtette ki ezt az elméletet egy 1831-ben megjelent tanulmányában.71 A hegeli dialektika talaján álló Baur szerint a II. századi kereszténység eszmeileg egy tézis és egy antitézis szintéziseként jött létre. A tézist a péteri zsidókereszténység, az antitézist pedig a páli pogánykereszténység képezte, melyekből később sikerült szintézist teremteni. Ez az elmélet az ősegyház történetének behatóbb tanulmányozása során – ahogy Cserháti Sándor írja – „elnagyoltnak és tarthatatlannak bizonyult”.72 Már Baur egyik tanítványa, Albrecht Ritschl (1822–1889) rámutatott arra, hogy a jeruzsálemi apostolok nem osztották a judaisták álláspontját, s így ők nem álltak szemben Pállal.73 Lukács szerint a jeruzsálemi apostoli zsinaton mind Péter, mind Jakab egyértelműen Pál mellé állt, s így az a határozat született, hogy a megtérő pogányoknak nem kell körülmetélkedniük és a mózesi törvény előírásait betartaniuk (ApCsel 15,6–29). „Ez a döntés – ahogy Tarjányi Béla írja – rendkívül jelentős volt, mert igen nagy akadályt gördített el a keresztény hit terjedésének útjából. A körülmetélkedés és a zsidó törvények kötelezettsége rendkívül megnehezítette volna az idegenek csatlakozását. Az egyház helyesen ismerte fel, hogy mindennek nincs jelentősége a Jézusban való üdvösség szempontjából.”74 Pál szerint Jakab, Péter és János, az egyház „oszlopai”, az egyetértés jeléül a kezüket nyújtották neki, s kísérőjét, Tituszt sem kényszerítették körülmetélkedésre (Gal 2,3.9). A zsinaton arról nem született határozat, hogy a keresztény hitre térő zsidók hogyan viszonyuljanak a törvényhez. Jeruzsálemben az volt a gyakorlat, hogy azt továbbra is megtartották. Pál azonban azt tanította, hogy a megkeresztelkedett zsidók nem kötelesek tovább betartani a mózesi törvény előírásait, s így nyugodtan együtt étkezhetnek a pogány származású keresztény testvéreikkel. Nem sokkal a zsinati döntés után Péter Antióchiába látogatott, és ott közös asztalnál étkezett a pogánykeresztényekkel, ahogy azt Pál és Barnabás is tette. Amikor azonban zsidókeresztények érkeztek Jeruzsálemből, Jakab környezetéből, Péter visszahúzódott és
69 Epiphaniosz: Panarion 29,5,4; 29,7,2.5; 30,1,1; 30,16,8–9; 30,25,1. 70 VOSKUILEN–SHELDON: i. m. 66, 113, 132. 71 BAUR, Ferdinand Christian: Die Christuspartei in der korinthischen Gemeinde, der Gegensatz des paulinishen und petrinischen Christentums in der ältesten Kirche, der Apostel Petrus in Rom, Tübinger Zeitschrift für Theologie 4 (1831), 61–206. 72 CSERHÁTI Sándor: Az Újszövetség teológiája, Luther Kiadó, Budapest, 2012, 26.
73 RITSCHL, Albrecht: Die Entstehung der altkatholischen Kirche. Eine kirchen- und dogmengeschichtliche Monographie, Bonn, 18572. 74 TARJÁNYI Béla: Újszövetségi alapismeretek I. Az ősegyház élete – Pál apostol levelei, Corvinus Kiadó, Budapest, 1996, 17.



Ügynök volt-e Szent Pál? 49
különvált a pogánykeresztényektől. Barnabás és a helyi zsidókeresztények követték Péter példáját. Pál ezt látva felháborodott, és a közösség előtt nyilvánosan megfeddte Pétert (Gal 2,11–14). Pálnak nyilvánvalóan igaza volt, hiszen Péter nyilvánosan vétett az evangélium szelleme ellen: a körülmetéltek és a „tisztátalanok” közötti asztalközösség megtagadásával elutasította a Krisztusban kapott szabadságot, s egyúttal megbontotta az egyház egységét. Péter ezt minden bizonnyal hamar belátta, s ezért tartós ellentét nem alakult ki az apostolok között. Azok, akik Jakabtól mentek Antióchiába, egyáltalán nem biztos, hogy Jakab álláspontját képviselték. Lukács, amikor beszámol az apostoli zsinatról, említést tesz a jeruzsálemi egyház azon tagjairól, akik a farizeusok közül lettek hívőkké, s akik a pogánykeresztények körülmetélését követelték (ApCsel 15,5). A szövegből világosan kiderül, hogy Jakab nem tartozott közéjük. Pál is különbséget tesz az oszlopoknak tekintett apostolok és a „betolakodott hamis testvérek” között (Gal 2,3). Galsi Árpád a Jakab apostolról írt kiváló monográfiájában meggyőzően érvel amellett, hogy „Jakabbal kapcsolatban Pál-ellenességről nem beszélhetünk”, s végül arra a következtetésre jut, hogy az „Úr testvére” nem kis részben annak köszönhette sorsát (ti. azt, hogy II. Annás főpap törvényszegőként megköveztette), mert felvállalta a Pállal való közösséget.75 A Korintusiaknak írt második levelében Pál a judaizáló ellenfeleit kétszer is „fő-fő apostolok”-nak nevezi (2Kor 11,5; 12,11), ami a mai olvasó számára félreérthető lehet. Helyesen mutat rá Kocsis, hogy e „kifejezés nyilván ironikus: nem a jeruzsálemi vezetőkre vonatkozik, hanem az ellenfelekre, akik igen nagy határozottsággal kívánták bizonyítani hiteles apostolvoltukat”.76 Korintusban több probléma is jelentkezett, melyek közül az egyik legsúlyosabb a keresztény közösség belső megosztottsága volt. Így ír erről Pál: „azt a hírt hozták felőletek, testvérek, hogy pártokra szakadtatok. Arra gondolok, hogy akadnak köztetek, akik így nyilatkoznak: »Én Pállal tartok, én meg Apollóval, én Kéfással, én meg Krisztussal«.” (1Kor 1,11–12) Ez szintén félreértésekre adhat okot. A levél érveléséből azonban – ahogy Kocsis írja – egyértelműen kitűnik, hogy „nem a főapostolok közötti személyes ellentétről van itt szó, hanem arról, hogy a nevük alatt egymással szembenálló és rivalizáló csoportosulások (»pártok«) alakultak ki. [...] Pál ebben az összefüggésben fontosnak tartja hangsúlyozni: az apostolok és az igehirdetők egymásnak nem vetélytársai, hanem munkatársai (1Kor 3,9)”.77
75 GALSI Árpád: Jakab, az Úr testvére. Jakab az ősgyülekezet és az ősegyház kontextusában, Károli Gáspár Református Egyetem–L’Harmattan Kiadó, Budapest, 2012, 201202. Hozzátehetjük ehhez, hogy Eisenman azon nézetei, melyek Jakab Pál-ellenességét hangsúlyozzák (lásd EISENMAN: i. m. passim), teljesen tudománytalanok. 76 KOCSIS: Bevezetés..., II, 96. 77 KOCSIS Imre: Két oszlopa igazságnak: Szent Péter és Szent Pál apostolok kapcsolata az Újszövetség tanúságtételében, in: Minden kegyelem! A 65 éves Jakubinyi György érsek köszöntése (szerk.: MARTON József–OLÁH Zoltán), Szent István Társulat, BudapestKolozsvár, 2011, 81.



50 Sáry Pál
Kocsis azt is hangsúlyozza, hogy „Péter és Pál tanítása egy és ugyanaz”.78 Békés Gellért az egyik írásában összehasonlítja az Apostolok Cselekedeteiben található hitvallási formulákat, s arra a konklúzióra jut, hogy Péter és Pál igehirdetése és hitvallása tartalmilag azonos, különbség közöttük csupán a kifejezésmódjukban van, amit az eltérő kultúrájú környezet (a zsidó, illetve a hellén hallgatóság) magyaráz.79 Nagyon fontos kiemelni, hogy a pogányok közötti igehirdetés kezdeményezője nem Pál volt, hanem Péter, akinek – ahogy Kocsis írja – „már a zsidók előtt tartott beszédeiben is egyetemes távlat tárul fel (2,39; 3,25). Jánossal együtt ő hitelesíti a Szamaria területén történő igehirdetést (8,14–17), illetve ő az, aki a pogány Kornéliusz századost megkereszteli (10. fej.), s így szabad utat nyit a pogányok egyházba történő felvétele előtt”.80 Lukács az apostoli zsinatról szóló tudósítás után Péter helyett már csak Pálról beszél. Ez azonban – ahogy Kocsis rámutat – nem Péter leértékelése, hanem annak kifejezése, hogy „Pál voltakép azt folytatja, amit Péter megkezdett”.81 A két apostol kapcsolatának lényegét Tarjányi egy találó hasonlattal így ragadja meg: „Péter, aki isteni ösztönzésre elsőként keresztelt pogányokat, nem indult azonnal, lelkesen a pogányok közé, Pál apostol viszont igen. [...] Kettejüket a sziklához és a vízhez hasonlíthatnánk. A víz folyik, amerre tud, a szikla pedig meghatározza a folyás irányát, a víz útját. A Duna évezredek óta egy helyben folyik, mert a Dunakanyar hegyei, sziklái nem engedik másfelé kanyarodni. A Tisza viszont évezredek óta bejárja az egész Alföldet, kanyarog, keresi, váltogatja az útját. Így a kezdeményezni kész Pál apostolt a vízhez, az éltető vízhez, hasonlíthatjuk, Pétert pedig a szilárd, megtartó sziklához, amint ezt maga Jézus mondta annak idején.”82 Végül azt is érdemes megemlíteni, hogy a második Péter-levél (mely valószínűleg Péter halála után íródott, de Péter nézeteit tükrözi) a legnagyobb megbecsüléssel tesz említést Pálról: „Urunk türelmét tartsátok üdvösségnek, ahogy szeretett testvérünk, Pál írta nektek ajándékul kapott bölcsességében minden olyan levélben, amelyben ezekről a dolgokról beszél.” (2Pét 3,15–16) Így – ahogy Kocsis megállapítja – „a péteri hagyományból származó levelekben voltaképp Péter tekintélye igazolja Pál apostol tanítását és leveleinek hitelességét”.83 Azt, hogy Pál a rómaiak érdekeit szolgálta, Voskuilen és Sheldon leginkább az apostol azon szavaival igyekszik alátámasztani, melyek az államhatalom birtokosaival szembeni engedelmességre buzdítják a híveket: „Mindenki vesse alá magát a fölöttes hatalomnak. Mert nincs hatalom, csak az Istentől, ami van, azt Isten rendel
78 KOCSIS: Két oszlopa..., 86.
79 BÉKÉS Gellért: Hitvallási formulák az Apostolok Cselekedeteiben, in: Az Apostolok Cselekedetei. Szent Pál levelei a Korintusiakhoz. Biblikus konferencia 1993–1994 (szerk.: BENYIK György), Szegedi Hittudományi Főiskola, Szeged, 1995, 74. 80 KOCSIS: Két oszlopa..., 83. 81 KOCSIS: Két oszlopa..., 84.
82 TARJÁNYI Béla: Szent Pál, a Nemzetek Apostola, in: Út, Igazság, Élet. Biblikus tanulmányok (szerk.: TARJÁNYI Béla), Szent István Társulat, Budapest, 2009, 266. 83 KOCSIS: Két oszlopa..., 87.



Ügynök volt-e Szent Pál? 51
te. Ezért aki a hatósággal szembeszáll, Isten rendelésének szegül ellene. [...] Alá kell tehát magadat vetned neki, nemcsak a megtorlás miatt, hanem a lelkiismeret szerint is. Ezért fizettek adót is, hiszen akik behajtják, Isten szolgái. Adjátok meg mindenkinek, ami jár neki: akinek adó, annak adót, akinek vám, annak a vámot, akinek hódolat, annak a hódolatot, akinek tisztelet, annak a tiszteletet.” (Róm 13,17) A szerzőpár azonban mélyen elhallgatja, hogy az első Péter-levél is ugyanezt a tanítja: „Engedelmeskedjetek az Úrért minden emberi hatalomnak, mind a királynak, a legfőbbnek, mind a helytartóknak, akiket ő küldött, hogy a gonoszokat megbüntessék, a jókat pedig kitüntessék. [...] Mindenkit tiszteljetek, szeressétek a testvéri közösséget, féljétek az Istent, s tiszteljétek a királyt.” (1Pét 2,13–17) Péter és Pál politikai üzenetében tehát semmilyen különbség nem volt. S éppen ezért teljesen megalapozatlan Voskuilen és Sheldon azon állítása, amely szerint Pált nem a Krisztust elutasító zsidók akarták Jeruzsálemben meglincselni, s nem is ők terveztek ellene merényleteket (ahogy azt Lukács állítja: ApCsel 21,31; 23,12–15; 25,2), hanem a Péter és Jakab által vezetett forradalmi-nacionalista Jézus-követők.84
7. Pál kapcsolata a római hatóságokkal
Voskuilen és Sheldon szerint Pálnak a rómaiakkal való jó kapcsolata is azt jelzi, hogy az apostol a rómaiak ügynöke volt. A hódítók feltűnően barátságosan viselkedtek vele, s ha élete veszélybe került, kimentették a bajból. Ha pedig fogva tartották, rendkívül kedvező körülményeket biztosítottak számára: látogatókat fogadhatott és barátaitól ellátásban részesülhetett.85 Vizsgáljuk meg ezt a kérdéskört részletesen. Abban, hogy a Ciprus szigetén járó apostolt Sergius Paulus helytartó magához kérette, s hittel fogadta tanítását, nincsen semmi különös. A proconsul bizonyára érdeklődött a vallási kérdések iránt; erre utal az is, hogy a kíséretéhez tartozott egy Barjézus nevű zsidó férfi, aki Lukács szerint varázsló és hamis próféta volt (ApCsel 13,6–12). Az is érthető, hogy Korintusban Gallió proconsul elkergette ítélőszéke elől Pál vádlóit, hiszen azok nem tudtak olyan bűntettre hivatkozni, amely alapján büntetőeljárást lehetett volna indítani (ApCsel 18,12–17). Azon sem lehet fennakadni, hogy Efezusban „néhány ázsiai főtisztviselő” figyelmezette Pált, hogy ne menjen a színházba (ApCsel 19,31), megmentve ezzel az apostol életét. Ezek az asziarkhészeknek nevezett hivatalnokok egyébként nem Rómából küldött személyek voltak, hanem a helyi arisztokrácia leggazdagabb tagjai közül választották ki őket.86 Mivel Pált a kis Artemisz-templomocskák készítésével foglalkozó ezüstművesek által felizgatott pogány tömeg a színházban valószínűleg meglincselte volna, a közrendért és a közbiztonságért felelős főhivatalnokok fellépése az apostol védelmében teljesen érthető volt.
84 VOSKUILEN–SHELDON: i. m. 145, 155. 85 VOSKUILEN–SHELDON: i. m. 111, 130–131, 145, 157, 172–173, 176–177. 86 Vö. RANOVICS, A. B.: A Római Birodalom keleti tartományai (ford.: Borzsák István), Akadémiai Kiadó, Budapest, 1956, 61.



52 Sáry Pál
Jeruzsálemben a római helyőrség katonái gátolták meg Pál meglincselését (ApCsel 21,32). E katonák szintén a közrend és a közbiztonság védelmében léptek fel. Abban sincs semmi furcsállnivaló, hogy a római polgárjoggal rendelkező Pált erős katonai védelem biztosításával vitték Cezáreába (ApCsel 23,23–24), miután kitudódott, hogy az apostol ellen több mint negyven fő merényletet tervez. Cezáreában Felix helytartó azt a parancsot adta, hogy Pált a börtönben hagyják nyugton, és ismerősei közül senkit ne akadályozzanak abban, hogy a szolgálatára legyen (ApCsel 24,23). Ezt a döntést nyilvánvalóan az indokolta, hogy Pál meggyőzően védekezett az ellene felhozott vádak ellen, melyek közül egyet sem tudtak bizonyítani. Amikor I. Heródes Agrippa Rómában börtönbe került, őt is ilyen könnyű őrizetben tartották: Josephus Flavius szerint „megengedték neki, hogy naponta fürödhessék, hogy szabadon bocsátott rabszolgái és barátai meglátogathassák és hogy néhány egyéb könnyítést is élvezhessen. Így történt, hogy barátja, Silas, továbbá rabszolgái, Marsyas és Stoicheus szabadon bejárhattak hozzá, ételeket hoztak neki, amiket nagyon szeretett és általában mindenben segítségére voltak”.87 Az apostol ügye évekig húzódott. Voskuilen és Sheldon feltételezése szerint Pál ez alatt az idő alatt a helytartó biztonsági tanácsadójaként teljesített szolgálatot.88 Ez az elképzelés persze teljesen megalapozatlan. Lukács ellenben kézenfekvő magyarázatot ad az eljárás elhúzódására: Felix egyrészt pénzt szeretett volna kizsarolni Páltól a szabadlábra helyezése és az ellene megindult eljárás megszüntetése fejében, másrészt a helytartó az apostol fogva tartásával a zsidó főemberek kedvében kívánt járni (ApCsel 24,26–27). Érdemes ehhez hozzátennünk, hogy az előzetes letartóztatás időtartamát ebben a korban a törvény nem korlátozta (legalább is erről nincs tudomásunk). Josephus Flavius azt írja Tiberius császárról, hogy a letartóztatott személyeket kihallgatásuk előtt hosszú ideig fogva tartotta.89 Cassius Dio szerint Caligula a trónra kerülése után szabadon bocsátotta Quintus Pomponius volt consult, akit már hét teljes éve tartottak börtönben (minden bizonnyal mint vádlottat, s nem mint elítéltet: börtönbüntetést ugyanis a római jog nem ismert).90 A foglyok Rómába szállítása során Iulius százados végig „emberségesen bánt Pállal”, Szidónban „megengedte, hogy meglátogassa barátait, és hogy azok gondoskodjanak róla” (ApCsel 27,3). Amikor hajótörést szenvedtek, a centurio megtiltotta katonáinak, hogy megöljék a foglyokat, mert „meg akarta menteni Pált” (ApCsel 27,42–43). Pál római polgárjoga mellett valószínűleg az is közrejátszott mind
87 FLAVIUS, Josephus: A zsidók története, 18,6,7 (Révay József ford.). 88 VOSKUILEN–SHELDON: i. m. 164. 89 FLAVIUS, Josephus: A zsidók története, 18,6,10 (?) 90 CASSIUS DIO 59,6,2. Arról, hogy a római jog mai értelemben vett börtönbüntetést nem ismert, lásd ZLINSZKY János: Római büntetőjog, Tankönyvkiadó, Budapest, 1991, 83; BAJÁNHÁZY István: A szabadságvesztés büntetése Rómában, Publicationes Universitatis Miskolcinensis, Sectio Juridica et Politica 21 (2003), 21–41; NÓTÁRI Tamás: Római köz- és magánjog, Lectum Kiadó, Szeged, 2011, 351; SÁRY Pál: A börtönviszonyok változásai a keresztény Római Birodalomban, Publicationes Universitatis Miskolcinensis, Sectio Juridica et Politica 33 (2015), 76–77.



Ügynök volt-e Szent Pál? 53
ebben, hogy a százados felismerte az apostol kivételes egyéniségét. S persze az is döntő módon befolyásolhatta Iulius magatartását, hogy az út során Pál megmentette a hajó utasainak életét (ApCsel 27,30–31). Rómában Pál „engedélyt kapott, hogy saját szállást vegyen egy katona őrizete alatt” (ApCsel 28,16). Így az eljárás további részét az apostol házi őrizetben töltötte. A vizsgálati fogság e formájáról más egykorú források is tudósítanak. Amikor Caligula trónra lépett, megparancsolta, hogy „Agrippát a katonai börtönből vezessék abba a házba, amelyben fogsága előtt lakott és ott éljen háborítatlanul. Még most is fogoly volt ugyan, azonban kedve szerint élhetett, mivel kíméletesen bántak vele”.91 Pál esetében valószínűleg azért döntöttek a házi őrizet mellett, mert az apostolt Festus helytartó nem találta bűnösnek. Lukács szerint már Claudius Lysias ezredes is leírta a helytartónak, hogy Pálnak „nincs semmi bűne, ami miatt halált vagy bilincset érdemelne” (ApCsel 23,29). Festus többször is kijelentette II. Heródes Agrippa előtt, hogy Pált ártatlannak tartja (ApCsel 25,18.25). A helytartó tulajdonképpen a vádakat sem értette, s ezért azzal a kéréssel fordult Agrippához, hogy az segítsen neki megírni a vádakat tartalmazó hivatalos iratot (ApCsel 25,26–27). A király Pál meghallgatása után szintén úgy nyilatkozott, hogy a vádlottat ártatlannak tartja (ApCsel 25,31–32). A felsorolt eseményeket végigtekintve megállapíthatjuk, hogy teljesen érthető az a kedvező elbánás, amelyben a római hatóságok Pált részesítették. E bánásmód alapvetően két tényezővel magyarázható: egyrészt Pál római polgárjogával, másrészt pedig azzal, hogy azoknak a cselekményeknek, melyek elkövetésével az apostolt vádolták, a rómaiak szemében nem volt jelentősége. S hozzátehetjük ehhez, hogy mind Lukács, mind a páli levelek olyan esetekről is tudósítanak bennünket, amelyek erősen ellentmondanak az ügynök-elméletnek. Gondoljunk arra, hogy az apostolt – saját állítása szerint – három alkalommal megbotozták (2Kor 11,25), ami tipikusan római fenyítési mód volt. Filippiben Pált – szintén a rómaiak – megvesszőzték és börtönbe vetették (ApCsel 16,22–24). Jeruzsálemben Claudius Lysias előbb ostorral akarta Pált vallatóra fogni (ApCsel 22,24), majd a zsidó főtanács elé állította, mivel nem értette az apostol elleni vádakat (ApCsel 22,30; 23,28). Mindez arra utal, hogy a tribunus semmit sem tudott Pálról. Felix helytartó nem járt el tisztességesen, amikor Pál ügyét „elodázta” (ApCsel 24,22): ezzel – mint már említettük – a vádlóknak kedvezett. Felix hivatali utódja, Festus szintén a vádlóknak kívánt kedvezni, amikor az ügy elbírálásának jogát át kívánta ruházni a zsidó főtanácsra (ApCsel 25,9). Nem csoda, hogy Pál ezt az eljárást nem tűrte tovább, s – élve a római polgárjogából fakadó lehetőséggel – a császárhoz fellebbezett (ApCsel 25,11). Voskuilen és Sheldon szerint Pálnak semmi oka nem volt e fellebbezésre: csak azért akart eljutni Rómába, hogy híreket vigyen a császárnak.92 A liberális szerzőpáros figyelmen kívül hagyja, hogy „a főpapok és az előkelő zsidók” azért kérték
91 FLAVIUS, Josephus: A zsidók története, 18,6,10 (Révay József ford.). 92 VOSKUILEN–SHELDON: i. m. 180, 190 (47. jz.).



54 Sáry Pál
Festustól Pál Jeruzsálembe szállítását, „mert kitervelték, hogy út közben tőrbe ejtik és megölik” (ApCsel 25,3). Pál életét tehát súlyos veszély fenyegette,93 s a helytartó kész volt teljesíteni a főpapok kérését. Ha Pál a rómaiak ügynöke lett volna, Festus nyilvánvalóan nem viselkedett volna így. Ebben a helyzetben a fellebbezés mentette meg Pál életét. De valószínűleg nemcsak a saját életének mentése motiválta az apostolt, hanem a keresztény misszió ügye is. Frederick Fyvie Bruce szerint Pál biztos volt abban, hogy Rómában felmentő ítélet születik ügyében, s úgy gondolta, hogy a birodalom legfelső bírói fórumának pozitív döntése nagy hasznára lehet az evangélium terjedésének.94
8. Pál rejtélyes eltűnése?
Lukács az Apostolok Cselekedeteiben Péter és Pál teljes életrajzának megírása helyett arról kívánt beszámolni, hogy hogyan terjedt az evangélium Jeruzsálemtől Rómáig. Minden bizonnyal ezért nem közöl információt Pál perének kimeneteléről: csupán arról tesz említést, hogy az apostol két évig maradt bérbe vett szállásán, mindenkit fogadott, aki csak fölkereste, „bátran és akadálytalanul tanított Urunkról, Jézus Krisztusról” (ApCsel 28,30–31). A hagyomány szerint Pált – várakozásainak megfelelően – felmentették a vádak alól: az apostol ezek után Hispániába utazott, majd később visszatért Rómába, ahol – Péterrel együtt – a Nero által idő közben megindított keresztényüldözés áldozatává vált (míg Pétert keresztre feszítették, Pált lefejezték).95 Voskuilen és Sheldon mindezt kegyes legendának minősíti. Egyrészt azzal érvelnek, hogy Tacitus szerint a keresztényeket kutyák elé vetették, vagy keresztre feszítették és meggyújtották,96 tehát a lefejezést nem alkalmazták velük szemben.97 Ez az érv nagyon gyenge: Tacitus felsorolása a keresztényekkel szemben alkalmazott kivégzési módok vonatkozásában nyilvánvalóan nem teljes, s az is egészen biztos, hogy a kivégzésekkor különbséget tettek a római polgárok és a polgárjoggal nem rendelkezők között:98 Pétert mint polgárjoggal nem bíró idegent (peregrinust) keresztre lehetett feszíteni, a római polgár Pált azonban nem. Pál esetében az egyetlen alkalmazható (nem megszégyenítő jellegű) kivégzési mód a lefejezés volt.
93 Vö. TAJRA, Harry W.: The Trial of St. Paul. A Juridical Exegesis of the Second Half of the Acts of the Apostles, Verlag Mohr, Tübingen, 1989, 143. 94 BRUCE, Frederick Fyvie: St. Paul in Rome (Part 1), Bulletin of the John Rylands Library 46 (1964), 339–340. 95 Minderről bővebben lásd SÁRY Pál: Bűnvádi eljárások az Újszövetségben, Szent István Társulat, Budapest, 20124, 200–202, 211–218. 96 TACITUS: Évkönyvek, 15,44. 97 VOSKUILEN–SHELDON: i. m. 183. 98 Euszebiosz szerint 177-ben a galliai helytartó is figyelembe vette a keresztények kivégzési módjának meghatározásakor a terheltek polgári státuszát: „akikről kiderült, hogy római polgárok, azokat lefejeztette, a többieket pedig a vadállatok elé vetette” (EUSZEBIOSZ: Egyháztörténet, 5,1,47; Baán István ford.).



Ügynök volt-e Szent Pál? 55
Voskuilen és Sheldon másik érve Pál vértanúhalálával szemben az, hogy nincs bizonyíték arra, hogy az apostolt valóban ott végezték ki, ahol ma a Falakon kívüli Szent Pál-bazilika (San Paolo fuori le mura) áll.99 Erre mindenekelőtt azt válaszolhatjuk, hogy a szerzők súlyos tévedésben vannak: az a hely, ahová az említett bazilikát építették, a hagyomány szerint Pál eltemetésének helye (a főtemplom az apostol sírja fölé épült). Azon a helyen, ahol a hagyomány szerint az apostolt kivégezték, ma a Tre Fontane („Három Forrás”) nevű trappista kolostor áll. S ahogy Bruce írja, eltérő hagyomány hiányában nincs okunk kétségbe vonni ezen utóbbi tradíció megbízhatóságát; semmilyen más okkal nem magyarázható e máig töretlen hagyomány, csupán azzal, hogy Pál valóban itt szenvedett vértanúhalált.100 A keresztény hagyománnyal szemben Voskuilen és Sheldon azt állítja, hogy Pál Rómában folytatta állami szolgálatát, a császár mellett tevékenykedett tanácsadóként, elsősorban a palesztinai térség politikai szakértőjeként.101 Ez persze ismételten egy olyan spekuláció, melynek semmilyen alapja sincsen. Témánk szempontjából érdemes megemlíteni, hogy a Pál vértanúhaláláról szóló hagyományt Voskuilenhez és Sheldonhoz hasonlóan Michael Baigent és Richard Leigh is elutasítja. Az utóbbi szerzőpár erősen egyházellenes könyvében a következőket olvashatjuk: „A zavaros, kusza, talányos események Jeruzsálemben, a rómaiak gyors beavatkozása, Pál elvezettetése a városból hatalmas kísérettel, Caesareában való tartózkodása fényűző körülmények között, rejtélyes eltűnése a történelem színpadáról – mindezek különös ismétlődését figyelhetjük meg korunkban. Olyasmikre gondolunk, mint az egyesült államokbeli »tanúvédelmi program«, de eszünkbe juthatnak az északír »szupertéglák« is. Mindkét esetben arról van szó, hogy egy illegális bűnszövetkezet vagy valamelyik félkatonai terrorszervezet egy tagját a hatóságok »megfordítják«, vagyis beszervezik. Az illető beleegyezik, hogy besúgó lesz, és bizonyítékokat szolgáltat, cserébe a sértetlenségért, a védelemért, a biztonságos áttelepítésért és – pénzért. Miként Pál, természetszerűleg kivívja társai haragját, s csakúgy, mint ő, látszólag aránytalanul nagy katonai vagy rendőri védelmet kap. Csakúgy, mint Pált, kísérettel csempészik ki az országból; miután együttműködött a hatóságokkal, új személyiséget kap, és családostul letelepedhet valahol, távol bosszúra éhes társaitól. És a világ számára, csakúgy, mint Pál, eltűnik.”102 El kell ismernünk, hogy mindez rendkívül izgalmasan hangzik, de vegyük fontolóra a kérdést: valóban eltűnt Pál a világ elől? Ez egyáltalán nem valószínű. Ha eltűnt volna, a keresztények között sokféle elképzelés született volna arról, hogy mi lett vele. Ez természetes reakció, az emberek ilyen esetekben mindig különféle találgatásokba bocsátkoznak, ki ezt, ki azt tartja valószínűbbnek. Az ókeresztény
99 VOSKUILEN–SHELDON: i. m. 184. 100 BRUCE, Frederick Fyvie: St. Paul in Rome (5. Concluding Observations), Bulletin of the John Rylands Library 50 (1968), 274. 101 VOSKUILEN–SHELDON: i. m. 186–187. 102 BAIGENT, Michael–LEIGH, Richard: Mi az igazság a holt-tengeri tekercsek körül? (ford.: Dobos Lídia), Holnap Kiadó, Budapest, 20002, 306–307.



56 Sáry Pál
szerzők ezzel szemben egyhangúlag azt állítják, hogy Pál a Nero-féle keresztényüldözés idején vértanúságot szenvedett Rómában, s még a kivégzés módjában (fejvétel) sincsenek eltérések a források között.103 Ez azt jelzi, hogy a keresztény közösségekben mindenhol egységes tudat élt Pál vértanúhaláláról. Ilyen szilárd, egységes tudat pedig csak tényeken alapulhat, mégpedig olyan tényeken, melyek mélyen megérintették (mélyen megrázták) az egész közösséget.104
9. Összegzés
Azt a feltevést, hogy Pál a rómaiak ügynöke volt, semmi nem bizonyítja. Ezt lényegében Voskuilen és Sheldon is elismeri a könyv záró fejezetében, ahol a szerzőpár azzal a nevetséges magyarázattal áll elő, hogy a bizonyítékok hiánya magától értetődő, hiszen egy ügyes ügynökre, aki nem bukik le, nem is lehet rábizonyítani azt, hogy ügynök. Egyébként – mint írják – azt sem lehet bizonyítani, hogy Pál szent volt. Végül is – vonják le a végső konklúziót – Pálról nem is tudunk semmi biztosat. Ez persze nem igaz: az apostol saját leveleiből, az Apostolok Cselekedeteiből és a későbbi ókeresztény művekből nagyon sok, egyértelmű információ leszűrhető Pálról. Voskuilen és Sheldon úgy gondolja, hogy már az is komoly eredmény, ha könyvük kételyeket tud ébreszteni Pállal kapcsolatban.105 A liberális szerzőpáros itt elárulja magát: a könyvük megírásával a céljuk mindössze a rombolás volt. Annak a képnek a lerombolása, mely Pálról a keresztényekben él, s ily módon a kereszténység egyik fő szellemi gyökerének elvágása. Úgy látszik, jól tudják azt, amire XVI. Benedek pápa oly sokszor figyelmeztette az európai keresztényeket: „a gyökértelen fa kiszárad.”106
103 Vö. Római SZENT KELEMEN: Első levél a Korintusiakhoz, 5,6; TERTULLIANUS: Pergátló kifogás az eretnekekkel szemben, 36,2; SZENT JEROMOS: A kiváló férfiakról, 5; LACTANTIUS: A keresztényüldözők halála, 2; EUSZEBIOSZ: Egyháztörténet, 2,25,5.
104 Vö. BARNES, Arthur Stapylton: The Martyrdom of St. Peter and St. Paul, Oxford University Press, Oxford, 1933, 63. 105 VOSKUILEN–SHELDON: i. m. 214. 106 RATZINGER, Joseph: Benedek Európája a kultúrák válságában (ford.: Diós István), Szent István Társulat, Budapest, 2005, 45.