---
master_file: "[[@GulyasPeterPald]]"
---
# Index for Gulyás Péter Pál – A Kalevala kacsája.pdf

Gulyás Péter Pál
A Kalevala Kacsája
I. KÖTET



2



3
– Mitológiai magánnyomozás
GULYÁS PÉTER PÁL
A Kalevala Kacsája
I. KÖTET
Szerzői kiadás Budapest, 2008



4
A Kalevala nevében mély hála és köszönet mindazoknak, akik e kötet létrehozásában önzetlenül részt vállaltak:
Előszó: Vekerdi László Utószó: Ponori Thewrewk Aurél
Szerkesztő: Kemenesi Tünde Grafika: Bényi Zsolt
Hebraisztika: Kövér András
© Gulyás Péter Pál – 2006 artisjus 05111002T gpp@tvnetwork.hu ISBN 978-963-06-4365-8



5
A mű elektronikus változatára a Nevezd meg! - Ne add el! - Ne változtasd! 2.5 (CC BY-NC-ND 2.5) Creative Commons licenc feltételei érvényesek: http://creativecommons.org/licenses/by-nc-nd/2.5/deed.hu



6
TARTALOM
Vekerdi László előszavai 15 Rejtett dimenziók 16 Szövegszemét? 16
A térd-szülte világ 18 Kave térde kivillan 20 Rheia vesztőhelye 21 Térdecske-dombocska 22
Megkövült térdek 24 Térd, kontra dombocska 24 Élő domb Egyiptomban 24 Még valami... 26
Gyermektragédiák a Térden 28 A durva Dél asszonya 28 Marjatta térdecskéje 29 Szülőanyád térdéről lehullsz te is 31 Leugrott anyja térdéről 31 Väjnämöjnen varázshárfája 32 Démétér áldásos térde 33
Tüzes térdek 35 „Térdét üllőnek tökélé” 35 Ukko aktív térde 36
Vérző térdek 38 Startok a térden 38



7
Egy üzemi baleset 39 A Kalevipoeg vérfolyama 39 Térdpatak 41 Váll és térd 42 Egy felvetés 42
Az eskük esküje 44 Térdeskü 44 Térdmánia 45 Egy térd-simizés 46 A megalázkodás jele 46 Halál a térdre! 46 A térd kapcsán... 47
Miért épp a térd? 48 Melanéz szellemidézés 48 Odüsszeusz a térden 49 Nemesítő térdre emelés 50 Névadó a szent térden 51 Névadás Kumarbi térdén 51 Jövő a térden 53
Térdkultusz-nyom a magyar köznyelvben 55 Öreganyád térde kalácsa 55 Irány a Biblia 56
A térdtisztelő Biblia? 56 József titokzatos térde... 56 Jákób térde 58 Kölcsön-térd? 58 Sámson hétágú haja 59



8
Fényhaj fürtök 60 Arany Kaltes fényhaja 60 Tibeti „fej-fa” 61
Placenta az ősdombon 62 Placenta a semmi közepén 62 Placenta kontra térd 63 Medúza-méhlepény 63
Egy térd áldott állapota 65 „Asszony-térdéből-lett mosz-ember” 65 Egy „tiszta” térd 66 Botcsinálta nyelvészkedés 66 Térdszalag rend 68
Fészekcsillag a térden 69
Mi van a lány térdén? 71 Szita a lány térdén 71 Anyaméh-szita 73 A menyasszony „rosta törése” 74 Szita? Fészek? Petefészek? 75 A Fészekcsillag kikel 76 Galambkosár 76 Az aranytyúk 77 „Térdszéli katica” 78 Obi ugor adu-ászunk 79
A „6+1-es ügynök” a Bibliában 81 A Pleiászok számkódja 81 A bibliai 6+1 82 A lappok „bibliája” 83



9
Titkos világkorszakok 85 A Kalevala rejtett világkorszakai 85 Inkeri 6+1 86 Borneói világmagok 86 Sumer magvak az özönvíz előttről 86 Az elfeledett „Plusz egy” mifelénk 87 Hét ős szanszkrit életfakasztó 88 Hét ős kalevalai életfakasztó 88 A hét egyiptomi életforrás-cipó 89 Galambok az Araráton 89 Egy kis szőrszálhasogatás 90 Nyilván véletlen 91 Egy házzal odébb... 91
A kaptárcsillag 93 Mit rejt a Pleiades-raktár? 93 Kaptárcsillag? 95 Telipinus és a méh 96 A világ petefészke 97
A kacsa 98
A Kalevala mozgatórugóiról 100 Väjnämöjnen a könnyét siratja 100 Nyomoz a kacsa 101 Őskori búvárruha 102 Tollruhák a nagyvilágban 102 A gyönggyé lett könny 104 E kacsa kicsoda? 104 Lidérc-kitérő: 106 A kacsa a „ludas” 106 A lidérc fürödni jár a tóra 107 Profilja: képtelen feladatok megoldása 107



10
Lidérc-kutatás 108 A tudomány mai állása ... 111 A Mitológiai Enciklopédia lidércei 112
A libator 115 A tor 115 A disznótor – „a halott megevése” 116 A szkíták felfalják halottaikat 117 Egy Utolsó Vacsora 118 A libator 119 Az árulkodó gágogás 121 Lúd- és darutánc 122 Luca-ruca 123 Luca-krampusz? 124
Vissza a ludainkhoz 126 Väjnämöjnen tojásai 126
Két teremtésmítosz? 129 Téves diagnózis? 129 Inkeri tojásgereblyézés 130 Tojás gereblyézés a Kalevipoegben 130 A víz 131 Könny-tojások 132 Egy tojásos látomás 132 Hat szent izzadságcsepp 133 Marjatta kishercege 133
Titkos név 136 Átvilágítás 136 Titkos név 137 Fogfájós hatalomátadás 138 Jákob faggatja Istent 139



11
Áldáskérés? 140 Ré titkos neve 142 Egy méltóságteljes köpés 142 Egy csipet tanulság – Könnyből emberek 143 Uránusz „könnye” 145 A Vízanya kagylója 146 A kagyló férje 147
A búvármítosz magyarul 148 A titkok vize 148 Kádár Kata, és a búvár 149
A Kalevala rém-térképe 152
Hol vagy, Pohjola? 154 Lappföld-e Északhon? 154 Ilmarinen kényszerű utazása 156 A csillagközi útvonal 157 Az ég kapuja, magyarul 158 A perzsa égi út 159 Pokol-Pohjola 159 Mi is történt Északhonban? 161 A sunyi dalmester? 161 Anyád szültét ígérted el 162 Adj helyettest az alvilágba 163 Északhon ördöge 163 A nagy víz 164 Meddig is jutottunk? 165
A kis terminátor – Kullervo kalandjai 166
A kis terminátor 168 Lönnrot „bűne” 168



12
Pohjola arculata 168 Az élő bosszú 169
1. A vidék megátkozása 170 A gyermek terepet rendez 170 Maga az átok 171 Átkozott Pohjola 171
2. Égig érő kerítés 173 Egy gyanús kis kerítés 173
3. Medve, farkas 175 Megvadult tehenek 175 A Medve és Farkas Pohjolában is feltűnik 175 Tűnődés e jelenségen 177
Kullervo Északhonban? 178 Kullervo ősatya 178 A két helyszín azonos – Északhon-Untamola 180 Összeér-e a két történet? 180 A nagybácsi neje! 181 A nagynéni jelzői 181
Hová lett Untamo? 183 Egy másik Untamo 183 Hosszú álom 184 Hiányzó láncszem 186 Mi történhetett? 187 A Kalevala ébresztgetése 189 A téma 189
Väjnämöjnen, a kozmoszkirály 190



13
I. A dalnok családja 192 Nem kívánt terhességek a mitológiában 192 Egy áldatlan áldott állapot 193 Az ok 194 Ukko papa 195 Felfújta a Szél – Eurünomé tánca 196 Mikori a Kalevala? 197 Vissza a Szélhez 198 Ukko volna az a Szél? 199 Väjnämöjnen tojás-testvérei 200 Testvérszabadítások 201 Ilmarinen és Héphaisztosz 202
II. Väjnämöjnen a kromoszómáját hullajtja 203 Örömkönny-Áfonyácska 203 Marjatta Áfonyácskája 204 A baj nem jár egyedül 206 A Kalevala felforgatása 207 Örömzene? 207 Zokog a Kalevala 208
Össznépi zokogás 210 Óizlandi könnyözön 210 Sumer variáns 211 A sumer-akkád variáns 211 A magyar változat 212 A mongol variáns 213
III. Väjnämöjnen bedobja a törölközőt 214 Lantost váltó gyermek 215 Post scriptum – avagy egy berlini fal 216
Ponori Thewrewk Aurél utószavai 217



14



15
Vekerdi László előszavai:
Gulyás Péter Pál most új könyvében – A Kalevala kacsája – a finn eposz átvilágítására vállalkozik. Akár az előző köteteiben, itt is Föld és Ég, ember és kozmosz mitikus-mesés korrelációinak felmutatásával-elemzésével tár fel eddig nem ismert vonatkozásokat és ösvényeket a Kalevala erdő sűrűjében. Ahogyan például a térdkalács, térden születés elbeszéléseitől „a régi görögök, a finnség, vagy a bibliai zsidók ősszövegei”-nek felidézésével és összehasonlításával eljut egy mindenütt meglepően hasonló ősi kozmológia és kozmogónia világváltásokat magába rejtő dinamizmusának a megfejtéséhez. Legfőbb eszköze most is az előző kötetekben kidolgozott-alkalmazott csillagmítoszokra építő értelmezéstechnikája: a Nap, a Hold, a Csillagvilág lényegében mindenütt azonos jelenségeire reagáló ember ősi elsődlegesen episztemológiáját, földi és égi helyzetét megérteni és elbeszélni kívánó igyekezetét igyekszik rekonstruálni. Ebben a rekonstrukcióban azután hirtelen és természetesen egymás mellé kerül Väjnämöjnen gyöngyé vált könnyeinek felbúvárlása és Jákob Istennel vívott küzdelme, és megértjük, hogy „a Kalevala is az istenek és óriások meséje”. A könyv, miközben sosem téveszti szem elől, túlmutat a Kalevalán. „Nyugaton át Kelet felé”. A megfelelkezések és analógiák erdejében a világában tájékozódni szándékozó ember kísérlete villan fel létének és helyzetének felfogására, földi és égi koordinátáinak meghatározására. Egyszerre folytatja a könyv Várkonyi Nándor és Kodolányi János egyetemes „ősepisztemológiát” feltáró kísérletét-művészetét, és Gulyás Pál Kalevala igézetét: „Mindent látványig vezetni, látványozni a végső adottságokat, a Titkok tizenharmadik ajtaját szemmel kopogtatni: ez az a törekvés, amelyik óriási földrajzi távolságok ellenére – Dantét a Kalevalával összeköti”.



16
Rejtett dimenziók
Aki meg akarja érteni a Kalevalát, vissza kell bújnia a régi ember bőrébe. Épp ezért itt most óhatatlanul front nyílik mindazok ellen: 1. Akik a Kalevalát történelemkönyvnek tekintik. 2. Akik csupán az égboltról leolvasott csillagmesét látják benne. 3. Akik az eposzhoz alábocsátkozás helyett le ereszednek. 4. Akit Kollektív Tudattalan fenséges, aranyködös műhelytermékének vélik. 5. Akik szerint szabad a pálya: ahány olvasó, annyi Kalevala...
Szövegszemét?
Mit szólnának ahhoz, ha vitorláinkat mindjárt a világ legunalmasabbnak ígérkező témája felé irányítanánk? Ámde nem azért, hogy Önök csapot-papot odahagyva elmeneküljenek, hanem mert alkalommal szolgál arra, hogy, általa az őskor iránti farkasvaksággal végre farkasszemet nézzünk. Volt ugyanis egy olyan ős-ügylet, mely majd kiböki a szemet, mégis tökéletes közöny övezi. Az ok világos: szövegszemétnek tekintik. Az avatottak rá se bagóznak az ilyesmire, mivel ők nem szélhámosok, így hát ránk maradt a megtalálói felelősség, hogy ezt a jobb sorsra érdemes, s számos tanulsággal szolgáló kérdéskört: a TÉRD körül egykor prosperáló hatalmas kultuszt kihúzzuk onnan, ahol van, ha kell, hajánál fogva!



17



18
A térd-szülte világ



19



20
Kave térde kivillan
A Kalevala nyitányában egy kétségbeesett kiskacsa surrog a Hajnalkor véghetetlen ősvizei felett, fészekrakó helyét keresve. Számára mégis kedvez a szerencse: Megesik rajta a Vízanya szíve, és nagy kegyesen felnyomja becses és szépséges térdét, életmentő gyorssegély gyanánt. Na erről a térdről fogunk itt most beszélni, remélhetőleg fontosságához méltóan: „Hát ekkor a Vízasszonya; Vízasszonya, ég leánya, Térdit tengerből emelé, Lapockáját hullám fölé, Hogy a réce ott fészkelne, Lakóhelyre, jóra lelne. A kacsamadárka immár fellélegezhet: A kecses kacsamadárka Ott repesve, szálldogálva, Észreveszi kék víz tükrén Vízasszonya térdit tüstént, Véli, pástos emelkedő, Gyepesedő kis dombtető. A kacsának sem kell több, azon nyomban landol, fészket rak, majd pedig ügyesen belepottyantja remekbe szabott tojásait. Szám szerint 6+1-et:



21
Arany tojást hat darabot, Hetediket vasból valót. Kotlik, ül tojásit költve, Azt a térdfőt melengetve... Nagy kérdés, hogy a mai értelemben vett tojások-e ezek egyáltalán, végtére is aranyból és vasból vannak, ráadásul a kotlástól rögvest fémes izzásba fognak: Vízasszonya, ég leánya, Érzi, hőség jön reája, Parázs minden porcikája, Véli, térde lángra lobban,
Minden íze olvadóban.”1 Kave anya tehát elszámította magát, hisz a kacsatojások égési sérüléseket okoznak a térdén. Rándul egyet, s ripityára törve hullnak a tojások szilánkjai a tenger hullámaiba. Ez nem volna akkora baj, ha kiskacsák helyett nem a Hold, a Nap, Csillagok kelnének ki a tojásdarabokból, s bukkannak fel rögvest az égen. Nem is kacsatojások voltak ezek, hanem kozmoszmagok... Mi volt hát ez az egész, hogyan is lehetne összefoglalni a látottakat? Egy térd bukkan fel a semmi közepén, ez lesz a kezdet kezdete: egy Középpont a Káoszban. Ráfészkel egy lény, utódokat rak rá. Fellángol a térd. És összetörik valami, a miből kikel egy „szép új világ”.
Rheia vesztőhelye:
Hinnék, hogy az előbbieket Hésziodosz is megörökítette, no persze görög hangszerelésben? Lézer szemüvegünk jóvoltából az előbbi képsor és tartalom a Theogoniából kényelmesen és lényegében hiánytalanul kiolvasható: „Ám Kronosz őket amint kijutottak a szent anyaméhből és anyjuk térdéig elértek, sorra lenyelte, attól félve, hogy ők is az Ég ivadékai, s egyszer
1 Kalevala. Helikon, 1985. Ford. Vikár Béla. 17. o.



22
egyikük elveszi még ő tőle királyi hatalmát. Mert megtudta a Földtől, és meg a csillagos Égtől hogy rámérve a végzet: gyermeke, bármily erős is,
majd leigázza, hogy így Zeusz kívánsága beteljen.”2 Jóllehet, ez itt egy „emberszabású” fogalmazvány – miközben a Kalevala ugyanezt „madárnyelven” mesélte el –, mégsem kétséges, hogy egyazon gigantikus képsor mesei fázisai bontakoztak ki előttünk. A két tálalás tónusában némileg, tény és való eltér egymástól – amennyiben a finnek lelki alkat szerint pacifisták, míg a mi ógörögjeink inkább szadisztikusak –, ámde most nem a színezés a fontos, hanem, hogy a térdek miként hozzák össze e két összevethetetlennek tetsző jelenetet. Részletekbe menő azonosságok ezek, hisz a görög variánsban ugyanúgy a térden fordul meg a frissen született világ sorsa: Itt is, ott is egy Nagy Anya térdén tűnik fel az új isten-, vagyis bolygó-generáció, s egyazon trauma éri utol őket mindkét esetben. Biztos, hogy igazunk van, mert mindkét csapat tagjai nemsokára egyaránt bolygóistenséggé válnak. Hisz Zeusz és fivérei is csillagistenek, a kalevalai tojásokból ugyancsak a Nap, Hold, Csillag kel ki. Tehát kijelenthető, hogy a térd mindkét mese koordinátarendszerének az origója.
Térdecske-dombocska
Egy inkeri3 mondában a nap madara, a fészekrakó fecske ugyanúgy fürkészi a végtelenség vizét, mint kalevalai sorstársa, variánsa. Ámde ő térd helyett csupán csak egy zsombékot talál, vagyis ezzel kell beérnie. Mit is jelent ez? Azt, hogy a
2 Hésziodosz: Istenek születése. Magyar Helikon, 1974. 20-21. o. (460-467 s.)
3 Hátha mégsem úgymond „kihalófélben lévő” balti finn nyelv.



23
Kalevala „gyepesedő térde” itt már olyannyira begyepesedett, megkövesedett, hogy nem is látszik alatta a térdecske. Arról nem beszélve, hogy a kalevalai kacsát is megtévesztette a látvány, ő is térdnek hitte a dombot, mivel annak mutatkozik: „Véli, pástos emelkedő, Gyepesedő kis dombtető.” Tehát az inkeri fecskénk az előbbi hibába esve: „Talált ott három zsombékot, mikbe három tojást rakott,
három tojást tojt ott akkor ott.”4 A tojások – jóllehet számuk eltér – ugyanarra a sorsa jutnak e (térd) zsombékon, mint a Kalevalában, igazolva a mélységes rokonságot. A különbség viszont annál remekebb a megértés tekintetében, mivel itt maga Ukko öregisten veri le őket, jégeső képében, aki viszont a legfelsőbb isten. Ebben a minőségében Ukko is hatalomféltő gyerekfaló atyaistenségként viselkedik, pont miként Kronosz, aki neje térdéről szereti gyermekeit elfogyasztani. Tán Ukko is tisztában van azzal, amivel Kronosz, hogy e kozmosztojások lakói uralmát veszélyeztetik... Perszeusz, Mózes, Jézus vagy épp Oidipusz úgyszintén hatalomféltő „(atya)istenség” elől menekül, és most kiderült, hogy a Kalevala génállományába is ugyanezt a virulens ős-képsort kódolták, oltották. Ámde kanyarodjunk csak vissza a térdre, mivel most az van terítéken.
4 Finnugor–szamojéd (uráli) regék és mondák. 1-2. Móra, 1984. 1.; 115. o. A teremtés.



24
Megkövült térdek
Térd, kontra dombocska
Az előbbi inkeri mondában térd helyett már csupán zsombék szerepel. A térd viszont túlmutat önmagán, az emberszabású kozmosz egész testét ott sejteti. Ma már nem látja szemünk a Víz(föld)anya felett egykor lebegő Égapát, akivel ők titáni szerelmespárként alkották a régi kozmosz két alap-féltekéjét. De még így, madártávlatból látni lehet, hogy az események eredetileg egy ízig-végig emberszabású kozmoszban játszódnak, annak is a kellős közepén. Tudatosítsuk hát, s tartsuk észben: a mesék, mítoszok kerekedő dombja, kerek köve, melyen a majdani új világ születik, a Földanya térde volt, csak a felejtéstől bemohásodott. Még annyit, hogy ez a térd, mélységesen analóg a világköldökkel, sőt, a Mindenség anyaméhével, de erre majd még visszatérünk.
Élő domb Egyiptomban
Miként az inkeri mondában, számos helyen – pl. egy egyiptomi genezisszövegben – a térd már csak élettelen világközépként bukkan elő a vizek mélyéből, de mégiscsak térd lehetett ez is egykoron. Főként, ha eszünkbe jut, hogy Egyiptom is emberszabású kozmosszal számolt. Hermész Triszmegisztosz így vall mindezekről:



25
„Mert valamennyi dolog a Teremtőben volt [...] hiszen
minden dolog az ő testrésze.”5 A lényeg, hogy szerintünk egy eredetileg itt is térd-dombon épült fel az ős-egyiptomi legendás hatalmi központ: Hemeru, a görög Hermopolis:
„Az apály nyomán keletkező [...] Magas Domb6, amelyen a szent város, Hemeru épült (görögül Hermopolisz). [...] Innen vonult vissza a káosz, itt alkották az istenek a földet, az eget, és a csillagokat. Aki a közelben lakott, a kozmosz középpontjában élt, és részese volt az azt irányító titokzatos erőknek. [...] A nyolc ősistenség nemcsak hogy itt élt, de a napistent is itt szül
ték meg egy lótuszvirágban, vagy egy tojásban.”7 Lám, a napisten itt születik, mint előző példáinkban, minősítve magát a helyszínt, hogy ez a domb csakis térd lehetett. Tehát a Kalevala segített itt a megértésben. Ez az egyiptomi szöveg viszont megsúgja a Kalevalának viszonzásképpen, amit eddig sejtettünk csupán: eseményeink a kozmosz középpontjában zajlanak, vagyis, hogy az előbbi térdek is a Középen álltak. A szövegrokonságok bizonyítéka, hogy Egyiptom is ismeri az előbbi legenda egy ludas variánsát. A szent lúd, liba nem csak az északi, szibériai népek privilegizált ősmadara, hanem Egyiptom is magáénak vallja: „Az őskáoszból kiemelkedő halmon [!] madár rakott fészket, s a fészekben egy libatojásból (az Ősmadár to
jásából) kelt ki a Nap.”8 No comment...
5 Hermész Triszmegisztosz: A tökéletesség útja. Farkas Lőrinc Imre Kiadó, 1994. 54. o.
6 Avagy „Tűzsziget”.
7 Rudolf Drössler: Amikor a csillagok istenek voltak. Kossuth könyvkiadó, 1986. 82.
8 A. P. Okladnyikov – A. I. Martinov: Szibériai sziklarajzok. Corvina, 1983. 152. o.



26
Még valami...
Az előbb a kalevalai precedensjog alapján megelőlegeztük, hogy az a bizonyos Magas Domb, ez az egyiptomi kozmoszteremtő őshelyszín, mindenségközpont, egy elfeledett Földisten térd lehetett. Az a gyönyörű, hogy utóbb egy gyöngyszemre bukkantunk, felvetésünk, sőt az önmagán túlmutató jelenség megfellebbezhetetlen szövegbizonyítékára: „A föld kiemelkedő pontjának vélték Geb térdét, ezért hívták az egyiptomiak a hegyeket és a dombokat ‘Geb
felkelésének’.” 9 És tán itt illik szép csendben megjegyezni, hogy az úgyszintén világközép-Rómát – ezt a státuszát a helynek a keresztény világ is elismeri, hisz ott áll a Vatikán – sem csacska véletlen folytán telepítik épp a hét termékeny dombra: ”A Tiberis partjára érve, megtelepedtek [Romolus és Remus] azon a helyen, ahol egykor teknőjük megrekedt, ahol a folyó kanyarulatánál hét enyhe hajlású domb emelkedik. A Palatium nevű dombon szándé
koztak új várost alapítani.”10 A térd nyílt jelenléte nélkül is belátható, hogy ezek itt ugyanúgy a mindenség születésének egyetemes – ezúttal történelembe ágyazódott – kellékei, mint egyebütt: – Birodalomalapítás aktusa. – A domb. – A dombhoz kötött hetes szám – miként a kalevalai térdhez is hét tojás fűződik. – A teknős kikötés is olyasmi, mint a kacsánk révbe érése. De legfontosobb az a félreérthetetlen lényegi szövegüzenet, hogy Róma a kiválasztott státuszát egykor épp ezen specifikumok felmutatásával kívánták kétséget kizáróan tudatosítani, elismertetni.
9 Egyiptológiai tezaurusz. Thabet Mona, MEK Könyvtár
10 Római regék és mondák. Boronkay Iván. MEK könyvtár



27
Belegondolva immár innen, a (vakon) száguldó korunkból, nem döbbenetes, hogy egy minden tudományos alapot nélkülöző ős-kozmogóniai spekuláción dőlhetett el – a történelmi emberiség sorsát mélységesen befolyásoló – egy-, sőt, két szentséges világbirodalom központ helyének kijelölése? Na, de ugorjunk vissza a térdere!



28
Gyermektragédiák a Térden
A térden, mint láttuk, láttattuk, tojások törnek össze, s isteni gyermekek válnak hatalomféltő apai felzabálások áldozatává. Mi van, ha ez a mágikus-kozmikus térd predesztinálja a rengeteg gyermektragédiát:
A durva Dél asszonya
Egy mocsárszagú vogul teremtésmonda – Ég és Föld elöntésének éneke –, egy bizonyos Arany Áter gyermekeinek különös, térden bekövetkezett halálát meséli el. De ki is ez az Arany Áter? Egy ősistenség, aki egy Lúdfele
séggel11 dicsekedhet. Az asszonyka olyannyira lúd, hogy költöző madár lévén ősszel Déltájra kényszerül vonulni a hideg elől, csemetéi társaságában. Érzik, ugye, hogy ez egy, az előbbiekkel rokon alaphelyzet? Az őszi hatalmas szárnyalás bizony elveszi erejüket, ámde ezúttal is egy térd, a remény szigete: Délvidék Úrnőjének térde pompásnak tűnik landolásra. Ámde ez lesz a vesztük, ugyanis nemsokára bekövetkezik a szokásos gyermekkatasztrófa: ezúttal maga a térdtulajdonos, az Aranyos Úrnő taszítja a gyerekeket a tengerbe, lényegében, miként a Kalevalában. Ez a
11 Odüsszeusz neje, Pénelopé is neve szerint réce volt



29
vogul monda nem bajlódik azzal, hogy megismertesse velünk az úrnő indítékát, motivációját, de bizonnyal akadt oka. Tán üvöltöztek, mint a sumer istengyerekek, vagy égették a térdét, mint a kalevalai tojások... „Déltáji nők járta nős vízen, férfiak járta férfias vízen, délvidék lánya él: aranyos nő. Tavaly télen, deres tél derekán, déltáj minden didergő madara az ő térdére megy vala, hogy ott fölmelegedjék. Én két gyermekemet deres tél derekán
Térdéről, jaj, letaszítá!”12 Arany Áter, a büszke családfő amint hírét veszi lúdcsaládja katasztrófájának, rögvest alszik egy hatalmasat(?), ámde aztán mégiscsak útnak ered helyszínelni a Déltáji nőhöz: „Nézi, ott ül az a Déltáji lány, mintha aranyból volna, ragyog. S lába előtt, ím lúdlánya, lúdfia, amint meghaltak, úgy fekszenek ott. Néz Arany Áter, holt gyermekeit nézi,
S a Déltáji lányt, az aranyost.”13 Tehát, még a baleset nyomait sem takarították el, hisz gyermekei az Aranyasszony lábai előtt hevernek. Tán még Önök is megszemlélhetik őket odafent, az éjszakai ég csillagalakulatai közötti bámészkodtukban.
Marjatta térdecskéje
Van a Kalevalának egy kedves kis Marjattája, akinek személyét és meséjét az evangéliumi Máriához szokás hasonlítani horribile dictu abból eredeztetni – mivel mindketten szűz
12 Leszállt a medve az égből. Vogul népköltészet. Európa, 1980. 17. o.
13 Uo. 19. o.



30
anyák. De most nem ez a fontos, hanem, hogy neki is van térde... Ezt a kedves kis Marjattát egy sunyi bogyó ejti meg eprészés közben. Meg is érdemli, ő ugyanis betegesen szüzességmániás: csak kakas-nem-látta tojást fogyaszt, tejet sem iszik, hisz a tej annak az átkos borjúnak az eledele, mely általában a visszatetsző nemzés során jön a világra. Tehát Marjattával alaposan kibabrál ez a besurranó bogyócska, mely beindít benne egy méhen belüli fejlődést. Marjatta esetéről azért szóltunk, mert gyermeke nemsokára épp a térdén bukkan elénk. És alighogy feltűnik, máris jöhet a gyerektragédia, hisz a térd, mint láttuk, kiskorúak számára nem egy életbiztosítás: „ [Marjatta kicsiny kisasszony] Megmossa piciny porontyát Köré göngyölíti rongyát; Térdére teszi a törpét. [...] Ápolja az aranyalmát, Ezüstből való botocskát, [...] Térdére teszi eggyét, Csípőjére teszi cseppjét, Fésülni fejét kívánja Kefélni haját simára.
Térdéről a gyermek eltűn...”14 Sok elemző ízlelgette már ezt az ígéretes Marjatta-mesét, ámde sosem a térd szemszögéből. Pedig nem ártana, hisz a térdről alábukott gyerek, ez a csodacsecsemő nemsokára minden országok királyává avanzsálódik. Miként a bolygóvá vált tojások, vagy Zeusz csillagcsapata.
14 Kalevala. Helikon, 1985. Ford. Vikár Béla. 319. o.



31
Szülőanyád térdéről lehullsz te is
A sumer termékenységisten, Dumuzi sem a falvédőről jött le, hanem őrületes szerencsénkre ő is épp anyja térdéről hullt alá. Vannak tehát véletlenek: „Nád nőtt előtted, nád sarjadt előtted, egy magányos nádszál feje felém hanyatlott: bizony, szülőanyád lecsüggeszti fejét fölötted Két nádszál közül, – egymás mellett álltak –, letört az egyik [...] Fénylő parázsodra víz loccsant [...] bizony, szülőanyád térdéről lehullsz te is furkósbotod elhányódott. [...] Dumuzi nem él,
az akol a szelek prédája lett.”15 Az ember azt hinné, hogy ilyen esetekben hóc-hóc katonát játszott a mamája a gyerekkel, ámde, miként Marjatta fia is egy ezüst botocskával zuhan alá, ő a furkósbotjával együtt hullik alá. Nem lehetséges, hogy a két eseménysor és képsor valaha egy lehetett?
Leugrott anyja térdéről
A kolai csillagrege Mjandas Pirréjét – az Aranyszarvú Szarvast – Termesz viharisten kergeti. Őt állítólag úgy érdemes elképzelnünk, mint a nagy vadászt, az Orion csillagzatot. Mjandas Pirrének asszonyfelesége van, és hús-vér gyermekei, kikhez ciklikusan hazatér örökös menekültében, s ilyenkor tiszteletükre időlegesen emberré válik. Egy ízben sajnos képtelen felölteni az emberi alakzatát, s kínjában szégyenében világgá bujdosik. Ekkor – akár a Bartók feldolgozta gyönyörű román kolindában – valamennyi fia utána szalad, és egyöntetűen szarvassá is válnak, annak rendje módja szerint. De hogy jön mindez a térdbalesetekhez?
15 Fénylő ölednek édes örömében. A sumer irodalom kistükre. Európa, 1983. Ford. Komoróczy Géza. 226-7. o.



32
„Még a legkisebb fiú is leugrott anyja térdéről, s a
szarvasok után futott, hiába hívta vissza anyja.”16 Lehet, hogy csak mi látjuk így, mindenesetre ez a jelenet is fennakadt a rostánkon, amennyiben tragikus térdről való lehullást mesél el, mégpedig a rákövetkező elkallódás-átváltozás motívumával karöltve.
Väjnämöjnen varázshárfája
Väjnämöjnen egy ízben készít egy príma kis csodalantot,
amely kizárólag alkotója, teremtője, gazdája17 térdén hajlandó megszólalni. „Adjátok elém a hangszert hozzátok a hárfát hozzám, Tegyem térdem tetejibe, Úgy a tíz ujjam hegyibe! Idegen térden a hárfa szirénázni kezd, ezért pánikszerűen viszik Väjnämöjnenhez vissza, csináljon vele, amit akar. El is vitték nagy vigyázva Szállították szép szelíden, Maga mestere kezébe,
Teremtője térdeire.18 Azt nem állítjuk, hogy a lant Väjnämöjnen gyereke volna, de fura egy világ volt az a régi, ahol tán még az ilyesmi sem akkora képtelenség, mint gondolnák... egyvalami bizonyos: a lant sorsa pontosan a térdről lehulló gyereksors, lévén, hogy nemsokára a víz alatti világot fogja szórakoztatni...
Jól van, lehet, hogy igazunk van, lehet, hogy nincs. Az ember gyanakvó még önmagával szemben is, főként, ha épp az a dolgunk, hogy olyasmiket értékeljünk fel, amin mások átnéz
16 Szőcs István: Selyemsárhajó. Erdélyi Híradó, Kolozsvár, 1999. 185. o.
17 Odüsszeusz íjának is van egy titka: csakis ő maga képes felajzani.
18 Kalevala. Helikon, 1985. Ford. Vikár Béla. 262. o.



33
nek. Hátha ez a térd ügy itt egy periférikus mozzanat, s szó sincs arról, amit állítunk, hogy az ősművek egy elfeledett, ám egykor központi dimenziójába csöppentünk volna. Ámde, mégsem lehet mellékes problematika, hisz Väjnämöjnen egy másik lantkészítése is ugyanígy térd-orientált: „Ott az öreg Väjnämöjnen Fenékkőre települt le, Sziklából való bürűre Hárfáját kezében fogja Közelébb a kedvest vonja, Élit égnek felfordítja,
Talpát térdén hajtogatja.”19 Miért nem mindegy, miként tartja a dalnok imádott lantját? Miért kell ezt folyton folyvást felemlegetni? Mert valószínűleg ilyenkor tudatják az ősszerzők a kozmikus tájolást, az események naptári, csillagmítoszi távlatait.
Démétér áldásos térde
Homérosz eposzaiban is bőséggel szunnyadoznak térdkultusz relikviák, amelyeket úgy tűnik, hogy maga a szent dalnok sem ért igazándiból. Egyébként sokkalta tudatosabban a térdre fókuszálva tárgyalná az esetet, amelyről a ragyogó Démétér-himnuszban esik szó.
Démétér eleve a finn Marjatta görög tájszólásának tűnik, amennyiben mindkettőjük gyermeke a mélységbe zuhan. Mint ismeretes, Korét is egy vízi örvény szippantja be, ahonnan majd megannyi hányattatás után megistenülve bukkan elő. Démétér pont úgy kajtat leánykája után – miként Marjatta vagy az apokrifok Máriája – míg végül egy királyi családhoz veti a sors, ahol szerencséjére épp szoptatódajkát keresnek. Ámde, ahelyett, hogy szoptatna, túlteljesíti vállalását, s sutyiban még tűzön is pirítgatja a kisdedet. Lássuk a jelenetet, mert szép:
19 Uo. 283. o.



34
„Éjszaka meg tűzben tartotta, akárcsak a fáklyát, anyjának, s apjának meg nem mondta; csodásan s gyorsan nőtt, s valamint egy olümposzi, éppen olyan lett. S így lett volna haláltalan és örökifjú a gyermek, hogyha a szépleplű Metaneira az éj folyamán nem leskelt volna be illatozó hálóterméből
balgatagon.”20 A királyi anya rádöbben hogy Deó a gyerekét tűzön pirongatja, s az álruhás istennő talpára útilaput kötnek, nyilván néhány keresetlen szó kíséretében. Honnan is sejtenék, hogy épp a gyermek halhatatlanná tételén fáradozott? Démétér mélabúsan távozik ennyi kisszerűség láttán: „Ó, ti halandók, balgák vagytok, s esztelenek mind nem látjátok a jó sorsot, sem a rosszat előre; [...] fiad istenné vált volna, örök fiatallá, általam, és tisztelték volna a földön örökké, s most nincs mód, hogy a Kéreket és a halált kikerülje; ám tisztelni örökké fogják mégis, amiért én
térden tartottam...”21 Itt most világosan kimondatott, hogy az effajta isteni térden tartás hozadéka önmagában is egyfajta megistenülés az örök élet elnyerésének ez egy különös stációja lehetett. Főként, ha Démétér, vagyis maga a Földanya végzi a ceremóniát.
20 Homérosz: Íliász. Odüsszeia. Homéroszi költemények. Magyar Helikon, 1974. Ford. Devecseri Gábor. Démétérhez 818. o.
21 Uo. 819. o.



35
Tüzes térdek
Mit is láttunk tapasztaltunk az előbbiekben? Miféle aktusok kötődtek e talányos térdekhez? Mitikus születések, gyermekbalesetek és a tűz-elem is konokul fel-felbukkan: Végtére is Démétér térdén tartja, pirongatja kis pártfogoltját, Ilmatar anya térdén lángra kapnak a kalevalai bolygó-tojások, s az egyipto
mi világközép22, a Magas Domb, melyet nemrég felemlegettünk, neve szerint épp Tűzszigetet is jelent.
„Térdét üllőnek tökélé”
Väjnämöjnen térdéhez is tűz kötődik: egy ízben egy Vipunen nevezetű félig begyepesedett titán gyomrába hatol, azzal a becsületes szándékkal, hogy onnan három titokzatos értelmű igét valahogy kikurkásszon. A lény méreteire jellemző, hogy Väjnämöjnen csónakkal közlekedik odabent, ahon
22 Rudolf Drössler: Amikor a csillagok istenek voltak. Kossuth könyvkiadó, 1986. 82. o.



36
nan orvul tüzes vassal támad a szerencsétlen óriásra. Páncélzatát egy valóságos kis kovács műhellyé(?) alakítja át: „Hát az öreg Väjnämöjnen Erre már kovácsnak álla, Vasverőnek ím bevála, Üngét ülteti kohónak, Szűrkankóját szíttatónak, Nadrágszárát szellőcsőnek, Harisnyáit csőnyílásnak, Térdét üllőnek tökéli,
Pörölynek pedig könyökét.” 23 Mint látják, a térdből lesz az üllő, vagyis az a pont, ahol az izzó vasat simogatják. Ahol a legzajosabb aktusa történik az izzó vas formálásának. És ne tessék azt hinni, hogy mindez a puszta véletlen műve, mert egyéb Kalevala-mese variánsok is ugyanígy mesélik mindezt, ragaszkodva ahhoz a mozzanathoz, hogy a térd válik üllővé az átalakítás során. Általában is elmondható, hogy a hagyományozás még akkor is érzi, tudja egy-egy fordulat fontosságát, amikor a szöveg eredeti értelme már réges-rég ködbe veszett.
Ukko aktív térde
Az a gyönyörű, hogy a finnség egész más szövegtípusai is őrzik a térd egykori szentséges mivoltának bizonyítékait. Nem fogják elhinni, de Ukko, vagyis a finn főisten a térdét csaknem arcátlan nyíltsággal egyenesen teremtésre használja. De ez is kevés, hogy a Kalevala-kutatás figyelme a térdre terelődjön... Figyeljük együtt a nagy bűvészmutatványt: „Ukko isten mennyégbeli, Monnó markát megdörzsöli, Két tenyerét összetevén, Dörzsöli a bal térdfején;
23 Kalevala. Helikon, 1985. Ford. Vikár Béla. 108. o.



37
Itt született szüzek hárma, Természetnők, hármúl, számra Nemtelen vas nemzőivé
Kék szájúak szerzőivé.”24 Ismét figyelmükbe ajánlom, hogy fel sem tűnne az olvasónak itt ez a térd, ha nem madártávlatból néznénk az egyetemes hagyományt. Amúgy ez az egész életre dörzsölés is olyasmi, mint a tűzcsiholás vagy a nemzés. A mitikus térdhez tehát mágikus mikroés makroszkopikus elképzeléseket férceltek ősideológusaink.
24 Uo. 56. o.



38
Vérző térdek
Startok a térden
A mai Kalevala-összeállítást Lönnrotnak köszönhetjük ugyan, ám közvetlen mestere nevéhez – Reinhold von Becker – ugyancsak kötődik egy állítólag szerényebb, magyarul nem hozzáférhető Kalevala összeállítás. Ne csak azért idézzük fel személyét, mert úttörő munkát végzett, hanem, mivel ő is egy térddel indítja a maga Kalevala-összeállítását: Väjnämöjnen
térdsebével25. Ráérzett volna ő is, hogy a Térd egyúttal a Kezdet Kezdetét jelenti? „A runómértékes rész a levegő tündére megkérésének részletével, és a Väjnämöjnen térdsebéről szóló énekkel kezdődik. Ezt a Väjnämöjnen hajóútjáról, a csukacsont kantele készítéséről és Väjnämöjnennek a természetet gyönyörködtető játékáról szóló széles tabló
követi.”26
25 Väinö Kaukonen: A Kalevala születése. Gondolat, Bp., 1983. 31.
2o6. Uo. 31. o.



39
Egy üzemi baleset:
Nézzünk csak a körmére az idézett térd-sebes jelenetnek, tán még érdekes is lehet... Íme az előzmények: A leánykérőbe készülődő agg Väjnämöjnen varázscsónakot fabrikál az útra, ámde a dolgot szó szerint elbaltázza. Illetve, a fejsze fordul ellene, egy térdbalesetet idézve elő: „Hát bizony csak harmad napra Híszi a végit félrecsapja, Lempo sújt a baltaélre, Rossz a fokát rántja félre, Szirtet szeg bizony az éle, Fejsze a kőrül visszavága, Hegyivel szalad a húsnak Térdibe a tisztes úrnak
Väjnämöjnen lábujjába.”27 Akkor most lábujj, vagy térd? – kérdezhetik. Ne tessék elbizonytalanodni, a Kalevala túl-felén derül ki, hogy ez mégiscsak térdbalesetnek számított annakidején: „Tökéletes térd fejire,
E hibátlan ujj hegyire!”28 A fejsze a térdből vérfolyamot fakaszt. Ismerünk mi vérfolyót, vértengereket mesékből, még magából a Bibliából is... Egy a fontos, hogy üzemi baleset helyett ezúttal is inkább a kozmikus áradatok irányába ajánlatos gondolkoznunk hasonló ügyletek láttán.
A Kalevipoeg vérfolyama
Az észt Kalevipoeg is megörökölte az iménti ősszöveg ikerjelenetét, jóllehet, ez a tájszólás némileg máshogy cseng. Ámde az eltérések a variánsok hasznára válnak, mert pontosítják, együttesen kerekítik ki az eredeti szövegállapotot.
27 Kalevala. Helikon, 1985. Ford. Vikár Béla. 54. o.
28 Uo. 62. o.



40
A Kalevipoegben balta helyett egy mágikus kard fordul Kalevfi – azaz a fegyver gazdájának – térde ellen. Mégis ikerjelenetek ezek, hisz mindkét szüzsé arra szolgál, hogy az eset kapcsán a vas – vagyis a fegyver – gonosszá válásának eredetmeséjét felidézzék. Ámde itt Önök pusztán a térdseb megtekintésére hivatalosak: „Kovács átka kényszerére belégyakta gyilkos vasát Kalevipoeg lábába, levágta a lába fejét,
aztán térdig lemetszette.”29 Egy ilyen szalámizás több mint kellemetlen, ám a baj nem akkora, mint manapság volna. Megadatik a lehetőség sebforrasztó csodafű után nézni! „Túlvilágról testvérüket égi játok jöttek látni, ő fájdalmát feledtetni, gyötrelmére gyógyírt hozni, írt iszonytató sebére, térdcsonkjára csodafüvet. Mégis halált hozott a seb, Kifolyt vére vitézünknek, Erejét elveszejtette. Ámde ebből a térdből gigantikus vérfolyam fakad, apokaliptikus véráradat, s mely tán ezt az egész világciklust káoszba fogja fullasztani. Jusson eszükbe, hogy mi már kikutattuk, ezek a szereplők nem hús-vér emberek, hanem ezek itt óriások, gigászok, és van vérük elég: [...] a mezőn megalvadt vére
vörösbe vonta a völgyet.”30
29 Kalevipoeg. Észt hősének. Európa, 1985. Ford. Rab Zsuzsa. 496.
3o0. Uo. 497. o.



41
Kalevipoeg belepusztul térdsebébe. Väjnämöjnen látszólag meggyógyult, ámde gyanúnk szerint egy kicsit ő is meghalhatott, végtére is egy csodaszer fogja új életre kelteni...
Térdpatak
A buddhisták is birtokolták a térdhez kötődő fura ideológiát, bizonyítja egy enyhén szólva sutácskának tűnő mese, melynek egy fontos jelenete épp e kultusz egykori jelenlétére épül, alapul. „Ekkor a Bódhiszattva a vállára ültette és hajnalra kijutottak az erdőből. Napkelte után az asszony újra szólt: Szomjas vagyok, uram. Kedvesem, nincs itt víz, – felelte a Bódhiszattva, de mikor az asszony újra megismételte a kérését, kardjával megvágta jobb térdét, és ezt mondta: Kedvesem, nincs víz, de ülj le, igyál vért a jobb térdemből. Az asszony így tett. Egy idő után aztán megérkeztek a
Gangeszhez...”31
Életszerűtlen, hogy egy vándorló épp a térdből fakasszon patakot, ami a fő tevékenységében, a járásban előreláthatólag akadályozza. Arról nem is szólva, hogy a térd legkevésbé sem a vérbőségéről nevezetes. Hovatovább bármely más testrész alkalmasabb megcsapolásra, így hát mi más magyarázat maradhat számunkra, minthogy a háttérben feledésbe merült ősspekulációk, okok és megfontolások szunnyadoznak. Maradjunk annyiban, hogy ez a térdvágás az előbbi példáink rituális, minden bizonnyal csillagászati ihletésű véráradataival mutat mélységes, stílusosabban szólva, magasságos rokonságot.
31 Dzsátakák-buddhista születések. Ford. Vekerdi József. Terebess Kiadó, Bp. 1998.



42
Váll és térd
Még ezt a mellékesnek tetsző vállra emelést is legyünk szívesek észrevenni, mert a vállra helyezés másutt is gyakorta, sőt, csökönyös mód épp térd-téma társaságában bukkan majd fel, csaknem csatolt esemény gyanánt. És az ilyesfajta visszaköszönő motívum együttállás magyarázata az ős-racionalitás világában keresendő. Dél-Amerikai indián legendák is megőrizték ezt – a felfogás elképesztően ősi mivoltáról árulkodó motívum-kapcsolódást. „Jellegzetes a mexikói Las Limasból előkerült istenszobor, karján csecsemővel, mint annak a kornak a megjelenítése, amikor az embereké lett a kukorica: az isten két vállán és térdein az előző korszakokat jelképező és pártfogoló négy más isten feje van kifaragva.” Istenségek egy másik istenség térdén? De hát a kalevalai Nap-Hold tojások ugyancsak térden nyugvó istenségek, sőt, kis jóindulattal istenfejeknek is tekinthetőek...
Egy felvetés
Jóllehet, a történelem neves és becses személyiségeinek tekintik jobbára mindazokat, akiknek a térdei körül szimatoltunk, ámde egyre gyanúsabb és világosabb, hogy ezek kozmogóniai személyiségek, vagyis a kezdetkori elképzelések mára már racionalizálódott csillagistenségei. A Kalevala-mesék tanúsítják, hogy Väjnämöjnen is elfoglalhatja Kave anya méltóságteljes pozícióját a vizek közepén, térdén a szentséges tojásokkal. Ez nem feltétlenül az ősszövegek elbutulásának jele és bizonyítéka, hanem akár még ő is lehetett egy – tán a Kave anyát felváltó – világkorszak kozmoszistensége. És azzal sem árt számolni, hogy a vérözönt hozó, okozó térdsebek pedig az aktuális világkorszak káoszba döntését is jelenthetik. A térdseb elállítás pedig a vízözön lezárását, végét... Mindez részünkről pusztán egy tán vad felvetés, melyre



43
épp ezért majd még vissza-vissza térünk, mivel hogy külön vizsgálatra is érdemes lehet... A vízözönt a Sztüx, vagyis az Eskü zárja le, ő ért fel ugyanis, mint emlékeznek, legelőször az Olümposzra, amely ezek alapján tán még „(kozmikus-térd)hegy” is lehetett. „Elsőnek a Sztüx ért az Olümposzi csúcsra, magával Hozta gyermekeit, mert így tervezte el atyja, Megtisztelte ezért Zeusz bőséges jutalommal Hogy legyen ő legszentebb eskü az istenek ajkán, meg gyermekeit tartotta örökre magánál32 Nem árt kozmikus távlatokban gondolkoznunk, és az effajta isteni hegyet – mint amilyen Kave anyáé – térdhegynek látni, tekinteni, mert efféle perspektívából nyerhető vissza az afféle fura szokások ős-értelme, mint pl., hogy a régi ember eskütétele épp a térdhez kötődik – és nem csupán a görögöknél.
32 Hésziodosz: Istenek születése. Magyar Helikon, 1974. 18. o.



44
Az eskük esküje
Térdeskü
Ha csak az elszigetelt eseteket nézzük, joggal csóválhatja fejét az ember az ilyesféle zavarba ejtő értelmetlen megoldáson, ha valahol az eskü szentséges ceremóniáját térdhez kötik. Ámde látva, hogy ez egy elterjedt és legkevésbé sem diagnosztizált nyilván őskori struktúra, nem árt komolyan vennünk: „Jut eszedbe régi esküd Tuonela vizénél esküdt, Vagy zúgónak szörnyű száján
Teremtőnek térde táján!”33 Az sem a véletlen játéka, hogy a félelmes Tuonela, a halál zúgója pontosan ugyanazt jelenti a Kalevalában, mint amit az előbb látott Sztüx a régi görögség számára. Az ilyesmi fejtörést okozhatna azok számára, akik egymástól független kultúrkörökben gondolkoznak, de nem figyelnek fel az ilyesmire, mert általában arra van szeme a szövegértelmezőknek, ami koncepciójába illik... A Kalevalából számos helyen s formában köszön ránk a térd és eskü egykori szoros összefonódása:
33 Kalevala. Helikon, 1985. Ford. Vikár Béla. 223. o.



45
Ottan Otszó esküt fogadt Erdő asszonyának térdén Nyilvánságos Isten előtt, Alkotónknak arca alatt, Bűnt, hogy el nem fog követni,
Rossz fát nem fog tűzre tenni.”34
Térdmánia
Az átlagos tájékozottságú olvasó valahogy úgy gondolja mivel hogy ezt táplálták belénk – mintha a Kalevala, vagy a Kalevipoeg kevésbé volna hiteles, eredeti műalkotás, mint a homéroszi oeuvre, a Biblia vagy teszem azt, a sumer szövegek. Naivnak titulálják, mivel az utóbbi századokban vetették e finnségi szövegeket papírra. Fura, mégis a szájhagyomány gyakran archaikusabb szövegállapotokat őrzött meg, mint amelyeket sok ezer éve jegyeztek le. Ennek abban véljük magyarázatát, hogy míg az ókor az őshagyományt szent történelemmé fazonírozta, pofozta, addig a nép ajkán élő ősszövegek megúszták az effajta műtéteket. De egy valamit feltétlenül bizonyít mindaz, amit itt tapasztalunk, és ennek megértése égetően fontos: az ősvilág szőtteseit, szövegeit egyazon szövőszéken szőtték. Hinnék, hogy a Kalevipoeg is egy térddel nyit, mégpedig, épp elvárásainknak megfelelően? „Seregelj sok régi emlék, Kaleveknek hírét hozva [...] Ahol csöndes alvó árnyak kemény kínok kövei közt, szenvedések szurdokában fekete földben feküsznek, Uko térdén szunnyadoznak,
Maarja ölén mély álomban.”35
34 Uo. 296. o.



46
Egy térd-simizés:
„Míg Kalevék kedves fia öröme ünnepét ülte széles kedvvel kurjongatva, ím belépett lappföld bölcse; Kalev térdét szokás szerint megsimítva, szóba kezdett: Uku szórjon rád szerencsét, Az ég éles ésszel áldjon,
Téged, és te társaidat!”36
A megalázkodás jele
Végre! A Kalevipoeg magyar szerkesztője az előbb idézett térdsimításhoz ha nem is magyarázatot, de legalább megjegyzést fűz: „A térd megsimítása a tisztelet és a megalázkodás jele volt. Az észt parasztnak még a múlt században is meg
kellett simogatnia a földesura térdét.”37 Toldjuk meg mindezt azzal, hogy a homéroszi görögök még meg is csókoltatták a térdüket hasonló helyzetekben... a törökök pedig talpukat, de ez már más tészta.
Halál a térdre!
Rendkívül örvendetes ügyünkre nézve, ahogy eltérő kulturális rétegek is megőrzik nyomát térd felé fordult egykori megkülönböztetett figyelemnek. Innen már sejthetjük okát, hogy miért épp a szerencsétlen térdre postázza a régi ember olykor az átkot? Mert egy ilyen esemény a mai olvasó számára teljesességgel ésszerűtlen és megmagyarázhatatlan is:
35 Kalevipoeg. Észt hősének. Európa, 1985. Ford. Rab Zsuzsa. 7. o.
36 Uo. 469. o.
37 Uo. 514. o.



47
„Ukko, ég teteje beli, Magad villámfelhő-széli [...] Rúgd be a külsőház kapuját Nyisd az ablaknyílás nyitját, Azon át eredj elébbre, Száll a házba forgószéllel,
A térdük kalácsát érd el...”38
A térd kapcsán...
Akad egy meglehetősen ismert hettita theogóniai szöveg, amelynek egyik eleme olyannyira zavarba ejti az olvasót, s nem tudja az ember, hogy kínjában merre forduljon: „Három istennemzedék váltotta egymást a világ őskorában. [...] Újabb kilenc év után Kumarbi lázad fel apja el
len, és lenyeli az ég felé menekülő apjának hímtagját.”39 Hinnék, hogy a térd-kultusz ismeretében az előbbi jelenet viszszanyerheti jó hírét? Akitől az előbb idéztünk – Komoróczy Géza – ugyanis egy másik tanulmánykötetben elárulja, hogy nem is oly bizonyos, hogy azt harapta le ez a lázongó Kumarbi, amin a tudós világ nem győz mosolyogni, hanem valójában a térdét: „Kumarbi leharapta és lenyelte – a hettita szöveg eufémizmusával mondva – Anu „combjai”-t, vagy
„térd”-ét (paršinuš).”40 A lényeg, hogy a térd szerepel az eredeti szövegben! De akkor miért írnak helyette hímtagot e szöveg elemzői szerte a világban? Tán, mert manapság a térdleharapás baromságnak tetszik, vagyis szövegfeljavítás történhetett. De azért van létjogosultsága az elterjedt értelmezésnek is, mivel tény és való, e két kérdéses testrész ugyanazt a termékenység-eszmeiséget képviseli.
38 Kalevala. Helikon, 1985. Ford. Vikár Béla. 110. o.
39 Mitológiai ábécé. - A hettiták - Komoróczy Géza. Gondolat. Budapest, 1978.
40 Komoróczy Géza: A šumer irodalmi hagyomány. Magvető könyvkiadó, Budapest, 1979. 550. o.



48
Miért épp a térd?
Melanéz szellemidézés:
Nemrég felvetettük, hogy Väjnämöjnen hátha nem pusztán praktikus, hanem rituális megfontolásból állította pont a térdére a hárfát. Tágabb kitekintésben a térdre emelés önmagában is egy rítusnak tűnik, mivel hogy az is, bizonyítja, hogy ezt, mint szertartást, a glóbusz túl felén is kísértetiesen hasonló formátumban ismerték és gyakorolták. Ez a nagy Frazer-gyűjteményből is igazolható, akitől M. Eliade idéz: „Ha valaki beteg, vagy föl akarnak fedezni valami ismeretlen dolgot, a család valamelyik tagja térdére vagy vállára veszi annak az elhunytnak a képmását, akitől tanácsot akarnak kérni, és hagyja, hogy az illető
lelke „megszállja”.41 Itt világosan tetten érhető, hogy e két ragyogó tudós a legkevésbé se tulajdonít jelentőséget magának a térdnek, egyéb
41 In: Mircea Eliade: A samanizmus. Osiris Kiadó, 2001. 331. o.



49
ként nyilván szóvá tennék. Pusztán csak jelzik e fura jelenséget. Vegyük azt is észre, mert fontos, hogy sem a ragyogó Eliade, sem pedig kiváló a Frazer jegyzeteiben a térd egyáltalán nem szerepel címszó gyanánt, tehát átnéznek rajta s a kapcsolódó – mint látják – központi kultuszon. Voltaképp valóságos csoda, hogy e térd-emlékek egyáltalán fennmaradtak, s nem peregtek ki mindenünnen – mint nyilván megannyi fontos ügylet – az általában átvedlésre kényszerített szövegekből.
Odüsszeusz a térden
Gondolnák, hogy még Homérosz jól ismertnek tekintett eposzában is markánsan megjelenik a térdre emelési ceremónia, pont miként az egyéb paleo-szövegekben. Halljuk mindezt magától Homérosztól: Autolükosz hajdan maga jött el a dús Ithakába, és akkor született lányának kisfia éppen: Eurükleia a kis csecsemőt térdére helyezte néki, ebédjük után, s a nevén szólítva kimondta: ”Autolükosz, magad adj te nevet lányod gyerekének, ennek a kedvesnek, kire régen vágyakozol már.” Erre meg Autolükosz szólalt és adta a választ: „Vőm s lányom, neki ily nevet adjatok: erre-utamban oly sok szívből vette körül lobogó düh személyem, férfiak- és nőktől, kik a termő földeken élnek:
éppen ezért Odüsszeusz légyen neve.”42 És mit lát ebből a legkiválóbb mítoszkutató, Kerényi Károly? Fontos, hogy ő mit lát és tapasztal, mivel iskola-teremtő személyiség. Felfigyel-e vajon a térdre? „Amikor Odysseus megszületett Laertés házában, akinek fiaként szerepelt a trójai háború héroszai sorában, Autolykos épp a vejénél és leányánál vendégeskedett.
42 Homérosz: Íliász. Odüsszeia. Homéroszi költemények. Magyar Helikon, 1974. Odüsszeia XIX. ének. 399-408-ig.



50
Nagyapja térdére helyezték a gyermeket, s kérték, ta
láljon ki egy nevet az újszülöttnek.”43 Felemlíti ugyan a térdet, de ez pusztán véletlen szerencse. Hisz ha – másokkal egyetemben – észlelné a térd különleges státuszát, nyilván nem rejtené véka alá a dolgot. Kár, mert remélhetőleg immár Önök számára is világos, hogy Odüsszeusz jövője és személyiségnek alakulása szempontjából perdöntő ez a térdre emelési rítus. Hisz valami mód
a térd érintésétől, annak mágikus erejétől válik félistenné44, hérosszá. Tán a második születés rítusáról annyit beszélő samanizmus emlékszik a ceremónia velejére, amelyben részesülők épp effajta hatalomhoz jutnak, hasonló körülmények közepette. Miként, mint emlékszünk, a királyi gyermek Démétér a térdén... Az sem mellékes, hogy az előbbi idézetünkben Odüsszeusz nagyapja, Autolykos egy isten-fi, vagyis a tolvajisten Hermész fia. Amúgy Odüsszeusz is meglehetősen lopós, mint e nagy isten – ld. Palladion stb. –, és persze félig-meddig halhatatlan is, tán épp e térden megesett névadási rituálénak köszönhetően. Hisz, ne feledjük, élve megjárja az alvilágot is, a helyet, ahonnan halandóknak bajos a visszatérés...
Nemesítő térdre emelés
A régi görögségnél maradva, Kyréné a líbiai uralkodónő legendája is alátámasztja, hogy a térdre emelés nem arra szolgál, hogy közelebb kerüljön a delikvens azokban a szemüvegtelen időkben. A térd nem a sámlit helyettesíti, hanem szent testrész, a halhatatlanná tétel titokzatos helyszíne: „Ott fia is fog születni, akit a dicső Hermés édesanyja öléből a Hórákhoz és Gaiához visz el; ezek térdükre veszik a gyermeket és ajkaira nektárt meg ambrosiát
43 Kerényi Károly: Görög mitológia. Gondolat, 1977. 395.
44 Csak akiben isteni vér csörgedez, jöhet vissza az Alvilágból, ahová Odüsszeusz is tesz egy kirándulást.



51
csepegtetnek és halhatatlanná teszik, a derék emberek örömére, juhok őrzőjévé. Agreus lesz ő: a "Vadászisten", és Nomios: a "Pásztoristen", mások meg Aristaios
nak fogják nevezni.”45
Névadó a szent térden
Bizonyíték erejű ügyünkben, hogy a térdet már a sumerok is minden lacafacázás nélkül szentnek titulálják: „Ningirsu [...] tette anyja méhébe Eannatum magját. Ninhursag megszülte őt. Ninhursag örvendezett Eannatum fölött. Innin a karjába vette. [...] nevet adta
neki. Ninhursag szent térdére ültette őt.”46 Ha másutt nem, itt félreérthetetlen, hogy a gyerek mágikus ceremónia beavatottjaként bukkan fel a térden, amely az effajta művi beavatkozások, magasztosulások egyetlen lehetséges színterének látszik. Nem is csoda, hisz névadásra ennél alkalmasabb hely aligha akadhat...
Névadás Kumarbi térdén
A harapósságáról elhíresült hettita Kumarbi atyaistenről nemrég szóltunk. Rajta mosolygott a tudós világ, s lám, kiderült, hogy pusztán apja mágikus térdét haraphatta le eredetileg, csak a szövegelemzők ezt nem merték felvállalni, mert sületlenségnek tetszhetett a térdkultusz ismerete híján. Nyilván sokan még így is fenntartással fogadják megoldási ajánlatunkat, épp ezért itt, a „térdi névadások” kellős közepén örömmel jelenthetjük, hogy Kumarbi térdét is épp a vizsgált struktúrában találtuk. Sőt, látni fogják, hogy a hettiták is ugyanazt a térd-szentség-hitet vallották, mint mindenki a széles őshagyo
45 Mitológia. Trencsényi-Waldapfel Imre. Gondolat Kiadó, 1983. Kyréné.
46 Ókori keleti történeti chrestomathia. Nemzeti Tankönyvkiadó Bp., 1996. 89. o.



52
mányban. Ez pedig még inkább igazolja számításainkat, hogy amit Kumarbi leharapott, az csakis térd lehetett. Lássuk csak, mi is a teendő Kumarbi újszülött fiával? „[...] az újszülöttet Kumarbi térdére helyezték. Kumarbi vidáman ringatta fiát, majd felkapta, táncol
tatta. Közben gondolkodott, mi legyen a fiú neve?”47 Tehát itt a névadás térdre emeléssel párosulva. A térdnek e jelenetekben minősített szerepe van. Ezt a további szövegszövés is alátámasztja. A gyereket el kell rejteni, ámde honnan is viszik el őt? „Erre az istenek a parancs értelmében elvették a gyermeket Kumarbi térdéről. [...] Elvitték Enlil főistenhez, és annak térdére helyezték...” Tehát térdről térdre kerül, ami valamifajta megistenülés színtere. Na, de folytassuk, mert Enlil mintha épp erről beszélne, miközben elnézi a térdén álló gyermeket: „Tudom biztosan, hogy az istenek közül senki se fog
nála nagyobb küzdelmeket vívni.”48 Tehát e térdek, melyeken megfordul, a gyermek emelkedésének az állomásai. Még egy fontos, ámde nem jelen témánkba vágó állomás következik ezek után, amikor a gyermeket a
világot tartó óriás vállára49 helyezik... „[...] eztán az istenek felvették a gyermeket, és
Upelluri, a világot tartó óriás vállára helyezték.”50 Aki tehát ilyen mágikus testrészektől szentelődik meg, amilyen a térd és a váll, annak ugye máris sínen van a mitikus karrierje.
47 Dobrovits Aladár-Kákosy László-Komoróczy Géza: Bábel tornya. Móra Ferenc Könyvkiadó, 1964. – Az ókori Közel-Kelet mítoszai és mondái. 185. o.
48 Uo. 185. o.
49 Az Ádámcsutkában rámutattunk, hogy az égboltot tartó óriások épp szentséges vállukról ismerszenek fel.
50 Dobrovits Aladár-Kákosy László-Komoróczy Géza: Bábel tornya. Móra Ferenc Könyvkiadó, 1964. – Az ókori Közel-Kelet mítoszai és mondái. 185. o.



53
Jövő a térden
Gondoljanak bele, ha ilyen problematika mellett, amilyen a Térd egykori kultusza, csak így elsétál a szakkutatás, micsoda kincsek, csodák várnak rehabilitációra? Miért nem furcsállja senki, hogy Homérosz a térddel fejezi ki azt, ha valami még a jövő titka: „Csakhogy mindez az isteneink térdén feküszik még, megfizet-é nekik ő, vagy sem, miután hazaért már,
termeiben”51 Odébb:
„Csakhogy mindez az isteneink térdén feküszik még; indulj útnak, apó, sebesen, szólj Pénelopénak, hogy nincs semmi bajom, s hazaértem végre
Püloszból.”52 Odébb: „Így szólt, s hívta a két Aiászt oda és Meneláoszt: „Aiászok, ti akháj fejedelmek s hős Meneláosz, bízzátok csak a holtat a legderekabb daliákra, álljanak ők köribé, s űzzék el a rárohanókat: s űzzétek tőlünk el a vész napját, akik élünk, mert hiszen erre nyomulnak a könnyfacsaró viadalban Hektór s Aineiász, két legjobb trójai harcos.
Csakhogy minden az isteneink térdén feküszik még:
mert én is dobok ám: és Zeusz intézze a többit.”53 Odébb: „Erre sisakrázó Hektór nem félve felelte: „Péleidész, mért is hiszed azt, hogy mint buta kölyköt, puszta szavakkal tudsz elijeszteni? Értek eléggé
51 Homérosz: Íliász. Odüsszeia. Homéroszi költemények. Magyar Helikon, 1974. Ford. Devecseri Gábor. Odüsszeia. I. ének.
52 Uo. XVI. ének
53 Homérosz: Íliász. Odüsszeia. Homéroszi költemények. Magyar Helikon, 1974. Ford. Devecseri Gábor. Íliász. XVII. ének



54
ócsárló, szúró szókkal magam is feleselni. S jól tudom azt, hogy hitványabb az erőm a tiédnél. Ám isten térdén fekszik, hogy dárdadobással
én, noha hitványabb, nem orozhatom-é el a lelked,
mert hisz van nekem is dárdám, és éles a vége.”54
Miként látták, mi a jövőt barangolásunk során rendre istenségek térdén találtuk. Gondoljanak bele, micsoda intenzitással élhetett ez a csillagmese a régi ember hétköznapjaiban, ha köznyelvi fordulattá válhatott? S milyen régi lehet ez a hagyomány, ha csillagászati értelmével már nyilván Homérosz sincs tisztában. És lám, évezredek telhetnek el anélkül, hogy a görögségen felnövő nyugati ember, egyszer is rákérdezne, hogy mi a csudát jelenthet az, hogy az istenek térdén fekszik a jövő?!
54 Uo. XX. ének



55
Térdkultusz-nyom a magyar köznyelvben
Öreganyád térde kalácsa
Jut szembe! Még az a magyar mondás, hogy: öreganyád térde kalácsa, ugyanezt jelenthette! Lássuk csak, mert tanulságos, hogy mit tudnak erről szólásgyűjteményeink: Margalits a kötetében nem szerepelteti, O. Nagy Gábor viszont így értelmezi: „Öreganyád térde (kalácsa) = Indulatos beszédben elutasítás, ellenzés, tagadás kifejezésére:) szó sincs ró
la!” 55 Tehát a szólásgyűjtemény egész máshogy magyarázza – a térd címszó felől nem is érdemest ezt keresni, mivel teljes ez ügyben itt is a nagy a homály –, ámde okkal hihetjük, ugyanaz lehetett a szólás eredeti értelme, miként azt Homérosz használja: ez még nincs eldöntve, ez még a jövő zenéje, vagyis az isten térdén fekszik.
55 O. Nagy Gábor: Magyar szólások és közmondások. Gondolat kiadó, Budapest 1982. 533.



56
És ha mindez igaz, akkor ez a mondás számunkra egy párját ritkító lelet, mivel az egyetemes kozmogóniai elképzelésekről csicsereg a magyar hagyomány által megőrizve.
Irány a Biblia
Le merem fogadni, hogy a legtájékozottabb bibliakutatók is csóválnák fejüket annak a felvetésnek a hallatán, hogy Biblia ugyanennek a különös, térdhez kötődő eszmerendszernek a boldog és gazdag tárháza. Márpedig ha ez igaz, akkor bizony egy olyan komparatisztikára volna sürgősen szükség, amely számol azzal, hogy az ősalkotások meghatározó hányadban egy közös paleo-legendárium anyatövéből ágaztak szét.
A térdtisztelő Biblia?
József titokzatos térde...
Mivel hogy az ősművek közül alighanem a Bibliára fordították a legtöbb kutatói munkaórát, elmélázik az ember, miként lehetséges, hogy egy ilyen fontos kultusz, mint a térdproblematika ily mértékben kijátszotta az éberséget, a megértő odafigyelést? Pedig különösebb odafigyelés nélkül is belátható, hogy a térdkultusz a szent szövegben mily mélyen és markánsan jelen van, ugyanúgy, mint mindenütt. Döbbenetesen izgalmas, hogy



57
épp a történelmi személyiségnek tekintett egyiptomi József térdei ily titokzatos események színterei: „Manassé fiának Mákhirnak is születtek József térdén
gyermekei.” 1M50;2356 Nem! Ilyen nincs! Biztos elírás lehet. Lássunk csak egy másik bibliafordítást, de szaporán: „Manassze fiának Machirnak a fiai is József térdén
születtek.” 1M50;2357
A kommentárok ilyenkor keresztapaságra vagy örökbe fogadásra, örökössé tételre utalnak, ámde, ugye mennyivel máshogy fest mindez a térden-születés jelenség ismeretében! Józsefnek paleo-korból származó szentséges térdei voltak, s ettől lehet megannyi misztikus születés színtere. Pont olyan, miként előbbi példáinkban, vagy miként egy kalevalai legendában a kozmikus Väjnämöjnené. „A tengerben úszik Väjnämöjnen, akinek a térde füves dombként emelkedik ki a tenger vizéből. A búvármadár oda rakja rézfészkét, és abba egy aranytojást to
jik...”58 József térde ugyanígy termékenységi, születési központ, kozmosz-analóg helyszín. És mielőtt József rejtelmes térdéről Jákóbéra ugrana figyelmünk, ismételjük meg, hogy e fura térden születések innen onnan a nagyvilágból csak együttesen fellépve képesek visszaszolgáltatni ős-értelmüket, külön-külön vizsgálva mindegyik azt sugallja, hogy az emlékezés gépezetének pillanatnyi sérülése produkálta e fura torzószerű képsorokat.
56 Szerzői megjegyzés: Ahol nem Károli Gáspár fordítását használom, ott ezt külön jelzem.
57 Biblia. Szent István Társulat, az Apostoli Szentszék Könyvkiadója, 1992.
58 Lauri Honko: Finn mitológia. In.: A Tejút fiai. Tanulmányok a finnugor népek hitvilágáról. Európa, 1980. 189. o.



58
Jákób térde
Nem József az első bibliai személyiség, kinek térdén nagy élet, gyermekzsivaj tapasztalható. Jákob ugyanazt a térdre emelési szertartást hajtja végre, mellyel már Odüsszeusz vagy mások esete kapcsán megbarátkozhattunk. Tehát önmagán messze túlmutató értelmű, hogy Jákób nem akárhogyan, hanem térdére emelve áldja meg unokáit: „Akkor kivevé József azokat az ő atyjának térdei közül és leborula arccal a földre.” 1M48;12 Lássuk, a valláskutatók, akik a térd megkülönböztetett kultikus szerepét nem érzékelik, miként is értelmezik az előbbi jelenetet: „Jákob a térde közé állítja a gyermeket. Valószínűleg örökbefogadási szertartás, mint ahogy a 1M30;3 szerint a rabnő úrnője térdén szüli gyermekét, s azért
gyermeke úrnője gyermekének számít.”59 Rabnő? Térd? Lássuk az esetet, amire itt célozgatnak!
Kölcsön-térd?
Mint ismeretes, Jákób felesége, a kezdetben meddőségre kárhoztatott Rákhel, egy nagyvonalú ötlettel huzakodik elő. Ad a férjének egy lehetőséget az utódlásra, felajánlva számára, hogy szolgálólányától gyermeke születhessen. Ámde mindezt elég körülményesen adja tudtára, s az ajánlásban bukkan fel a mi keresett képsorunk, a modern szem számára nyilván problematikusan: „És monda ez: Ímhol az én szolgálóm, Bilha, menj be hozzá, hogy szüljön az én térdeimen, és én is megépüljek általa.” 1M30;3 Jogos önvédelemből szövegromlást vagy átvitt értelmet gondol ide kínjában a mai olvasó, de immár sejtjük, hogy e
59 Biblia. Szent István Társulat. Az Apostoli Szentszék Könyvkiadója, Budapest, 1992. 65. o.



59
képsor megoldása is a vizsgált ősi kultusz háza táján keresendő, a szülő térdek világában, melyek kozmogóniai jellegű szövegek utórezgései. Azt mondtuk, hogy a térdügyletek eredetüket nézve kozmogóniai érintettségűek. Mérlegeljük hát, Jákób és József a Biblia előtti ősszövegekben lehetett-e ilyesfajta kozmikus személyiség? Olyan, mint a térdét vízből kiemelő Kave-vízanya, vagy Rhea-földanya, illetve a nemrég idézett térdes Väjnämöjnen? Jákob és József tehát lehetővé teszik, hogy térdükön unokák „szülessenek”. Ők azonban nem akárkik, hanem elérték egy igen magas – szerintünk eredetileg – kozmikus rangot, hisz, Jákób egy országgá, Izraellé válik. József is király lesz, Egyiptom nagyhatalmú jóságos királya. És úgy tűnik, csak kiváltságos – tán relatív földapai – térd válhat ily titokzatos születések színterévé.
Sámson hétágú haja
Még a Sámson-történet is egy térd-titkot rejt magában, mivelhogy ő – miként előbbi példáink égitest-csemetéi – ugyancsak egy térden szenvedi el mágikus traumáját: „És (Delila) elaltatta őt az ő térdein, és előhívott egy férfiút, és lenyíratta az ő fejének hét fonadékát, és kezdé őt kínozni, és eltávozott tőle az ő ereje.” Bírák könyve 16;19 A tragédia helyszíne tehát Delila térde. A mese külön kitér a hajfürtök számára, nyilván, mert valami miatt fontos volt eredetileg. A fürtök száma épp hét, pont miként a kalevalai bolygó-tojásoké, melyek a térden összeroppannak. De a lényeg, hogy a hét fürtöt épp itt, Delila térdén éri a támadás. Arról nem is szólva, hogy Sámson is égitestgyerek, neve szerint, mint ismeretes, Napocskát jelent...



60
Fényhaj fürtök
Arany Kaltes fényhaja
Nyilván az olvasók javarésze fogja a fejét azon, ahogy mi itt a hajfürtök levágását a kozmosztojások összetörésével lazán összevetettük. Mert nem szokás számolni azzal, hogy pl. egy vogul szöveg kompatibilis lehet a Bibliával, sőt a megértésben egymás segítségére siethetnek: „Arany Kaltes, az ifjú nénje kikél a házból, hajfonatát bontja: egytorkolatú hét Ob-folyam ömlik; egytorkolatú hét tenger özönlik; hajfonatából bomlik ki a nap
hajfonatából merül fel a hold.60 [...] hajfonatán ott fénylik a nap
hajfonatán ott villog a hold”61 Mit jelentenek az előbbiek? Ha a hajfonatból bomlik ki a nap, stb., úgy a haj pontosan ugyanolyan égitestmag, mint azok a tojások a Kalevala elején. Így tehát Sámson hét levá
gott62 hajfürtje ott a térden, ugyannak a kozmikus helyzetnek az átfogalmazása, mint a térden összetörő és aztán kikelő kozmosztojások, bolygómagok. A lényeg hogy immár felsejlik Sámson igazi veszteségének értelme. Mert a hajvágás valójában égitest-rablás értelmű ebben a szövegtípusban.
60 Leszállt a medve az égből. Vogul népköltészet. Európa, 1980. 7. o.
61 Uo. 8. o.
62 A magyar paraszt is állítólag hét varkocsba fogva hordta haját.



61
Tibeti „fej-fa”
Arany Kaltesnek a fürtjeiből bomlik ki a nap és a hold, és nyilván több egyéb csillagmeglepetés. Mindez, engedelmükkel, azt a tibeti varázslatos látomást juttatja eszünkbe a Halottaskönyvből, melyet itt-ott már idéztünk, előző munkáinkban. A kérdéses szöveg egy fejtetei csodafát emleget annak kozmikus perspektíváiban –, tudatva, hogy a hajfürtök az ő rendszerükben egyebek közt faág-analógok is. „Ha reggel, amikor már süt a nap melege, a tiszta nappal háttal állsz, és az árnyék fejtetején nem látszik a pára, annak neve: az Óriáshegy ormáról letörik a Kívánságteljesítő csodafa, s jelenti, öt nap múlva érkező
halálod.”63 Sámsonnal is épp ilyesmi történhetett, Delila a fejéről mintha az erejét őrző csodafát vágta volna le, annak hajfürt ágait. Egy magyar gyermekmondóka is sejteti, hogy a régiek a fejtetőt, a hajat fának, erdőnek tekintették: „Mondóka. A gyermekek fejének megnevezett részeire mutatva haladnak az állától kezdve felfelé, majd a fejtetőn át lefelé: Álli – áll Táti – száj, Szortyi – orr, Pili – szempilla, Sík mező – homlok, Kerek erdő – haj,
Ebben laknak a vaddisznók!
Kuci-kuci kuci...”64
63 Tibeti halottaskönyv. Farkas Lőrinc Imre Könyvkiadó, 1999. 127. o.
64 Szedem szép rózsámat. Válogatta: Katona Imre- Lábadi Károly. Forum könyvkiadó. Vajdaság. 1986. 14. o.



62
Placenta az ősdombon
Placenta a semmi közepén
A szülő-térd jelenség egykori megléte immár remélhetőleg kétségbe aligha vonható. Már csak azt nem értjük, hogyan működhettek ezek őseink fantáziájában. Hogyan képzelték el a dolog fizikáját, mert így, nem árt némi higgadtság e kultusz tudomásul vételéhez. Ámde tapasztalatunk szerint az őskori talányok akkor válnak érthetővé, ha tudomásul vesszük: megoldásaik mindig a maguk módján életszerűek voltak. Vagyis önmagunkban érdemes keresnünk a hibát, ha nem értjük őket. A tahiti kozmogóniai elképzelések között akad olyan, amely tán közelebb lódít minket a megértéshez. És ez több annál, mint amit remélhettünk! Náluk is felbukkan a kezdet kezdetén egy földhalom, miként a mi kerek térd-dombocskáink esetében. Ők is testrésznek tekintik ezt kozmosz-közép, avagy domb-világcsírát. Ámde nem térdnek, hanem placentának látják, nevezik, ami ott felbukkan. Érzik, milyen csodálatos ez? Hisz innen már tálcán kínálja magát a megoldás lehetősége.



63
Placenta kontra térd
Mondani se kell, hogy a placentás-domb hallatlan előnye az ugyancsak tengerközépi térd-dombbal szemben, hogy ez valóban szülőszerv, vagyis ha itt születések történnek, akkor végre képben vagyunk. Ha megértjük, hogy valami miatt a térdet placentának tekintették, máris helyre zökken minden, amiről beszéltünk, viszszamenőleg. Mert egy placenta-dombon máris születhet a kozmosz, vagy a „térdi placentából” születhetnek gyerekek. A placentáról szükségtelen magyarázni, miért látták, tekintették titokzatos, misztikus események helyszínének, szervének. Kozmikus távlatokban pedig világközépnek. A térd tehát a látott struktúrákban placenta átfogalmazás lehetett, mivel így értelme van. „Pu-fenua: szó szerint földhalom, de ezt a szót hasz
nálják a placentára.”65
Medúza-méhlepény
Még jobb, hogy ezt a földhalom-méhlepényt ugyanebben a kultúrkörben még egy állatnak is látták, egy medúza-lénynek:
„Egy földhalom [méhlepény]. Egy óriási medúza.”66 Miért jó ez? Mert mi már jól ismerjük azt az ősi okoskodást. A paleo-biológusok67 szerint a testrészek, a szervek kezdetben független élőlények voltak, s ezek végül is ráköltöztek az emberi testre, azzal szimbiózisba lépve. Így pl. a nemzés feladatait nálunk egy láthatatlan méhcsaládra bízták, ezt a magyar köznyelvi hagyomány ékesen bizonyítja: a nőknek méhe van, petefészke, s a férfiaknak heréje. Erre a fontos analógiára sokan ráébredtek maguktól, miként mi. Nem kell hozzá különösebb éleslátás.
65 Rockenbauer Zoltán: Ta’aroa. Századvég Kiadó, 1994. 172. o.
66 Uo. 23. o.
67 Gulyás Péter Pál: Köldökcsillag a Pocakhegyen, Tertia Kiadó, Budapest, 2004. 173. o.



64
A lényeg, hogy a kozmikus térdekre egy apró szülő-üzem került, a kozmosz placentája, itt anyaméh, amott medúza néven. Innen már számunkra is érthető és paleo-ésszerű, ahogyan a szülő-térd mechanikáját elképzelhették.



65
Egy térd áldott állapota
„Asszony-térdéből-lett mosz-ember”
Van egy osztják legenda, – Asszony-térdéből-lett moszember – s ennek már a címétől is olvadozik a lelkünk, ügyünkhöz olyannyira ígéretes. Hát még, ha valóban arról szól a történet, amit a cím ígér: „Élt egyszer egy asszony meg egy öregember. [...] Eljárt már felettük az idő, egyszer csak az asszonynak megdagadt a térde. [...]
– Öreg, szúrd át a térdemet, talán jobban leszek tőle. [...] Megfente hát az öreg a hegyes kést, átszúrta az aszszony térdét. Genny helyett egy kis kődarab jött ki a térdéből. Mondta is az öreg: – Ez aztán a csoda. Hogy termett kődarab az ember húsában? Nézegette, fenőkőnek való ügyes kődarabka. Fogta, és a sarokpolcra hajította. Telt múlt az idő. [...] Egyszer csak, éjféltájt, a sarokpolcról leugrott egy álló
férfi...”68
68 Finnugor–szamojéd (uráli) regék és mondák. 1-2. Móra, 1984. 2; 91. o. Az asszony-térdéből-lett mosz-ember.



66
Tehát ennek az asszonykának a térde – írd és mondd – állapotossá válik, s egy „császármetszéssel” megszületik egy kis „kövi” emberke, vizsgált jelenségünk egyik legpompásabb ékköveként.
Egy „tiszta” térd
Emlékeznek a kalevalai Marjattára? Ő volt az a szinte már hisztériásan szűz leányka, akit – tán bosszantásképpen – megrontott egy sunyi eperszem. A Kalevala indokolatlannak tűnő részletességgel taglalja, az alamuszi bogyó miként kúszik felfelé a leányka csiklandós lábán, egészen addig a kacér kis térdecskéig! „Ím a földről az eperszál Szép cipője bőrére száll, Szép cipője bőrén tova
Tiszta térdére hatola.”69
Tiszta térd? Miért említtetik ez meg külön is? Máshol koszos lett volna a leány? Nem valami egész más ennek a magyarázata? A tisztaság a szüzesség átfogalmazása, vagyis a bogyó eredetileg alighanem az ő szűz tiszta térdéig hatolhatott. Nem lepne meg, ha eredetileg ez is egy placenta térd volna, végtére is, mint tapasztaljuk, a Kalevala a „térden születések könyve”. Arról nem beszélve, hogy mint láttuk, az ebből születő gyermek épp innen, Marjatta térdéről hull a mélytengerbe – akár a kozmosztojások –, s válik aztán belőle a Väjnämöjnen uralmát leváltó alighanem égi uralkodó.
Botcsinálta nyelvészkedés
Most pedig – abban a reményben, hogy a nyelvészek úgyse nagyon rontják a szemüket, főként ilyesmivel – vessük fel, hogy itt-ott a térd szóalakja is az általunk vélelmezett kapcsolódó kultusz emlékét őrzi:
69 Kalevala. Helikon, 1985. Ford. Vikár Béla. 316. o.



67
A latinban a térd a születéssel némileg mintha összecsengene:
Latin:
Genū térd, térdkalács
genus Születés
Biztos nincs igazunk, de azért tartsuk szárazon a puskaport, hisz e két fogalom, láttuk miként fonódott össze mindenütt. Viszont az angolban és a németben a térd a dagasztással, dagadással mutat szóalaki rokonságot, ami persze véletlen játéka is lehet:
Angol:
to knead Dagaszt
Knee Térd
Német:
kneten megdagaszt | meggyúr
Knie (s) térd
Idevágó véletlen, hogy a magyar térd is kapcsolódik a dagasztáshoz, amennyiben egy kelesztett sütőipari termék ékeskedik rajta: a térdkalács. Emlékeznek? A nemrég idézett osztják mesében is együtt szerepelt a térd és a dagadás, „egyszer csak az asszonynak megdagadt a térde”, melyben magzat fejlődött. A térd tehát puszta szóalakjában is megőrzött valamit abból, amiről a mítoszok eposzok beszámolnak, hogy a térd különös születések, világ keletkezések színtere volt.



68
Térdszalag rend
A későbbi korokban is feltűnik egy-két olyan fura hóbort, melyről azt hinné az ember, hogy a régiek kínjukban már nem tudtak mit kitalálni azokon a véghetetlen, televíziós sorozatok nélküli téli estéken a kandalló mellett. Bevallom, hogy gőzöm sincs, mi is a Térdszalag rend – vessenek meg, de nem is nézek utána –, ám egy valami bizonyos, hogy miként a szabadkőművességet, ezt is valamifajta titokzatoskodás övezi. „Térdszalag rend”. Gondoljunk csak bele, hogy komoly emberek ilyennel tüntették ki egymást. Mégse fullad a dolog közröhejbe, mivel ez az ötlet is tán olyasvalami, mint a farokkal született csecsemő: atavisztikus kulturális viszszaütés a múltból.



69
Fészekcsillag a térden



70



71
Mi van a lány térdén?
Szita a lány térdén
Szerencsénkre egy olyan észt úgymond „láncmese” is a látóterünkbe keveredett, amelyben ugyancsak találtunk egy szemrevaló térdecskét. „Mi van az udvarunk alatt? Tenger van az udvarunk alatt.
Mi van a tenger közepén? Kút van a tenger közepén. [...] Mi van az oszlop végén? Lány van az oszlop végén Mi van a lány térdén? Szita van a lány térdén
Mi van a szita fenekén Kakukk van a szita fenekén Mi van a kakukk kezében? Gyermek van a kakukk kezében
Mi van a gyermek mellén?
Fibula van a gyermek mellén...”70
70 O. Loorits: az észt néphit alapvonásai. In: A Tejút fiai. Tanulmányok a finnugor népek hitvilágáról. Európa, 1980. 165. o.



72
Ez a jelenet eleve ismerős, mivel egyes apokrif szövegek Szűz Máriája is igencsak hasonlóképp árválkodik gyakorta épp egy vizek közepén álló oszlopon, vagyis az axis mundin. Sőt, ez az egész észt képsor-látomás annak a Kave anyának a pozíciójára emlékeztet, aki ott feküdt a kezdetkor vizein a Kalevalában, s aki a térdén zajló kozmogónikus történések jóvoltából került látóterünkbe. Tehát leszögezhetjük, hogy ez műfaját tekintve kicsivel több, mint láncmese, ahogy szakmailag besorolták, ugyanis egy őskori kozmogóniától viselős izgalmas ősszöveg. Észrevették, hogy itt a térd, a szita valójában olyan szerepet tölt be, mint egy kozmoszkapu. Rajta át egyfajta nano-világba keveredik le az olvasó, melyben még akár a leány relatív anyaméhére ismerni, ugyanis egy gyermeket rejt a szita mélye. A görögök is mesélnek ilyesmit, még csak nem is távoli konstrukcióban: Détémér-Földanya az elkallódott leányát, Korét égen földön keresi, míg végül egy bizonyos Baubo méhében látja viszont hallatlan örömére, vagyis egy kozmikus anyaméh-alvilági dimenzióban. Eddig rendben is volnánk, ámde itt most ez a fura szita amely a régi ember mágikus eszköze – teszi számunkra ezt a térdet különösen ígéretessé. Ugyanis alátámasztja előbbi felvetésünket, hogy a szitának, rostának is volt egy csaknem nyílt anyaméh-analóg értelme a régiek szemében. Ámde, hogy megértsük ezt a most még bizarrnak tűnő asszociációt, nem árt ismét felmásznunk a régi ember kilátótornyába, oda, ahol az előbbi térden talált tárgyak, mint amilyen a szita, fészek, petefészek, kas kaptár hiszik, vagy sem, ugyanazt jelenttették. Ugyanis, némileg belegondolva, ezek egyazon égi látvány, csillaghalmaz különféle nevei. Ez pedig a Fiastyúk pompázatos csillagcsapata!



73
Anyaméh-szita
Szerencsére a magyar hagyomány is készséggel rábólint az előbbiekre, arra, hogy szita és a női termékenység fogalma egykor mily mélységesen összefonódott: „A székelyeknél a szülő nő ágyába férje egyik ruhadarabját teszik, amit előbb egy szitán ide-oda forgattak, mialatt háromszor elmondták a következőt: „Lyukas ez a szita, mint a víz, patakba folyjon méhed vize és a
méhed gyümölcse jöjjön majd utána.”71 Szólások is készségesen bizonyítják, hogy a szitát, pont, miként a kast, mintha nőiség testrésznek tekintenék: „Agyonütötte a szita az apját. (az apját megölte a szi
ta) = nem anyakönyvezett házasságból született.”72 „Árulja a szitát (eladta a szitáját, rég: Kiköti a szitát) =
(nő) erkölcstelen életet él, fűvel-fával szeretkezik.”73 „Új szita szegen függ. [...] = az új embert, új holmit
megbecsülik, később semmit sem törődnek vele.”74 Ez utóbbi esetben a szita mintha inkább egy friss szerelemre vonatkozna, ahol a férj vagy szerető jelenheti a szöget.
„Bérbe adta a szitáját = szajha lett.” 75 A szita és anyaméh egykori analógiája az előbbiek láttán ezek jegyében nem lehet vita téma a továbbiakban. Vagyis nem volt részünkről akkora vadbaromság, hogy az észt láncmese leánykájának a térdén talált szitát „kihelyezett anyaméhnek” véltük, láttuk.
71 Igézet ne fogja... Szendrey Zsigmond és Szendrey Ákos „babonaszótára” nyomán írta Fazakas István és Székely Sz. Magdolna. Magvető, 1990. 84. o.
72 O. Nagy Gábor: Magyar szólások és közmondások. Gondolat kiadó, Budapest 1982. 641. o.
73 Uo. 642. o.
74 Uo. 642. o.
75 Uo. 80. o.



74
A menyasszony „rosta törése”
A szita egyik fajtája, a rosta. Szépen mutatja, hogy valóban termékenységhez kapcsolatos tárggyal akadt dolgunk, hisz a menyasszony „megforgatásából”76 származó bevétel, a menyasszonytánc ára, nem akárhová, hanem a rostába kerül. „Eladó a menyasszony!” kiáltással megnyitja az általános részvételt. Tánc előtt a jelentkezők a násznagyok asztalán álló tányérba, kosárba, rostába (ezért nevezik rostatáncnak is) dobják a tánc „váltságdíját” jelentő pénzösszeget, a rostapénzt, ill. az asztalra helyezik
ajándékaikat.”77 Épp most látom, hogy Fábry Zoltán neves filmjében – Körhinta – szitába, vagy kasba szedik össze a menyasszonytánc pénzét. Folytassuk az előbbi idézetet: „az a pénzösszeg, melyet a lakodalomban rendszerint az új asszony felkontyolása után kikiáltott ún. menyasszonytánc alkalmával a menyasszonnyal táncolók egy rostába vagy tálba hajítottak. Tkp. a nászajándék része. A tánc befejeztével a pénzt a násznagy vagy vőfély az új asszony kötényébe helyezte (női különva
gyon), de úgy, hogy a tányér közben eltörjön.”78 Az esküvőkhöz kötött rosta- s egyéb cseréptörés különös szokása, melynek láttán az ember csak csóválja a fejét – egy görög esküvőn e ceremóniának magam is tanúja voltam – innen már érthető, hisz nem kétséges, hogy ez a leány aktuálissá váló szüzességvesztését szorgalmazza. Az előbbieket alátámasztja, hogy a rostához a magyar népi emlékezet mindmáig mágikus gondolatokat kapcsol:
76 A menyasszonytánc egyes antropológusok szerint merészebb előzményekre tekint vissza, arra, amire most Önök is gondolnak.
77 Magyar néprajzi lexikon, Akadémia Kiadó, 1977-82. MEK Könyvár
78 Uo.



75
„Sokféle samanisztikus elem maradt a magyar néphitben és népszokásokban korunkig. Az erdélyiek még az 1970-es évek végén is használták bőr rostáikat, melyeken a lyukak szabályos keresztet alkottak. [...] sok adat szól arról, hogy a rosta régen gyógyító eszköz, a sámándob helyettesítője volt – joggal tehetjük fel,
hogy a sajátos díszítés erre a mágikus szerepre utal.79
Szita? Fészek? Petefészek?
A Fiastyúk, mint köztudott, Pleiades csillagcsoport neve Erdélyben Szitáslyuk, Szitástyúk, Kas vagy épp Fészekcsillagként ismeretes. De ami a legremekebb, hogy néhol egyenesen még Petefészeknek is mondják! Ez már csaknem úgy cseng, mint a Föld túl felén talált kozmogóniai szövegekben ős-placenta medúza a világközépen. A Kas egyaránt jelentett méhkast vagy tojásos kosarat a em
berének. A cseremiszek is Szitacsillagnak80nevezik, vagyis látják a Pleiászokat, tehát igen régi csillagnévvel van dolgunk, s az elnevezés értelemszerűen csillag-látvány értelmezést takar. A csillaghalmaz – Fészek, Petefészek, Méhkaptár – termékenységre utaló nevei, s a szövegkörnyezet, amelyekben találtuk, világosan mutatják, hogy ebből a csillagcsapatból vélték újjászületni a Káoszba hullt világot. Benne véltek az élet kozmikus forrására bukkanni. Ebből a fészekből kelt ki a Nap Hold és csillagok, a komplett Mindenség, szőröstől-bőröstől, ebből a bolygók, vagyis a világmagok. Szaladjunk körbe az őshagyomány berkeiben, lássuk, lehet-e némi igazság az előbbi felvetésben, mármint, hogy a Fiastyúk jelentette a régiek számára az ős-termékenységet? Lehet-e
79 Hoppál Mihály: Sámánok. Helikon kiadó. 1991. 143. o.
80 Finnugor–szamojéd (uráli) regék és mondák. 1-2. Móra, 1984. 1; 323. A Szita-csillag és a Vízhordórúd-csillag.



76
abban valami, hogy ez a csillagcsoport volt valóban a Mindenség térdre kihelyezett „méhe”? Egy valami bizonyos: a Fiastyúkra a régi ember különösképp hegyezte a szemét. A Bika-világkorszak évkezdő csillaghalmaza volt, de annyira bevált, hogy még a rákövetkező világkorszakokban is a Fiastyúk hozza fel a Halálból a tavaszi Napot.
A Fészekcsillag kikel
Halljunk egy velős összefoglalást, mivel is vonta magára e csillaghalmaz a régi ember megkülönböztetett figyelmét: „Először is, mind a planétáknak, mind a Fiastyúk csillagainak hét a száma, [...] ami magába véve is magyarázza, mért válhattak a csillagocskák az akkor ismert planéták képviselőivé, és fordítva. Még fontosabb azonban, hogy a Fiastyúk az ekliptika vonalán fekszik, így rajta a Nap minden évben áthalad, de a többi pla
néta is meg megfordul a „házában” időről időre.”81 Az előbbi csillagmozgások kiválóan alkalmasak arra, hogy az ilyesmire élénk fantáziájúak itt Fészekből kikelő csillagrajt lássanak. Innen kelnek ki a bolygók, így hihették. De nem jelképesen, ahogy a mai olvasó gondolja, hanem a maga konkrétságában égi Fészeknek látva azt. Mert hajlamosak vagyunk elfelejteni, hogy a régi embernek – Kopernikuszig – sejtelme se volt, hogy mik, vagy kik is ezek az égitesteket, ezek a fura csillagcsapatok, s mit akarnak, s milyen viszonyban állnak az emberrel?
Galambkosár
Mint jeleztük, fejezetünkben azt szeretnénk bizonyítani, hogy a Fiastyúk eltérő nevei ugyanazt az eszmét fogalmazzák
81 Az őshazától a Kárpátokig. Panoráma Kiadó, 1984. 227. o.



77
körül. Hogy ez a csillagcsapat a kozmosz termékenységi ősforrása. Égi oka lehetett még annak is, hogy a Pleiades, galambraj, galambház, a régiek számára egyet jelent a nőiség-zónával: „A [...] kerek lyukakkal bíró galambház angol neve pigeonhole, s ez egyszerre jelent kalodát, és női szeméremtestet. A galambház utóbbi jelentése nálunk is megvan: „Kicsiny szemed; kicsiny szád; galambkosár
a p[...]d.” 82
Az aranytyúk
A tavaszi Nap felhozatala a Fiastyúk reszortja volt. Ez a képsor ihlethette a kolumbiai őserdők negroid eredetű lakóinak fura meséjét arról, hogy bizonyos talányos naptári fordulók alkalmával egy különös látvány ragyogott szemük elé: „A misztikus napokon az arany feljön a felszínre, és
önként megmutatkozik az emberek előtt.”83 Gyanúnk szerint itt égi-, s égre feljövő aranyra ajánlatos gondolnunk, vagyis csillagászati kérdéskörre, ilyenkor. Megjegyezem, hogy a remek kötet szerzője nem veti fel: e talányos jelenség megoldása a csillagos égről olvasható le. „Ennek a szimbolikus időszaknak a döntő pillanatában, nagypénteken éjfélkor ugyanis az „aranytyúk” csibéivel megjelenik az ekkor nyitott templom előtt, vagy az erdő szélén, a folyónak a házakkal szemközti partján. Futó, és jóindulatú megjelenés ez, ami az aranymosók számára azt jelenti, hogy az aranyhoz kötődő
sorsuk még egy évig folytatódik.”84 Nem találják kísértetiesnek? A magyar hagyomány Fiastyúkja is úgymond Aranytyúk, kinek ugyanígy aranycsibéi
82 Bernáth Béla: A szerelem képes nyelvéről. in: Erósz a folklórban. Szépirodalmi Könyvkiadó, 1987. 43. o.
83 Losonczy Lívia: A szentek és az erdő. Helikon kiadó, 2001. 100. o.
84 Uo. 100. o.



78
vannak! Nyilván egy égbolti templomkapujában jelenik meg, melyről a magyar hagyomány is a maga módján megemlékezik: „Ha kimegyek ajtóm elejibe Föltekintek a magas mennyégbe
Ott látok egy aranyos kis kápolnát...”85
A kolumbiai indiánok is részesülhettek e jelenés csodájában: „Paradox módon ugyancsak a nagyhét alatt jelenik meg – állítólag – egy cacique en oro (indián aranykacika), ugyanott ahol az aranytyúk. Megjelenése [...] ugyan
úgy futólagos és jóindulatú, mint az aranytyúké.” 86 Az előbbi legendákban szó sincs arról, hogy ez az aranytyúk-felbukkanás csillag ügylet lehet. Ámde felvetésünk egyfajta másodlagos bizonyítékát látjuk a puszta tényben, hogy: „A dél-amerikai indiánok figyelmét elsősorban a Fias
tyúk és az Orion keltette fel.” 87
„Térdszéli katica”
Az Illyés Gyula feldolgozta 77 magyar népmese egyikében egy bizonyos Térdszéli Katicára bukkantunk. Ez önmagában, címként is ígéretes számunkra, térdekre vadászás közben. A katicabogár egyébként pont hét pöttyel dicsekedhet a hátán, akár a Fiastyúk. Tehát ismét egy „7-es a térden”. Napbogárnak is hívták, tehát csillagkapcsolatot is fűztek hozzá, s ez még egy ok arra, hogy komolyan vegyük: „Katicabogár. Hasznos és kedves is a gyerekek hétpötytyös kedvence. Nevezik „Nap madará”-nak, „Nap juhocskájá”-nak, és „Nap gyermekének”. Németül Marien
85 Erdélyi Zsuzsanna: Hegyet hágék, lőtőt lépék. Archaikus népi imádságok. Magvető, 1976. 319. o.
86 Losonczy Lívia: A szentek és az erdő. Helikon kiadó, 2001. 101. o.
87 Mitológiai enciklopédia I. Főszerk.: F. A. Tokarev. Gondolat Kiadó. Budapest, 1988. 315. o.



79
käfer („Mária bogara”), Sonnenkäfer, Gotteslämchen („Isten báránykája”!), angolul Ladybird („Miasszonyunk madara”) románul Vaca Domnului („Isten tehene”). [...] A katicabogár mindezt kerekségének, piros színének, legfőképp pedig hét pöttyének köszönheti. Kabay Lizett ugyanezért a Göncölszekér állatjelképének tart
ja.” 88 Göncölszekér? Hm. Nem, nem... ez alighanem tévedés, hisz, aki látott már katicát, azt is láthatta, hogy legkevésbé Göncölszekér-szerűen, hanem a jellegzetes Fiastyúk-féle halmazban tarkítják a hátát a pöttyök. És a napbogár elnevezés sem arra vonatkozhat, hogy őt Napnak látták volna, hanem Nap-emelőnek, miként arról az előbbiekben tárgyaltuk, mivel a Fiastyúk emeli a tavaszi Napot. Ilyenformán tán még a skarabeusz is Fiastyúk-napbogár lehetett, hisz az a fáma járta róla, hogy önnemzéssel születik – miként meséink táltos-csikói a trágyából (!) –, és szállít, emeli is a napot. Egy egyiptomi világkép-ábrán89, mely IV. Ramszesz sírjából került elő, hogy, hogy nem, épp Nut, vagyis az éganya térdén találjuk a napskarabeuszt. Megjegyezem, a kalevalai sokat idézett Kave is éganyaként kezdi munkásságát, mielőtt vízanyává válna...
Obi ugor adu-ászunk
Egyre bizonyosabb, hogy csakis a Fiastyúk fészkelhetett Kave szent térdére, a Kalevala kezdetén, de ha valakinek még maradtak kételyei, akkor azt az obi-ugor hagyomány el fogja oszlatni, ahol perdöntő bizonyítékot találtunk:
88 Jankovics Marcell: A nap könyve. Csokonai kiadó, 1996. 108. o.
89 Rudolf Drössler: Amikor a csillagok istenek voltak. Kossuth könyvkiadó, 1986. 70. o.



80
„A Pleiászok neve a kacsa, vagy búvárkacsa csibéi, vagy a hét-por-asszony, ahol a nem mindig látható he
tedik csillag a legfiatalabb közülük.” 90 Mitől ügydöntő számunkra mindez? Egyrészt, hogy deklamálja, hogy a Pleiászok azonosak a kacsával, búvárkacsával. Másrészt a Kalevala sosem hét, hanem furcsa következetességgel mindig 6+1 kacsatojást emleget. És most itt az ős-racionális magyarázat: A 6+1 az egész más, mint a 7-es, mivel alatta mindig a Pleiászok értendőek. Ahol ez a számképlet felbukkan, ott töprengés nélkül rávághatjuk: a Fiastyúkra céloznak! Tehát egy számkódra találtunk, amely, akár még csodabarlangokat is tárhat fel számunkra.
90 Vértes Edit: Szibériai nyelvrokonaink hitvilága. Tankönyvkiadó, 1990. Szibériai 35. o.



81
A „6+1-es ügynök” a Bibliában
A Pleiászok számkódja
A paleo-szemmel született ókori Ovidius messzemenően egyetért mindazzal, amiről épp most hallottunk az obi-ugoroktól: a Pleiászok kódszámát ő is 6+1-ként emlegeti. Tehát perünkhöz tanúnak ajánlkozik, s nem is fogjuk szívességét viszszautasítani: „Hogyha eloszlik az éj, kipirúl Aurora az égen, s harmattól vizesen sírnak a kismadarak Hogyha a fáklya tüzes csonkját eldobja a vándor, és munkája után indul a földművelő: Pleiasok atyjuknak terhén könnyíteni fognak Száma ezeknek hat, bár hetet emlegetünk
Mert hatot ért a szerencse, hogy őket egy isten ölelte.”91
Több ez, vagy kevesebb, mint amit az obi-ugor legenda közölt velünk? Annyiban kevesebb, hogy ott épp ős-szerepkörében, a Mindenség szülőjeként találkoztunk velük. De ez az Ovidius idézet is valóságos kincs számunkra, és egyébként se legyünk telhetetlenek.
91 Publius Ovidius Naso: Fasti - Római naptár IV. 165-171. In: Szécsényi Nagy Gábor: M45, azaz a fiastyúk. Gondolat, Budapest, 1989. 6. o.



82
A bibliai 6+1
Nyilván sokan felszisszennek, ha felvetjük, hogy a bibliai92 első, ún. elóhista-teremtés is a 6+1-es számkód jegyében történik. Vagyis, hogy ez benne a rendező elv. Borzongató, de úgy tűnik, hogy a még a bibliai teremtést is a Fiastyúk csillaghalmaz vezényelhette! Ez gyökeres újragondolásra késztetné, kényszeríthetné a jól bevált és dédelgetett bibliai elképzeléseinket. Na, de lássuk, hol rejlik a Bibliában a mi titokzatos 6+1-es ügynökünk? Mindenki ismeri, mégse látja senki. A megoldási javaslat a következő: Isten tudvalevőleg 6 nap alatt megteremti a világot, s a 7. nap egész más, mint a megelőzők. Ezen az alapon, ugye van jogunk 6+1 napos Teremtésről beszélni. Olvassák csak el a jól ismert bibliaverset: „Mikor pedig elvégezte Isten hetednapon az ő munkáját, amelyet alkotott vala, megszűnék pedig a hetedik napon minden munkájától, melyet alkotott vala.” 1M2;2 „És megáldá Isten a hetedik napot, és megszentelé azt; mivelhogy azon szűnt meg minden munkájától, melyet teremtett vala Isten.” 1M2;3 Mi is történt itt? Megszűnt munkájától. Ez, ha nem is ugyanazt jelenti, ám mégiscsak úgy cseng, mint az obi-ugor állítás, Pleiades-ügyben: „Nem mindig látható a hetedik csillag” Nyilván sátáni egybeesésnek gondolják ezt sokan, ámde a lapp kozmogónia majd segítségre siet a bibliai Genezis tán legfontosabb képsorának megértéséhez. Innen remélhető a magyarázat, amire nem is hinné az ember, hogy kérdés egyáltalán: arra, hogy miért épp ennyi időre volt Istennek szüksége a teremtéshez, s nem többre, vagy kevesebbre?
92 E bibliai kérdéskört másutt részletesen tárgyaljuk.



83
A lappok „bibliája”
A kérdéses lapp szöveg – pont, miként a bibliai – ugyancsak a mindenség és az ember születését hivatott elmesélni. A jelenet itt is egy szokásos kacsázással kezdődik a végtelen vizek felett, miként a Kalevalában, s egyebütt. Amint felbukkan a föld a vízen, a kiskacsa rögvest akcióba lép, s lepotyogtatja a tojásait: „Hát meglett a föld! A kis kacsa fel-alá szaladgált rajta. Tojt egy tojást, aztán még egyet, aztán egy harmadikat, negyediket, ötödiket. Kiköltötte őket. Az első tojásból kikeltek a füvek, fák, elsőnek a nyírfa, másodiknak a lucfenyő, harmadiknak az erdei fenyő... [...] A második tojásból kikeltek a halak és a madarak, elsőnek a ruca, másodiknak a lúd.... [...] A harmadik tojásból kikeltek a vadak, elsőnek a szarvas, másodiknak a medve, harmadiknak a farkas.
[...] a negyedik tojásból kikelt az ember...”93
Mi is a lényeg számunkra mindebből? Nem pusztán az, hogy a bibliai teremtés „madár-nyelvű” változatára ismerni benne, hanem, hogy a tojás száma szabja a teremtés ritmusát, s protokollját. A rendelkezésre álló tojások száma behatárolja, korlátozza, hogy hány fázisból, mondhatni, hány napból áll a teremtés. A bibliai 6+1 napos teremtésből arra lehet visszakövetkeztetni, hogy az eredeti legendában épp ennyi világmag állt a kozmokrátor rendelkezésére. Tehát a bibliai teremtési napok számát a Pleiades, vagyis a világmagok száma határozta meg, döntötte el. Nyilván sokan legyintenek erre, mert nem gondolnak bele, hogy a bibliai Kezdet vizei felett megjelenő Isten lelke – a bibliakutatók szerint – a fészke felett lebegő madárként remeg, vagyis részletekbe menően hasonló képsorok ezek.
93 Finnugor–szamojéd (uráli) regék és mondák. 1-2. Móra, 1984. 1; 211. o.



84
Mint ismeretes, többen a bolygók számával magyarázzák a 7 napos bibliai teremtést, végtére is, számos nyelvben a hét napjainak nevei erre világosan utalnak is. Ámde a nyomok mégiscsak a bolygók Fészkéhez, a tojásokhoz, a tojásos kosárhoz, a Kashoz vezetnek, a 6+1-es világkezdő csillagcsapathoz, mivel innen válik csak igazán érthetővé a teremtés protokollja.



85
Titkos világkorszakok
A Kalevala rejtett világkorszakai
Azt tapasztaljuk – s előbbi bibliai példánk is épp ezt igazolja –, hogy a 6+1 mindenütt a káosz utáni új világ első életjele. És ez meg is felel elvárásainknak. Számos hangszerelésben találkozhatunk vele a Kalevala enyhén dzsungeles berkeiben. Így pl., Väjnämöjnen egy világpusztító erdőtűz után épp 6+1 magból kezdi el szép türelemmel újrateremteni lényegében a tövig leégett Mindenséget. „Itt az öreg Väjnämöjnen Fogja mind a hat magocskát Szedi mind a hét szemecskét, [...] Megyen földeit bevetni,
Szemet széjjel hintegetni.”94 Úgy is felfoghatjuk, hogy ahol a 6+1 felbukkan, ott épp egy világvége után járnak az eseményeink, csak ez általában nincs nagy dobra verve, mivel a szöveg elfeledte. Az előbbi kalevalai jelenet előzménye, hogy egy szent Tűzözön pusztított. Tehát a Pleiászok zászlócskáját az új világkorszak küszöbére szokás kitenni.
94 Kalevala. Helikon, 1985. Ford. Vikár Béla. 23. o.



86
Inkeri 6+1
A Szentpétervár környéki finnségi inkeri népcsoport ugyanerre az őshelyzetre így emlékszik: „Szempsze [...] elindult, hogy megművelje és sűrűn bevesse a földeket. Vett hat szem magot, hét vetőmagot tett
egy nyári mókus prémjébe, egy menyét prémjébe.”95 Általában úgy tűnik, mintha unaloműzésből mondanának előbb hatot, majd pedig hetet, s lám, kiderül, hogy megfontolások rejlenek a háttérben.
Borneói világmagok
Egy házzal odébb, Borneón is összehozzák a szent magvak fogalmát a Pleiászokkal: „Borneó szigetéről ismeretes egy hagyomány az „örvény-szigetekről”, melynek fájáról az ember felmászhat az égbe, s hasznos magvakat hozhat le a Pleiászok
földjéről.”96 „Örvény-szigetek”? Az örvény-hieroglifa a régiek számára a „kozmikus átjárót” jelentette, tehát ezen másztak fel az égbe, az alighanem életet jelentő hasznos magokért.
Sumer magvak az özönvíz előttről
A sumerok is beszélnek bizonyos özönvíz előtti magvakról, melyek az apokalipszisek egyedüli csillag-túlélői, s ők biztosítják a földi termékenységet is: „Egy irodalmi feliratban, Sippar király, aki Enmeduranki utódjának nevezi magát, elődjét ezzel a jelzővel
illeti: ‘az özönvíz előtti (korból) megőrzött mag’.”97 Enmeduranki király eszerint csillaglény is lehetett.
95 Finnugor–szamojéd (uráli) regék és mondák. 1-2. Móra, 1984. 1; 116. o. A föld meghódítása.
96 Giorgio de Santillana és Hertha von Dechend: Hamlet malma. Pontifex Kiadó, 1995. 186. o.
97 Komoróczy Géza: A šumer irodalmi hagyomány. Magvető könyvkiadó, Budapest, 1979. 594. o.



87
Az elfeledett „Plusz egy” mifelénk
Még akár a magyar mesei hagyomány elfeledett 6+1-re is rábukkanhatunk, mely egy mesei kezdetben szeret meglapulni: „Népmeséinkben a szegény embernek, annyi gyereke volt, mint a rosta lika, még eggyel több, mikor volt mit egyenek, mikor nem; még kenyérrel sem lakhattak jól, vagy még tejes puliszkára is csak ünnepnapon futotta,
ezért elkeseredésében világgá megy.98” Itt most a rosta hasonlat – a szita egyik fajtája – juttatta eszünkbe az égi Szitát, mivel az öncélúnak tetsző „eggyel több” társaságában jelentkezett. Fontos, hogy a mese felvezetéseként, vagyis a Kezdet kezdetén bukkan fel a Rosta, a „+1”el karöltve, ráadásul még az eltűnés (világgá megy) mozzanatával kombinálva, mely ugyancsak, mint láthatták, a Pleiades legendáriumának csatolt motívuma. Ne feledjük, a Pleiades vezeti a kozmosznaptárt, s a mese elején a helye.
Mit kezd vajon a néprajz egy effajta lelettel? Nemes egyszerűséggel mesekezdő sztereotípiának tartja, mintha valami fakszni volna csupán, s nem több. Pedig eredetileg arra utaló iránytű-sablon is lehetett, hogy melyik típusú csillagtörténetbe fogunk keveredni. A mesekezdetek egyébiránt még sok meglepetést tartogathatnak, nem volna baj súlyuknak megfelelő módon vizsgálni őket. Egy tanult mesekutató egyébként se könnyen juthatna az előbbi végeredményre, hisz pl. a szakma számára mértékadó Magyar Néprajzi Lexikon soványka Fiastyúk-szócikkében nyoma sincs mindabból, amit itt kikurkásztunk: nem tudnak arról, hogy kiemelt csillagcsapat volna, s miféle kozmogóniai eszmét is képvisel? Pusztán „hét csillagnak” látják, jóllehet titkos lényege épp az, hogy nem egyszerűen 7, hanem 6+1.
98 Magyar Néprajzi Lexikon. Akadémiai Kiadó. 1977-1982



88
Hét ős szanszkrit életfakasztó
Jóllehet, az alábbi szanszkrit szöveg is a vízözönt túlélő 7 életfakasztókról beszél, mégsem kétséges, hogy ez a mi esetünk: „– Tudd meg, derék király, hogy mához egy hétre a Pralaja éjszakája égszakadással árasztja el a földet, a víz a legmagasabb hegyeket is elborítja. Minden életnek el kell pusztulnia a vízözönben. Ám te ne félj! Építs nagy bárkát, vidd be magaddal a hét ős Életfakasz
tót...”99
Jóllehet ők itt most nem a szemünknek oly kedves 6+1-ként említtetnek fel, ámde apokalipszist követő ős-szerepkörük kétségtelenné teszi, hogy mégiscsak rájuk érdemes tippelnünk. És még valami: a „hét ős” nem úgy cseng, mint a Fiastyúk
egyik régi magyar elnevezése: Hetevén100? Koncepciónkat messzemenően támogatja az a tény, hogy ez a csillagzat a régiek szemében – miként egy szólás is mutatja – a vénség egyfajta absztrakciója:
„Olyan vén, mint a Hetevény.” 101 Az ősi kultúrák tehát e sarkalatos ügyben igencsak egy húron pendülnek.
Hét ős kalevalai életfakasztó
Joukahajnen is kiáll amellett, amit itt most állítunk, hogy a világ teremtése igenis konokul és egyetemlegesen egy bizonyos 6+1-hez kötődik. Eszerint a Kalevala ily módon is tudatja, megerősíti, hogy elfogadható irányba gondolkozunk: „Meg aztán hatodmagammal, A hét hőssel én is voltam E világot építőben,
99 Baktay Ervin: Indiai regék és mondák. Móra, 1963. 42. o.
100 A Vikár-féle Kalevala fordításban: Hetevény.
101 O. Nagy Gábor: Magyar szólások és közmondások. Gondolat kiadó, Budapest 1982. 283. o.



89
Mennyet-földet készítőben, Ég karóit lerakóban, Ég csillagit állítóban.”
A hét egyiptomi életforrás-cipó
Különös, hogy összevethetetlennek gondolt szövegek egyazon gyökérzetből ágaztak szét valamikor az ősidőkben, s még furább, hogy mindez ennyi idő múltán még ki is mutatható: „Íme, elém lépnek az istenek, Hét cipót hoznak nekem, Hogy erőt merítsek belőlük. Ezeket vitték egykor, az ősidőkben,
Az élet forrásaként Horus és Thoth színe elé.”102
Galambok az Araráton
Az özönvíz mindenkinek Noét juttatja eszébe. Óhatatlanul adódik a kérdés: lehettek-e vajon nála effajta életmagok, vagy egyéb Pleiades-rekvizitum? „A bárka pedig a hetedik hónapban, a hónak 12. napján megfeneklett az Ararát hegyén.” 1M8;4 „És lőn negyven nap múlva kinyitá Noé a bárka ablakát, melyet csinált vala.” 1M8;6 „És kibocsátá a galambot is, hogy meglássa, vajon elfogytak-é a vizek a föld színéről.” 1M8;8 Akárhogy is, ámde ez az egész jelenet a Kalevala nyitányát juttatja eszünkbe. Miért? Ott a vizek mélyéből a vízanya térde emelkedik ki, s arra fészkel egy madár, melynek tojásaiból új kozmosz támadhat. A Biblia látomássorozata igencsak hasonló: Ott a káoszba fullasztott világ vizei felé érkezik meg hajóján Noé, egy térdszerű hegytetőre. És itt is felbukkan egy fontos madár, amelyre
102 Egyiptomi Halottaskönyv. Farkas Lőrinc Imre Kiadó 71. o.



90
a szöveg külön fókuszál: egy galamb személyében. Immár elkezdődhet egy szép új világ. Tekinthető-e analógnak a kalevalai térd és a bibliai hegy? Engedtessék meg, hogy erre helyettünk Egyiptom válaszoljon: „A föld kiemelkedő pontjának vélték Geb térdét, ezért hívták az egyiptomiak a hegyeket és a dombokat ‘Geb
felkelésének’ ”.103 Még valami. A biblia káoszba döntött világánál, a vízözönnél is felbukkan egy 40 szám, amit az tesz itt érdekessé, hogy történetesen épp ennyi a Pleiades csillaghalmaz eltűnési ideje: „Mert hét nap múlva esőt bocsátok a földre negyven nap és negyven éjjel; és eltörlök a föld színéről minden állatot, melyet teremtettem.” 1M7;4 Tehát, habár a Biblia és Kalevala jelenetének meséje más, halmozottan bukkantak elő a szövegrokonságot bizonyító azonos elemek.
Egy kis szőrszálhasogatás
Az előbb jelzett negyven napos eltűnésről, mint Pleiadesspecifikumról Hésziodosz is megemlékezik: „Pléjaszok, Atlasz lányai, hogy föltűnnek az égen, Kezdj el aratni, s amint eltűnnek, kezdd el a szántást. Negyvenszer kél s nyugszik a nap, míg rejtve maradnak, Közben az esztendő lassan továbbgördül az útján,
s akkor kell, hogy előbújnak, vasadat köszörülni.”104 Mezőgazdasági kérdésről lévén szó, tán szerencsésebb, stílusosabb lett volna, ha Hésziodosz a Pleiades – azaz Galambraj – helyett, inkább mondjuk, Kalászcsillagot emleget. Hisz ezúttal gabonaügyletek védnökeként dirigálja a szántás-vetést, 6+1 életfakasztó magként ragyogva az égen. Nem csodálkoznék, ha kiderülne, hogy ő, vagyis a Pleiades a gabona körüli
103 Egyiptológiai tezaurusz. Thabet Mona, MEK Könyvtár
104 Hésziodosz: Istenek születése. Munkák és napok. Magyar Helikon, 1974. 52. o.



91
egykori hatalmas misztériumkultusz főszereplője is, de ezen itt még korai komolyan elgondolkodnunk...
Nyilván véletlen:
Nemrég bemutattunk azt a mesekezdő formulát, ahol együtt bukkant elénk a mesei kezdet, a Rosta, a „+1” és az eltűnés fordulat. S mi ebben a komplett és jellegzetes Pleiades felszerelésre véltünk ismerni. Hasonló mód, egy fontos Euripidész drámának – Íphigeneia Auliszban – ugyancsak a nyitóképében épp a mi kedves csillaghalmazunkról társalognak jóízűen, a csata hajnalán. A helyszín az auliszi görög tábor: „AGAMEMNÓN Mi az a csillag, mely amott úszik? ÖREG SZOLGA: Szíriusz az, hol a Pléiaszok
hét nyoma fénylik, fele útján jár.” 105 Mellékesnek és esetlegesnek tűnik, hogy épp ez a csillaghalmaz jön szóba, de hátha itt és így tudatták a közönséggel, hogy miféle csillagászati jellegű konfliktusról lesz itt majd szó az elkövetkezendőkben. Mert a görög tragédiákat is csillagmesékbe oldották, oltották.
Egy házzal odébb...
Megdöbbentő, hogy még az észak-perui chomuk hagyománya is a Kezdet kezdetét és a termékenység jelképét a mi kedves csillagcsapatunkhoz kapcsolja: „Az évet nem a Hold és nem is a Nap mozgása szerint osztották fel, hanem a Las Cabrillas-nak (Pleiászok, azaz Fiastyúk) nevezett csillagképük megjelenése szerint. [...] Az volt a szokás, hogy az évet ez után számítsák, mert ez a csillag biztosította számukra az életet
és a termékenységet.”106
105 Ford.: Arany János.
106 Antonio de le Calancha: Cronica moralizada. In: Rudolf Drössler: Amikor a csillagok istenek voltak. Kossuth könyvkiadó, 1986. 55. o.



92
Az effajta adalékok is azt a gyanúnkat erősítik, hogy a csillagmítosz elsősorban nem náthaként terjedt – ahogy azt hivatalosan elgondolni szokás –, hanem a Földet elfoglaló és belakó első emberiség immár a csillagmítosz filozófiájával vastagon felszerelkezve spriccelt szét bolygónkon, jóval az ún. történelmi időket megelőzőleg, az emberiség egy közös bölcsőjéből.



93
A kaptárcsillag
Mit rejt a Pleiades-raktár?
Van a Kalevalának egy olyan jelenete, mely megerősít hitünkben, hogy a Fiastyúk csillaghalmaz méltó volt bizalmunkra. Az előbbiekben arra jutottunk, s meg is mutattuk, hogy a káoszba hullt kozmoszt ez a csillagcsapat keltette életre. E felvetés igazságát egész más módon igazolja, dimenzionálja az a kalevalai szövegblokk, melyben a megérdemelt halált halt Lemminkäjnent az édesanyja megpróbálja visszaráncigálni az életbe. De hogyan? Fia tetemét kigereblyézi a halál vizeiből, összerakja a testrészeket, s immár csak az életre keltés marad hátra. Erre is van ötlet a tarsolyában, ami túlmutat magán a jelenetet, hisz vegyük észre, hogy itt most majd egy fontos őstudományos elképzelés villan elénk: egy méhecskét kér fel, hogy ugorjon el életre keltő elixírért a kozmosz túlsó felére. Háromszoros nekifutásra a méh el is érkezik a megfelelő helyre és bevégzi küldetését, beszerezvén a mágikus szert. Számunkra mindez attól érdekes, hogy nem akárhol, hanem a Pleiades – itt „Hetevény” – csillaghalmaznál tárolják ezt a csodaanyagot: „Méhecske a földrül mozdul, [...] Tovaszelel kicsi szárnya, Száll a hold határi mentén,



94
A nap párkányin ügetvén, Göncölcsillag válla között, A Hetevény háta mögött, Szálla Isten pincéibe,
Teremtőnek fülkéibe.”107 De mi is ez az elixír, összetétele szerint? Mágikus méz: „Kis méhecske, menny madara, Fűszerízre most akada, Mézre, mennyit épp akara; Nem sok idő telik belé, Hát, ím, surrog visszafelé, Lelkendezve jő biz a méh, Ölében vagy száz szelence, Ezer más egyéb bödönke, Méz van ebben, víz abban Legjobbfajta ír amabban.”108
Tehát egy méh repüli át a kozmoszt, s mézet hoz magával a Pleiászokról. Nem rejlik itt egy paleo-tudatosság a mama részéről magában a küldöncválasztásban, mivelhogy a méh a méz szakreferense? E küldöncválasztás lehetne merő véletlen is, ha nem jutna eszünkbe, hogy a kérdéses csillaghalmaz egyik régi magyar neve, mely most válik csak igazán izgalmassá: Kaptárcsillag!
Innentől kezdve a képlet viszont a következő: egy MÉH ment öröklét MÉZÉRT az égi KAPTÁRBA.
107 Kalevala. Helikon, 1985. Ford. Vikár Béla. 99. o.
108 Kalevala. Szemelvények a finnek naiv eposzából. Ford. Vikár Béla. MEK Könyvtár.



95
Kaptárcsillag?
Az viszont bökkenő, hogy a csillaghalmazt nem a finn-, hanem a magyar hagyomány látta, s nevezi Kaptárcsillagnak109 is. Megengedhető-e hogy egy magyar hagyománybeli adalékkal, miként egy őssejttel egy Kalevalai jelenetet gyógyítgassunk? Egy esetben engedhető meg: ha a mézet a magyar hagyomány is életre keltő csodaszernek tekinti, vagyis, ha e téren a két kultúra kompatibilis, azaz lényegében rokon. Lássuk hát, hogy fennáll-e a kompatibilitás lehetősége? A finn méh és méz szóalakja a magyarral feltűnően összecseng, ennek közvetlen oka lehet, hogy állítólag: „A magyarság a finnugor korszakban ismerte a méhe
ket.”110 Izgalmasabb – amit a Magyar Néprajzi Lexikon már nem észlel –, hogy mifelénk öröklődést – ami az életre keltés, kikelés témaköre – az emberi altesten egy méhcsalád végzi, egy mágikus kaptártársadalom: a férfiakon here ékeskedik, míg a méh, pete, petefészek boldog birtokosai a nők. Sőt, lépünk is van, s ha akarjuk, még mézünk is, hisz állagát tekintve női a testnedv is olyasvalami. A mézes hetek is az életre keltés jegyében zajlanak. A lényeg, hogy a női méhben, ebben a kaptárkában leledzik a legnagyobb titok, az örök élet elixírje, miként egykori fenti másában, az égi Pleiades-Kaptárcsillagban. Egyébként a magyar hagyomány más irányból is tanúsítja, hogy a mézet, kaptárt öröklét-problematikának tekintettük, vagyis e fontos téren a Kalevalával (is) mélységesen, – sőt, magasságosan – egy húron pendült a magyar hagyomány: „A XIX. sz. előtti méhészet sokkal inkább tekinthető mágiának, mint gazdasági tevékenységnek. Ugyanez
109 Toroczkai-Wigand Ede: Öreg csillagok. Műszaki Könyvkiadó, 1988.
110 Magyar Néprajzi Lexikon. Akadémiai Kiadó, 1977-1982. MEK Könyvtár.



96
vonatkozik a méhészeti szakkönyvekre is, amelyek inkább voltak varázskönyvek, mint gyakorlati útmuta
tók.”111 Az alábbi példa pedig arról csicsereg, hogy aki az öröklét kaptárt megérinti, az élettől egykönnyen nem szabadulhat: „Göcseji hit szerint a méhtolvaj nem tud addig meghalni, míg meg nem gyónja vétkét annak, akitől lopott.”112
Telipinus és a méh
A Kalevalától térben ámde időben tán nem annyira távoli hettiták legendái is jól ismerik ez előbbiekben kóstolgatott eseménysort: a gyermekét vesztett, s azt életre keltő különös édesanya históriáját. Ámde ez a hettita legendai anya az istenségek köréből kerül ki, ami arra int, hogy kérdéses kalevalai események is az ugyanígy az istenvilágban zajlottak eredetileg... Ő, vagyis ez az istenanya is egy méhet küld gyermeke Telipinus felkutatására és felélesztésére. De ki is ez a bizonyos Telipinus? Egy termékenységistenség, aki ráun a rokonságára és a világra, s nyakába veszi a világot, s halálos álomba, kómába zuhan. Ámde ekkor elindul az anyja küldönce, a méh, aki felkutatja a delikvenst, aztán pedig „Megszúrta a kezét és lábát, viaszkot tett a szemeire és
megtisztította.”113
111 A tündérek hagyatéka. Yliaster Daleth-Rhiannon Gwyddbwyll. Édesvíz Kiadó, 1994. 332. o.
112 Igézet ne fogja... Szendrey Zsigmond és Szendrey Ákos „babonaszótára” nyomán írta Fazekas István és Székely Sz. Magdolna. Magvető, 1990. 173. o.
113 Dobrovits Aladár-Kákosy László-Komoróczy Géza: Bábel tornya. Móra Ferenc Könyvkiadó, 1964. – Az ókori Közel-Kelet mítoszai és mondái. 191. o.



97
Másutt114 részletesen felkutattuk, s példákkal bizonyítottuk, hogy az életre keltés, a felélesztés Egyiptomban is a méhek társadalmának privilégiuma. Életre keltett viaszbábokkal teli mítoszaik, legendáik olyasmit sugallnak, hogy e „méhkasképnyelvben”, s „Kaptárhiten-álló” kultúrák alighanem az ember teremtését is mágikus viaszból képzelték el, hisz számukra ez volt a csodaanyag.
A világ petefészke
Immár teljes lelki nyugalommal mérget vehetünk arra, hogy a Pleiászokat a kozmosz – s az azzal analóg emberi test anyaméhének látták, s akként is tisztelték. Az összes neve ezt a funkciót fogalmazgatja körbe: Kaptár, Fiascsillag, Fiastyúk,
Petefészek115, Kas, de még a Szita-Rosta is, miként az előbbiekben megmutattuk. És immár azt is értjük, hogy azért találtuk e csillagrajt a teremtéstörténetek kezdetén, mivel a régiek szent meggyőződéssel hitték, hogy ez az örök élet elixír csillagtára,
mondhatni csodaméz116 raktára, amellyel egykori kalkulációjuk szerint a káoszba hullt kozmoszt szokás feléleszteni.
114 Gulyás Péter Pál: Köldökcsillag a Pocakhegyen, Tertia Kiadó, Budapest, 2004.
115 Toroczkai-Wigand Ede: Öreg csillagok. Műszaki Könyvkiadó, 1988. 37. o.
116 Az örökélet anyakaptárának a méze.



98
A kacsa



99



100
A Kalevala mozgatórugóiról
Jó volna, ugye példáznunk is, miként működnek a mítoszi mozgatórugók. Nagyon sok olyan pillanat akad a Kalevalában, amelyek látszólag köszönő viszonyban sem állnak egymással, s a végén kiderül, hogy egyaránt a Fiastyúk-ügyletek konfigurációi.
Väjnämöjnen a könnyét siratja
Väjnämöjnennek egy ízben megannyi vesződés árán sikerül egy ragyogó hárfát fabrikálnia. A csodaszerszámot a térdére (!) helyezi, s eztán rázendít egy oly hatásos muzsikára, mely még őt magát is mélységesen megindítja, úgyhogy valóban szép lehetett. „Väjnämöjnennek magának Könnyei kicsordulának, Perdül gyöngye két szemének Vízcseppjei gördülének Áfonyánál izmosabbak Borsószemnél vaskosabbak,
Fajdtojásnál domborúbbak”117 Jól van, elsírja hát magát! Eddig emberileg nem találni semmi kivetnivalót. Ámde a szöveg nézőpontja eztán, meghökkentő módon, a könnyeket kezdi követni, melyek a tenger fenekéig gurultak. Még megdöbbentőbb, hogy a szent dalnokon a könny-veszteség folytán oly kétségbeesés lesz úrrá, mintha a fogsorát ejtette volna a vízbe.
117 Kalevala. Helikon, 1985. Ford. Vikár Béla. 266. o.



101
Väjnämöjnen eztán sarkára áll, s úgy dönt, hogy visszaszerzi könnyeit a tengerből. És egy ennek megfelelő agyrém-nyomozás veszi kezdetét, mivel erre a feladatra vállalkozót is talál! Ma is biztos akadna jelentkező. Mindenesetre nekünk erről az egész ügyről más se jut eszünkbe, minthogy a mai ember számára, – beszélje bár az összes kihalt nyelvet, vagy hordja fejében a százkötetes ókori lexikont, az eredeti szerzői üzenethez nem juthat, míg az elkallódott régi okuláréját nem találja meg.
Nyomoz a kacsa
De ki is az a nyomozó, aki vállalja, hogy Väjnämöjnen különös kérésének végére járjon? Végül is egy kacsa, mutatkozik
késznek a „vízcseppek” felhozatalára, úgyhogy a könny118 utáni ígéretes hajszának immáron nincs akadálya. „Te kék kácsa, víz közepett, Száddal bukdácsolsz eleget, Vágod váltig a vizeket,
Eredj, hozd fel könnyeimet Véghetetlen víz öléből; Kapsz jutalmat, jót, jeleset,
Tollas bundám bírod bérül.”119 Micsoda? Tollas bunda a jutalom, ha felhozza épségben a „vízcseppeket” a víz alól? Nyilván tollasbálba készül, ezért kap az alkalmon... Most itt mindez egy őskori beugrató-shownak tűnik de, meglátják, mennyire nem az...
118 Az Ovidius tolmácsolta Orpheusz-legenda mitikus képlete lényegében rokon a kalevalaival. A közös hieroglifák: Valaki lezuhan az alvilágba; Orpheusz lanton játszik; lantjátéktól megnyílik az Alvilág, odalent mindenkinek leesik az álla. Väjnämöjnen is megnyitotta volna a szörnyű alvilágot szépen a varázslatos kantele hangjaival tudtán kívül? Oda estek volna le az ő mágikus lélekmag-könnyei? A jelenetben lényegében Euridiké felhozatali-kísérletének egy tán ősibb mesevariánsa sejlik.
119 Kalevala. Helikon, 1985. Ford. Vikár Béla. 267. o.



102
Ezúttal egy ügyünkben épebb elmeállapotú vogul testvérszöveg ajánlkozik e kínos jelenet tisztázására, becsületének megvédésére:
Őskori búvárruha
Numi-Tórem, a neves főisten kísértetiesen hasonló körülmények közt felkéri fiát, hogy hozzon fel valamit lentről a tenger fenekéről: „Ajándékozott neki egy búvármadárbőrt, ajándékozott neki egy vöcsökbőrt. [...] – Hozd létre az ember szent
lakóhelyét, buktasd elő az ember kérges lakóhelyét.”120 Ez itt műfaját tekintve teremtéstörténet, s ilyenformán Väjnämöjnen könny-tragédiáját alaposan átminősítheti. Már az is remek, hogy itt búvármadárbőr szerepel, vagyis nem egyszerű tollruha, mint a Kalevalában? Kezdjük csak elölről: A két jelenet már első blikkre is számos fontos ponton messzemenően összecseng. Mindkét megbízó, – vagyis nemcsak Numi-Tórem, hanem Väjnämöjnen is istenség –, épp ezt derítettük ki a dalnokról nemrégiben. Továbbá, mindkét személyiség madárbőrt ajándékoz a feladatra vállalkozónak. Ámde a vogul szöveg felülírja a kalevalait, itt ugyanis a vöcsökbőr nem ajándékként, hanem munkaeszközként szerepel. Ez egy búvárruha a feladat végrehajtásához, míg a Kalevalában szimpla céljutalom ez a bizonyos tollas bunda. Vagyis roncsolódott a szöveg értelme. Még emlékszik ugyan a tollas bundára, de az összefüggést a szövegrészek között már elfeledték. Sebaj, hisz erre jók a testvérszövegek, hogy korrigálják egymást!
Tollruhák a nagyvilágban
Távolabbi mítoszok is kétségtelenné teszik, hogy az effajta célirányos ruhakölcsönzés-, ajándékozás a célfeladatok ellátá
120 Vértes Edit: Szibériai nyelvrokonaink hitvilága. Tankönyvkiadó, 1990. 237. o.



103
sát szolgálta, tehát nem fizetség gyanánt, hanem munkaeszközként osztogatták. Az Eddában is akad erre precedens, lényegében hasonló feladat megoldásához: „Elmentek hát Frejához, az istennő országrészébe, és Thor megkérdezte, nem adná-e kölcsön Lokinak a toll
ruháját...”121 Ez esetben nem búvárruhára, hanem a levegőeget átszelő szárnyakra van szüksége Lokinak. Ő maga, mármint Loki ördögi személyiség, akinek az elkótyavetyélt istenkerti aranyalmát kell visszaszolgáltatnia a kozmosz túl-feléről. Egy evenki (szibériai) ősmesében is felbukkan a keresett konstrukció: „Egy napon nagy zúgás-búgás támadt a tajga fölött. Feltekintettek az emberek, s látták, hogy egy hatalmas, szárnyas szörnyeteg röpül feléjük. Korendo volt, az emberevő sámán. Óriás szárnyakat kötött a hátára, oda
röpült, ahová csak akart, és felfalta az embereket.”122 Meséink egyébként is dugig vannak fel- s levethető hattyúruhákkal, melyeket a földre szálló tüneményektől illik tóparton elrabolni. Lédát Zeusz is hattyúgúnyában szerencsélteti. Az ember azt hinné, hogy a mi kedves Bibliánk felette áll az effajta, mesésnek tűnő megoldásoknak. Vagy mégsem? „De adaték az asszonynak két nagy sasszárny, hogy a kígyó elől elrepüljön a pusztaságba az ő helyére, hogy tápláltassék ott ideig, időkig, és az időknek feléig.” János jelenései 12;14
121 G. Beke Margit: Északi istenek. Történetek az Eddából. Móra, 1973. 15. o.
122 A repülő hajó. A Szovjetunió népeinek meséiből. Móra Ferenc könyvkiadó. Budapest, 1977. 451. o.



104
A gyönggyé lett könny:
A napirendünkön lévő kalevalai jelenet tehát egyre kevésbé megmosolyogtató, sőt, kezd szívet gyönyörködtetően komolylyá, izgalmassá válni. Megtudtuk, hogy a tollruha munkaeszköz, és a tengermélyre hullt könny se bizonyosan az, aminek mutatkozott. Főként, mivel e könnycseppek odalent csodás átváltozáson esnek át, mikor a kacsa rájuk talál: „Tengerből a könnyet hozza, Väjnőnek kezébe vissza Már a könnyek mássá lőnek, Gyönyörűségessé nőttek: Drága gyönggyé dalmahodtak
Fényes kővé finomodtak”123 A kacsa tehát gyöngyöket hoz fel, s most válik csak mindez igazán izgalmassá számunkra.
E kacsa kicsoda?
Egy kacsához már utunk elején is volt szerencsénk – Kave anya térdénél – s kiderítettük, hogy ő általában az új Világkorszakok nyitányának másodhegedűse. Hátha ez a kacsa ugyanaz a kacsa, mint ott? Végtére is mindkét esetben valami lezuhanás történik, és azt fel kell hozni. Itt könny, ott tojás. Hátha ez a kacsa egyik reszortja és specialitása. Ámde van egy olyan, elsősorban északi teremtéstörténet típus, amelyet a kutatás is számon tart. Arra gondolok, amikor az istenség a semmi vizei közepén felszólítja munkatársát, az ördögöt – demiurguszt –, hogy bukjon alá a mélybe, s hozzon fel földet, hogy abból megteremtse a lakható világot. Tehát ez az idétlennek induló könnyhullajtásos kalevalai képsor a világteremtés egyik átfogalmazása is lehet. Lássuk hát, lehetséges-e valóban a kacsának egy effajta demiurgusz arculata, vagy ez egy ostobaság?
123 Kalevala. Helikon, 1985. Ford. Vikár Béla. 267. o.



105
„A búvármítosz gondolata dualisztikus: A teremtő isten ráparancsol ellenfelére, az ördögre, merüljön alá a
tengerbe, és hozzon fel a tengerfenékről földet [...]”124 Hallatlan szerencsénkre egy olyan gyönyörűséges szövegváltozat is akadt a kezünkbe, amely átmeneti állapotot mutatva lényegében hidat képez a két vizsgált szövegtípus között. Egyenlőséget tesz az ördög és a kérdéses kacsa közé. „Numi-Tórem atyánk azt mondja: – Alá tudsz merülni, a tenger fenekére merülj alá, végy a szádba homokot! Az Alvilág-Fejedelme búvárkacsa alakjában kezdett a
tenger fenekére alámerülni.”125
Oly remek átmeneti lelet ez, mint a maga műfajában a kacsacsőrű emlős... Tehát nagyot léptünk előre a megértés terén. Sőt, még tán a magyar hagyomány egyik álcázott istenségének is visszaszolgáltathatjuk a becsületét, mert igencsak emlékeztet ez a kacsalény-istenség minket valakire. Hátha a titokzatos, és tökéletes értetlenségre kárhoztatott lidérc, akiről a néprajznak nemigen sikerül fogást találnia, innen nyerheti vissza becsületét, s járhat ismét emelt fővel az utcán! Úgyhogy jegeljük a kalevalai jelenetünket egy szusszanásnyira, amíg a lidérc körmére nézünk.
124 Lauri Honko: Finn mitológia. In : A Tejút fiai. Tanulmányok a finnugor népek hitvilágáról. Európa, 1980. 188. o.
125 Vértes Edit: Szibériai nyelvrokonaink hitvilága. Tankönyvkiadó, 1990. 234. o.



106
Lidérc-kitérő:
A kacsa a „ludas”
A magyar „ludas” kifejezés egyfajta csibészt, bűnöst, ördögfióka féleséget jelent, sejtet. Úgy hinné az ember, hogy Ludas Matyi népszerű legendájából csorgott át valahogy a köznyelvbe, s vált fogalommá. Hasonlót jelent a „lúddá tenni valakit”, de mégiscsak mást, hisz olyan értelemben használják, hogy valakit elbolondítani. Ámde új ismereteink arra intenek, hátha ezek a ludas legendák egész más forrásból fakadtak. Hisz ez a szárnyas, bármerre fordulunk, egy igen nagy becsnek örvendő ősistenség. A finnugor népcsoportot ráadásul még a vízimadarak népének is mondják. Ugyanis: „Mert ezek mitológiájában és ábrázoló művészetében az újkőkorszak óta igen nagy szerepe van a vadlibának, a hattyúnak és különösen a vadkacsának. Csernyecov szerint az obiugoroknál, a hattyúnak és különösen a vadkacsának.”126 Van tehát esély arra, hogy a mi ludasunk is innen eredhet. Gondoljunk egy merészet, s tegyük a ludast az őskor mérlegére. Sőt, még itt frissiben egy magasabb kilátó-szintre is léphetünk, hisz ez a ludas akár hagyományunk démonikus lidércével is összevethető!
126 Fehér Zoltán: „Tenger közepén pacsirtafészek” Archaikus magyar elemek Bátya kétnyelvű folklórjában.



107
Ámde hogy jön a ludas a lidérchez? A lidércet mifelénk ludvércnek is mondják, s ebben az elnevezésben a lúd minden betűje benne foglaltatik. És jóllehet, a lidércről nem feltétlenül egy vízi szárnyas jut a mai ember eszébe, ámde tagadhatatlanul ismert ez az alakja is: „A lidérc boszorkányféle. – A lüdvérc is ojan boszonykányféle volt, fekete csirke alakban. (292) A lidérc tüzes madárként repül [...] Hát fölnézek az égre, egy ojan fajta, ojan nagy madár, egy kánya repült, de tiszta tüzes volt. Margit
Jánosné mondta.”127 Tehát odáig eljutottunk, hogy ez a hátborzongató fantázialény repül, és külcsínre is madárjellegű.
A lidérc fürödni jár a tóra
„Nem tudom, milyen állat lehetett a lüdvérc, de tudott repülni. Volt egy csősz, Pali bácsi, az hitt benne. Azt mondta, hogy mindég járt a tóra fürödni. Ő meg akarta lűni, de nem lehetett, hanem pipaszárat kellett összevágni apróra, azt beletenni a puskacsőbe, s azzal
rálűni.”128 Tóra jár fürödni, ámde ez a személyiségjegye mégsem anynyira a csirkéhez, mint inkább a vízimadarakhoz sorolja. És, hogy pipaszárral lehet csak agyonlőni, az is agyoncsaphatatlan
ságának, sőt demiurgusz mivoltának egyfajta árulkodó jele.129
Profilja: képtelen feladatok megoldása
A mi lidérces ludacskánktól csak úgy szabadulhatunk, ha megoldhatatlan feladatokat bízunk rá: „[Szabadulás a lidérctől]
127 Az ördögszántotta hegy. Baranya megyei mondák, hiedelmek és történetek. Alexandra kiadó. Pécs, 2002. 204. o.
128 Uo. 204. o.,
129 Ld: Gulyás Péter Pál: A csárdáskirály. MEK Könyvtár.



108
A lüdvérctől szabadulni úgy lehet, hogy likatlan malomkőért küldték, az alatt megszakadt, mert nem tudta a nyakába venni.
*
Ha meg akartak szabadulni a lüdvérctől, azt kellett neki mondani, hogy hozzon vizet rostával a Drávábú. *
A hegyet kell neki elhordani, akkor megszakad.”130
„Valamikor egy mérnök rosszul végezte a földmérést, s ezért agyonverték. Lelke: a lidérc (tüzesember) most
is bolyong, s megkergeti az éjszakai utasokat.”131
Ámde, várjunk csak! Mindezek az említett feladatok valójában jellegzetes demiurguszi ügyek utórezgései: hisz épp az ő specialitása a szállítás, és rendre épp a víz alól. A mérés is az ő reszortja, ezúttal földmérés formájában! A malomkő, rosta, hegyelhordás mind elsősorban mítoszi őstémák fragmentumai lehetnek. Hátha az előbbi lidércnek eredetileg a tengermélyre hullt örökjáró malomkövet kellett felszínre hoznia, amilyen a kalevalai vízbehullt szampo, vagy az izlandi Grotti-csodamalom mélybe hullt köve. Egyvalami vitathatatlannak tűnik: a magyar hagyomány ördöge, demiurgusza volt a lidérc. Vagyis legendáriuma, melyből most szolgáltunk némi kóstolóval, egy magyar nyelven megöröklött – ámde utóbb átcímkézett – teremtéstörténet aranyat érő szilánkjai.
Lidérc-kutatás
Sok mindent feltártak már a magyar hagyomány ún. lidércé
ről, a legizgalmasabb összegzés róla Hoppál Mihály132 nevé
130 Az ördögszántotta hegy. Baranya megyei mondák, hiedelmek, és történetek Alexandra kiadó. Pécs, 2002. 206. o.,
131 Uo. 211. o.,
132 Hoppál Mihály. A magyar lidérc hiedelemkör szemantikai modellje. Ethnographia, 1969.



109
hez fűződik. Ámde gyanúnk szerint a lidérc viselkedése attól épp olyan, amilyen, mert ő valójában nem más, mint a titokzatos kozmokrátor-demiurgusz magyar alakja. Eszerint a lidérclegendárium mélységesen kozmogóniai érintettségű szövegtípus, ő maga pedig a magyar hagyomány egyik előkelő és elfeledett ősistensége, aki ezen a jogon megérdemli, hogy újragondoljuk személyét. Így egy csomó teremtéstörténet kerülhet helyére a lidérc-dosszié félrecímkézett legendáiból. Lássunk hát előbb egy-két vitán felül álló adalékot, nehogy aztán szégyenszemre kiderüljön, hogy vaklármát csaptunk, és a lidércnek vajmi kevés a köze a dualisztikus történetek rangos demiurguszához: „A ludvérc hosszúorrú, satnya csibébül lesz. Csak úgy lehet megszabadulni tüle, ha aszt mondunk neki, hogy a tenger fenekirül hozzon fel ety szómakötél homokot. Eszt nem tudi megtönni. (Horváth Mihály, 53. é.
Boda, 1934.)”133 A lidércet Mitmitkének is hívják, mert azt kérdezi, hogy „Mit? Mit”? Vagyis mit hozzon? „Már mikó nagyon mögunta a Mitmitkét, egy este aszonta nekije, hogy hozzon a tengör feneirü homokot. Akkó nagyon sírt a Mitmitke, oszt elmönt, de többet
vissza se gyütt.”134
„A lidérc az, akit más néven ludvércnek, [...] hívnak. [...] ‘Piritusa van’, ‘ördöge van’, mondják az olyan emberről, akinek minden sikerül. De akár azt is mondhatnák, lidérce van.
133 Az ördögszántotta hegy. Baranya megyei mondák, hiedelmek, és történetek Alexandra kiadó. Pécs, 2002. 2002. 211. o.,
134 Uo. 211. o.,



110
[...] Nagyszalontán a lidérc apró fekete, szárnyas jó
szág.”135 A lidérc egy bonyolult technológiával elverhető, s így lehet védekezni ellene. Ha az eljárás sikerül, a lidérc ezt mondja majd: „Köszönheted, hogy nagyobb ördög voltál, mint én, különben, ha ezer lelked lett volna is, szétszaggattalak
volna!”136 Tehát akárhogy is próbáljuk koncepciónkat támadni, immár nem férhet kétség ahhoz, hogy a lidérc a magyar hagyomány egykori demiurgusza. Egyrészt, mert ördögnek nevezik, másrészt pedig, mivel a földfelhozatal a tenger mélyéről a lehető legjellemzőbb demiurguszi feladat. Ez olyan világos, mint a Nap.
Az összehasonlító folklór egyik magyar legkiválóbb XX. sz.-i képviselője, Lükő Gábor – akiről a Magyar Néprajzi Lexikon nem is hallott – sok mindent dokumentált arról, hogy a búvármadár137 – itt taht-madár – szoros alvilági kapcsolatrendszerrel rendelkezik: „Az obi-ugor énekek [...] első embere a Felső-Ég Atyától kapja meg a madár bőrét, s azt magára öltve hozza föl a homokot a tenger fenekéről. A Világügyelő férfi búvármadárrá változik, és víz alá menekülve menekül üldözői elől. [...]
135 Igézet ne fogja... Szendrey Zsigmond és Szendrey Ákos „babonaszótára” nyomán írta Fazakas István és Székely Sz. Magdolna. Magvető, 1990. 220. o.
136 Uo. 224. o.
137 Lükő Gábor: Hímfi és a szarvas. (Tata és az ugor teremtésmítosz) Táton, Budapest, 2003. 261-281. o.



111
Kálmány Lajos kimutatta, hogy nálunk [...] nem a búvármadár, hozta föl azt [a földet], hanem az ördög,
Isten parancsára.”138 Kálmány Lajos – kiről csak a legjobbakat lehet mondani ezúttal úgy tűnik, lépést tévesztett, pont ott és úgy, ahogy a nemrég idézett hangadó finn kutató: Nem ismeri fel, hogy az ördög azonos a búvármadármadárral, kinek magyar neve: Lidérc. De vajon tényleg nem látják ezt tisztán? Lehetséges ez? Önmagáért beszél az is, hogy a fenti fogalmazványban Isten nevét nagybetűvel kezdik annak áruló jeleként, hogy ők a bibliai Istenre gondolnak, nem a demiurgusz párjára. Vagyis szerintük ez egy kései szinkretikus, magyarán, saláta-szöveg. S az ördög kifejezéstől végképp a kereszténység ördögére gondol mindenki, a lidérc-madár helyett. Szerintünk tehát az előbbi példánk egy teljesen korrekt dualisztikus szöveg, csakhogy nem bibliai leosztásban érdemes elképzelnünk, mert ott már egész mást értenek isten és ördög alatt.
A tudomány mai állása ...
A Magyar Néprajzi Lexikon szócikke a lidérc személye körüli hivatalos tétovaság lakmuszpapírja. Ideológiai vakaréklénynek tekintik: „ [a lidérc] tulajdonképpen több, egymástól bizonyos fokig megkülönböztethető és több esetben területileg is elkülönülő lény gyűjtőfogalma, amelyek azonban egy vagy több ismérvük révén összefüggnek egymással. Nem világos, hogy az egyes alakok eredete menynyiben volt közös. Feltehető, hogy a különböző eredetű ismérvek különböző módú és korú társulásai hozták létre a lidérchit legutóbbi időkből ismert tarka képét. Bonyolítja a helyzetet, hogy területileg változóan cserélődnek az egyes alakok elnevezései. A hiedelem
138 Uo. 261-281. o.



112
anyag egészét tekintve leginkább három vonás domborodik ki: a tüzes alakban való megjelenés, a szexuá
lis jelleg, valamint a segítőszellem-jelleg.”139 Az a gyönyörű, hogy az előbbi szócikk folytatásában tudtunkra adják, hogy az Alföldön, Pest megyében, Erdélyben, Moldvában ördögnek, ill. földi ördögnek nevezik, de nem akármilyennek, hanem mint aki az ember segítője. Hát kérem, ez pontosan lefedi a demiurgusz fogalmát és szerepkörét! A cikkszerzők valahogy ismét csak úgy hiszik, hogy a korakereszténység ördöge keveredik ilyenkor a tudatlan nép lidérces ügyeibe. Pedig nem. Ez itt a pogányság ördöge, ő egy kedves, emberpatrónus demiurgusz, akire a teremtés szentséges pillanataiban északi s egyéb szövegekben így, vagy úgy, de rátaláltunk. Tegyünk egy ellenpróbát, hátha az avatottak is ugyanígy gondolják, csak nem olyan szószátyárak, mint mi, akik itt okvetetlenkedünk. Mert, ha ugyanennek a lexikonnak a demiurgusz szócikkében ott találjuk a lidércet, akkor nekünk illik elsompolyogni. Az eredmény: a Magyar Néprajzi Lexikon „demiurgusz” (démiurgosz) szócikkében nyoma sincs annak, hogy a lidércet a legcsekélyebb mértékben is ide sorolnák, tehát nekünk nincs okunk elsompolygásra.
A Mitológiai Enciklopédia lidércei
Különös, hogy még a Tokarev-féle őskor-érzékeny Mitológiai Enciklopédia szócikke is megerősíti a néprajz előbb vázolt álláspontját, mondván, hogy: „a szó [lidérc] etimológiája isme
retlen.”140 Mi viszont érdekesnek találjuk hogy a ludvérc úgy cseng, mint a lúd, vagy a ruca, továbbá – a nyelvészek csukják be a
139 Magyar Néprajzi Lexikon. Akadémia Kiadó, 1977-82.
140 Mitológiai enciklopédia I. Főszerk.: F. A. Tokarev. Gondolat Kiadó. Budapest, 1988. 547. o.



113
szemüket –, hogy a ludvércet a mansyk lulinak hívják, aki ugyancsak földért a víz alá bukó világteremtő búvármadár.
Továbbá Lunt-Otir vagyis a Lúd fejedelem141 a mansy mitológiában a Világügyelő férfi egyik neve. Tevékenysége ugyanaz, mint a mi ludvércünké, nevük is összecseng. Egyébként a lúd szavunk finnugor örökség. Emlékeznek? Utunk elején még meghökkentünk – jóllehet a legkevésbé sem ítéljük el érte, hisz mindenki olyan virágot szagol, amilyet szed –, hogy a vogul Arany Áter ősistenség egy Ludat vett feleségül. Lúd gyerekeik pedig egy istenségtérden szenvedték el halálos balesetüket. Most áll csak össze a kép, hogy miféle lúd lehetett ez az asszonyka! Egy házzal odébb, Egyiptomban is egy lúd az egyik teremtőistenség. Olyannyira, hogy: „A lúd Egyiptomban a későbbi korokban is a Földisten, Hebat (más írásmóddal: Khebat vagy Hépet)
egyik ábrázolási módja volt.”142 Emlékezzünk továbbá, amiről már volt szó: „Az őskáoszból kiemelkedő halmon [!] madár rakott fészket, s a fészekben egy libatojásból (az Ősmadár to
jásából) kelt ki a Nap.”143
A latinok szent szárnyasa: „Igen kedvelt, sőt a rómaiaknál szent szárnyas volt a lúd; a libákat hizlalták és a hízott lúd máját becses
csemegének tartották. Plin. n. h. 10, 27.”144 A mongol hagyomány lámamadara a lúd: „Az ásóludat lámamadárnak is hívják a mongolok, lévén hasonló sárga árnyalatú, mint a szerzetesek visele
te.”145
141 Uo.
142 A. P. Okladnyikov – A. I. Martinov: Szibériai sziklarajzok. Corvina, 1983. 152. o.
143 Uo.
144 Ókori Lexikon. MEK könyvtár.



114
Önmagáért beszél, hogy Szókratész – ez a szavahihető ember – alkalmasint miért épp a lúdra mondja ki szent esküjét, pont, miként napjaink embere Istenre esküszik.
A lényeg, hogy a ludvérctől meglepően sima út vezet vissza a kezdetek világteremtő kacsájáig. Lidércünk tehát attól olyan, amilyen, mert teremtő istenség lehetett. De még nem illik cserbenhagyni ezt a kérdéskört, ha már megbolygattuk, hanem nézzünk csak körmére a magyar és egyetemes hagyomány ludas-kacsás témáinak, hátha elfeledett, félreértett paleolitikumi ügyletekre bukkanunk:
145 Miért jön a nyárra tél. Mongol eredetmondák és mítoszok. MEK Könyvtár



115
A libator
A tor
Mi is a tor? Köznapi értelemben a halott tiszteletére rendezett eszem-iszom, dínomdánom, eredetileg pedig úgymond az ősök tiszteletére rendezett trakta, ami egy kicsit mást jelent. Túl a halotti toron a magyarban beszélhetünk még disznó- és lúdtorról is. Szükségtelen mondani, hogy a torra itt most nem egyéb téma híján, hanem kimondottan a lúd jobb megértése kedvéért fogunk kitérni. Az ún. lúdtor Márton napkor esedékes. Az a személyes benyomásunk, hogy a tor eredetileg nem dukál akárkinek, hanem ez egy vízválasztó: akinek nevéhez tor fűződik, azt a lényt egykor megkülönböztetett figyelem övezte. Ez egy kézenfekvő igazságnak tetszik, ámde felvetésünknek se híre, se hamva a néprajzban: sem a disznó-, sem a lúdtor nem keltette fel a folklór ilyen irányú érdeklődését, ergo, a halotti tor paródiáinak vélik. Tény és való, a falusi disznóvágás körüli játékok épp ebbe az ironikus irányba hangolódtak, hisz mi más lehetne a disznó tora, búcsúztatója, mint paródia, nem igaz? „‘Disznótori estén Félegyházán régebben szokásban volt a kántálás. A vacsora alatt egy csapat legény vagy gyerek rigmusmondó ritmusban az ablak alatt kántálni



116
kezdett... A gazda behívja őket, és ekkor elmondják a disznó búcsúztatóját, ami az egész feltisztítás menetét magába foglalja. A kántálók végül is bort meg egy kis
csörmeléket kapnak, s eltávoznak.’ ”146 Ámde, aki olvasta pl. a Kalevala pompázatos részletességgel ránk maradt medvetorát, a kedves medveistenség feláldozását és elfogyasztását, esetleg hallott a szibériai vagy épp szahalini ajnu medve legendáiról, abban az olvasókban felvetődhet, hogy a disznóölés is effajta totemállat-áldozás lehetett. Vagyis a disznó némileg mást, többet jelentett elődeink számára, mint napjainkban tapasztaljuk, hisszük. Főként ha eszünkbe jut, hogy már Ó-Egyiptom is tisztelte, s fogyasztotta a disznót: Széth szent állatainak egyike volt a szamár és víziló mellett. Amúgy a magyar mesék kanásza is talányos figura, általában táltos-tudás birtokosa, ő szokta az égitest szabadításokat nyélbe ütni...
A disznótor – „a halott megevése”
A medvetoron az imádott áldozat- s egyben díszvendégmedvének meg is terítenek annak rendje-módja szerint, sőt, még tányérjába is kerül önmagából, megbecsülése kétségbevonhatatlan jeleként. Valójában mindez a disznótortól sem idegen, olyannyira nem, hogy kicsit belegondolva, legelőször ő eszi meg önmagát: Húsát a belébe, gyomrába tömik, ez volna a kolbász, hurka, disznósajt. Tudatosság sejlik még itt is, hisz a régiek mindig mindent átgondoltak, spekuláltak, ha kellett, ha nem... Napjaink embere mindezek hallatán tán annyit fejcsóválva elismer, hogy meglehet, ezek itt totemista témák, de felhívja figyelmünket, hogy a halottat viszont nem szokás a torán a résztvevőknek elfogyasztani.
146 Tálasi István a Kiskunság népi állattartása In.: Magyar Népszokások. Dömötör Tekla. MEK Könyvtár.



117
Ámde a XX. sz. elejei etnográfia kiderítette s bizonyította, hogy igen komoly jelek mutatnak arra, hogy a tor alkalmával a halottat az ünnep fénypontjaként eredetileg megehették. „Megették az ételt, a lepedő révén magát a halottat, valamikor a Leichenessen valóban a hulla megevése lehetett. A Balkán-félszigeten az albánok ‘kolyva’ nevű süteményeket esznek, amelyen a halott képe látható, Szicíliában halottak napján teszik ugyanezt és a
szokás neve ‘a halottak megevése’.”147 A halott eredetileg mifelénk is a házban tartózkodott a tor idején, ez is arra utal, hogy szükség volt jelenlétére, tán az előbbi ceremónia alanyaként, s egyben tárgyaként: „Halotti tor, torozás – szerte a magyar nyelvterületen elsősorban a halott emlékezetére a temetést követő közös étkezés elnevezése. Amíg a halott a házban volt, rendszerint a virrasztás alkalmával rendezett közös ét
kezést utolsó vacsorának nevezték.” 148 Sőt, miként a medvetoron, a magyar hagyomány is megemlékezik arról, hogy a halott ott ült az asztalnál jelképes díszvendégként: „A mátravidéki palócok a halotti toron terítenek a megholt részére. Kést, villát, kanalat keresztbe teszik egymáson, aztán a tányért ráborítják, a lócán pedig
üres helyet hagynak számára.” 149
A szkíták felfalják halottaikat
Az etnográfia az előbbieket puszta hullaevésnek látja, ámde ennek a kannibalizmusnak azért megvolt egykor az eszmeisé
147 Dr. Róheim Géza Magyar néphit és népszokások. Universum reprint Szeged, 1990, 190. o.
148 Magyar Néprajz nyolc kötetben. 7. köt. MEK Könyvtár.
149 Dr. Róheim Géza Magyar néphit és népszokások. Universum reprint Szeged, 1990, 183. o.



118
ge, ideológiája is, ami az elhunyt átlényegítését, egyfajta testi túlélési technikáját jelentette, s nem mást. A Gyászról értekező Lukianosz korának hiteles tanújaként közli, hogy: „A görögök elhamvasztják halottaikat, a perzsák elhantolják, az indusok üveges anyaggal kenik be, a szkíták felfalják, az egyiptomiak bebalzsamozzák. Az utóbbiak – olyasmit mondok, amit magam is láttam –, amikor már kiszikkadt a holttest, asztalukhoz ültetik,
mint egy vendéget.”150
A nagy Lukianosz után ugorjunk csak vissza az egyik előbbi idézetünkre, ahol e tort utolsó vacsorának mondták, mert eszünkbe juttatott valamit. Hogy mi mindent is jelenthetett ez a ceremónia a régiek számára, egy közismert magas kultúrából származó példa fogja csaknem teljes spektrumában bemutatni:
Egy Utolsó Vacsora
Jézus az Utolsó Vacsorán nagy szerencsénkre személyesen fejti ki az effajta szentséges tor ideológiáját, lényegében azt, amiről beszéltünk: „Mikor pedig evének, vevé Jézus a kenyeret és hálákat adván, megtöré és adá a tanítványoknak, és monda: Vegyétek, egyétek; ez az én testem. És vevén a poharat és hálákat adván, adá azoknak, ezt mondván: Igyatok ebből mindnyájan; Mert ez az én vérem, az új szövetségnek vére, a mely sokakért kiontatik bűnöknek bocsánatára.” Máté 26; 26-28 De hát ez egy jelképes átlényegülés! – horkan fel a mai olvasó. Nem annyira jelképes, mint hinnénk, hisz Jézus maga a földre szállt – természetesen legkevésbé sem közönséges – kenyér:
150 Lukianosz összes művei I-II. Magyar Helikon, 1974. II. kötet 265. o.



119
„Zúgolódának azért a zsidók ő ellene, hogy azt mondá: Én vagyok az a kenyér, a mely a mennyből szállott alá.” Ján. 6; 41. Továbbá Jézusnak zoomorf megjelenései is közismertek, s ez az alakzata már nyilvánvalóan rokon, sőt, kompatibilis a kalevalai, ógörög stb. totemlényekkel, akikről beszéltünk. Mert Jézus Bárány is volt, és a bárány a Biblia jellegzetes áldozati lénye: „Másnap látá János Jézust ő hozzá menni, és monda: Ímé az Istennek ama báránya, a ki elveszi a világ bűneit!” Ján. 1; 29
A libator
A tor tehát egyre valószínűbb számunkra, hogy eredetileg egy szentséges ceremónia, mely legkevésbé sem minden vá
góállatnak dukál, miként azt hiszi pl. a nyelvészet.151 Csak annak jár, akit kiváltságos lényként, istenségként tiszteltek. Mert, nem beszél a magyar hagyomány se marhatorról se csirketorról – a lótor is idegenül cseng fülünknek –, igaz, ott van helyette a régi magyarok fehérló-áldozása, ami ugyanezt jelenthette. A néprajz definíciója szerint a tor az ős tiszteletére rendezett ünnepség, s a lúd kozmokrátor lévén ennek a kritériumnak is kiválóan megfelel, sőt, emberpatrónus istenség is, hisz lidércludvércként szinte már tolakodó a segítőkészsége. A lúd szentséges voltára vall az a puszta tény is, hogy a lúdtor egy naptári szenthez, Márton napjához (nov. 11.) kötődik. A naptári ünnepek egyébként is égi problematikákhoz fűződnek. Kérdés, hogy a Márton-naphoz nem olyanformán kötődik-e a libator, mint a Húsvéthoz máig sokfelé a húsvéti bárány rituális fogyasztása? Vagyis, hogy a lúd egy naptári
151 Megjegyzem, hogy a jelen számítógépes helyesírási program minden vágóállat nevével elfogadja egybeírni a tort.



120
személy zoomorf alakja lehetett. Várjunk csak? Hát erre akad egy Mártonnál még alkalmasabb naptári személy: a Luca! ... Na, erre majd még visszakanyarodunk, ha Márton lúdját kiveséztük! De mit is tartanak felőle? „Aki Márton napon libát nem eszik, egész éven át éhezik” – tartották. A liba csontjából az időjárásra jósoltak: ha a liba csontja fehér és hosszú, akkor havas lesz a tél, ha viszont barna és rövid, akkor sáros. [...]” Egy kalendáriumi regula szerint: „Márton napján, ha a lúd jégen jár, akkor karácsonykor vízben poroszkál.”
152
Mi is ennek a néma és kimondatlan üzenete? Az, hogy a lúd nem közönséges állat, mivel a jövő lett belekódolva. Az alábbiak ugyanezt tűnnek megerősíteni. „A legenda szerint Szent Márton alázatból a ludak óljába bújt, hogy püspökké választása elől kitérjen. A ludak azonban gágogásukkal elárulták. Ezzel a legendával hozható kapcsolatba a Szent Márton lúdja kifejezés, amelyet használtak a Márton napján elfogyasztott hízott liba és a földesúrnak ezen a napon adandó lúd megnevezésére egyaránt. A Márton-napi lúd mell
csontjának színéből jósoltak az időjárásra.” 153 Az előbbiek összegzéseképpen felvetjük, hogy Szent Márton legendájába bemenekült a lúdtorhoz kötődő pogány hiedelem. Vagyis a tűzzel-vassal űzött, ámde talpraesett őshagyomány Márton lúdját igen ötletesen búvóhelyként használta, hogy háborítatlanul továbbélhessen. Ez teljesen világos, hisz a lúdtor és a csontjából való jóslás legkevésbé sem szervül az eredeti legenda gondolatiságába. Nem szervül? Hátha Szent Márton lúdja sem olyan ártatlan ludacska, amilyennek mutatkozik...
152 Magyar Néprajz nyolc kötetben. 7. köt. MEK Könyvtár
153 Uo.



121
Az árulkodó gágogás
Szent Mártont, mint az előbb megmutattuk, a ludak gágogása árulja el, amikor – miként a bibliai Jónás – megpróbál kitérni fátuma elől. „A legenda szerint Szent Márton alázatból a ludak óljába bújt, hogy püspökké választása elől kitérjen. A
ludak azonban gágogásukkal elárulták.” 154 Eszünkbe se jutna egy ilyen kedves történet hitelességét kétségbe vonni, ha mindez nem egy szépen fejlett mítoszsablon volna. És ha sejtelmünk igaz, akkor mindez felülír egy ennél sokkalta ismertebb és elegánsabb legendát: Amikor a gallok Rómát ostromolták, s egy alkalommal az éj leple alatt akarták megmászni a Capitoliumot, Juno „szent lúdjai” felriasztották gágogásukkal az álomba hullt őrséget, s így e szentséges hely elfoglalása – hála a libáknak – nem sikerülhetett. Vegyük szó szerint, hogy e ludak szentek voltak. Magyarán: nem közönségesek, miként Márton lúdjai sem! A Kalevalában ugyanez a jelenet némileg másképp, ám viszszaköszön. Ott is egy nem akármilyen támadásra – Észak nevezetes hegyének megrohamozására – figyelmezteti Észak Úrasszonyát egy ugyancsak kellemes hangú szárnyas, amikor Väjnämöjnen és tettestársai a szampót tőle szépen ügyesen elrabolják: „A daru egy furcsát füttyent, Rikolt rútul a megszeppent, [...] Fölveri az alvó Pohját,
Fölkelti gonosz hatalmát.” 155 Észak Úrasszonya eztán vadul a szampo-rablók nyomába veti magát, s menti, ami menthető...
154 Uo.
155 Kalevala. Szemelvények a finnek naiv eposzából. Ford. Vikár Béla. MEK Könyvtár.



122
Gyanúnk szerint ezek nem egyedi gágogások, a szent szárnyasok reszortja gazdájukat ilyen esetekben kutyaként figyelmeztetni. Erre Önök most azzal vádolhatnak minket, hogy mindent összemosunk, hisz a Kalevalában nem lúd, hanem daru a rikoltozó szárnyas.
Lúd- és darutánc
A lúd és daru természetesen más tészta, de fura, hogy mindkettőjük nevéhez ugyanaz a legősibbnek tartott tánc-rituálé, az ún. labirintustánc kötődik. Ez volna a régi görögök darutánca, mifelénk kacsatánc vagy épp ludasjáték a neve. Ez is egy fontos érv amellett, hogy a magyar hagyomány lúdja nem akárki, s legendái a lidérc-lúdvérc bűvkörébe tartoztak eredetileg: „A speciális táncok közül a [...] a ludasjáték nevű
labirintustáncot kell megemlítenünk.” 156 Külön szerencse, hogy a néprajz is labirintustáncnak tudjamondja a ludasjátékot, avagy kacsatáncot, ez ugyanis minősíti az ügyletet: A labirintustánc, labirintusjáték – a régi görögök ún.
darutánca 157 – valójában az elrabolt égitest kiszabadítását rendeltetett eljátszani az alvilág labirintusa mélyéből. Ilyenkor, a megszabadult személyek – akár a kacsa, libatánc esetében – totyognak a vezető után, úgy követik, miként a gúnárt a csemetéi. Egyiptom szentséges Nagy Gágogója – Geb földisten – félállásban épp egy ilyen túlvilági stalker. Vagyis ez a példa öszszekötő láncszem a ludasjáték és a labirintustánc megértéséhez. Geb ugyanis néha: „[...] teljesen libaként [jelenik meg], mivel a liba volt a szent állata. A Túlvilágon ő vezeti a holtak első lépte
it.”158
156 Magyar Néprajz nyolc kötetben. 6. kötet. MEK Könyvtár.
157 Robert Graves: A görög mítoszok. I. kötet. Európa, 1970. 545. o.
158 Egyiptológiai tezaurusz. Thabet Mona. MEK Könyvtár



123
Az előbbi liba itt is egy istenség, pont, miként a mi lidércludvércünk, épp ezért a ludasjáték valójában lidérctánc, demiurgusztánc lehet. Megint csak arra jutottunk, hogy félő, hogy a néprajz nem a megfelelő személyigazolványt állította ki a lidércről, lényegében identifikálhatatlannak találva, jóllehet, ő az egyik teremtőistenség. A lidérc lelepleződése nem csak a magyar, hanem az egyetemes demiurgusz-kutatás szempontjából is fontos lehet, hisz olyan vonásokat is megőriz a régi képletből, amelyek máshonnan hiányoznak... Na, de folytassuk, mert vannak még adósságaink:
Luca-ruca
Arra jutottunk az előbbiekben, hogy ezt a szegény Szent Mártont nem közönséges lúd buktatta le az ólban. Közben felvetettük, hogy egy másik naptári személy: Luca védőszárnyai alá is besurranhattak lidérc mesék. Ott ugyanis épp olyan történeteket talál az ember, melyeknek semmi keresnivalójuk a Luca nevű, szüzességéért mártírhalált halt naptári szent környezetében. Róla a magyar néphit kétféle portrét őriz: egy jóságos és egy boszorkányos Lucát. Ez az utóbbi Luca immár félreérthetetlenül ludvérc, hisz lúddá, rucává válik, vagyis itt tökéletesen leleplezi ősi-önmagát: „Vénlány ‘párutt’ Luca napján, Luca asszony odament hozzá kis ruca képében. „Csak sáppogott, csak sáppogott a lába alatt.” A vénlány megfenyegette, mire a ruca felkapta, a párlósajtárba vágta, leforrázta (Somogy
m.)” 159 Lám, ez a Luca rucává válva hű lett nevük hangalaki rokonságához is, (Luca-ruca-lúd) is és tőrőlmetszett ludvércként viselkedett. A szakkutatás ezt sem érdemesítette figyelemre.
159 Magyar Néprajzi Lexikon. Akadémiai Kiadó, 1977-1982 MEK Könyvtár.



124
Még valami: A Luca-napi szokások egyike az ún. „kotyolás”. Ez a szokás a szárnyasok, a tyúk és lúd szaporaságát hívatott szolgálni. Újkéren így kotyolnak: „Luca, Luca, kity-koty!
Tikotyok lúdjok ülősek legyenek!” 160 Ámde, mint az előbbiekben láttuk, a tyúk és a lúd a magyar hagyományban épp a lidérc tipikus megjelenési formája. Luca napkor továbbá elszabadulnak a negatív erők, ez is valamiféle demiurgusz erődemonstrációra vall, főként, ha eszünkbe jut, hogy egykor épp Luca-napra esett a nevezetes téli napforduló. A Luca neve a latin fényből – Lux – ered. Nem a demiurgusz Lucifer napja lehetett ez vajon eredetileg? Ez esetben a magyar lidérc igen jó stílusérzékkel hurcolkodott a Luca-napra legendáival. Vagy fordítva történt mindez? Az bizony még életszerűbb. Ez esetben a lidérc ünnepére költöztették utóbb Luca névnapját, miként Mithrász születésnapjára egykor Jézus születése napját. De mindez – miként minden ötletünk – természetesen nem több puszta felvetésnél...
Luca-krampusz?
Luca napja (dec. 13.) a naptárban nem esik messze Miklóstól (dec. 6.). Miklós Mikulásként a gyermekeket érdemük szerint ajándékozza. Akad viszont a mi zónánkban egy kis segítő társa is, akiről illetlenség elfeledkezni: ő a krampusz. De mi a csudát keres egy kis ördög a jóságos Mikulás jobbján? Miért szűri össze a levet Miklós, ez a méltóságteljes naptári szent egy sátáni lénnyel? Az lehet az ok, hogy ők ketten az ősi párost képviselik, a dualisztikus struktúrát a teremtés kezdetéről. És a mi lidércünk is pont egy ilyen krampusz: tele nagyvonalúsággal, segítőkészséggel, de azért képes büntetni is, mint Luca: „A Luca néha büntet, néha ajándékoz. Kikérdezik a gyerekeket, megimádkoztatják őket. [...]
160 Magyar Népszokások. Dömötör Tekla. MEK Könyvtár.



125
Aki jó, ajándékot kap, diót, mogyorót, a többit meszelővel, fakanállal ijesztgetik. Kókán a Luca-alakoskodók fehér ruhába öltözött fiatal asszonyok, a gyerekeket ijesztgették. Utána is mondták nekik: ‘Jön a Luca,
elvisz!’.” 161 A krampusznak virgácsa, aranyága is van, ez is olyasmiről vall, hogy a túlsó világból jöhetett. Összességében elmondható, hogy a naptári Luca árnyékában valójában a mi régi ludvérclidércünk éli tovább nagy vidáman életét, s a krampuszban is alighanem őt tisztelhetjük. Beszúrás: Utóbb – a kézirat lezárását követően – bukkantam még perünkhöz igen fontos, nem akármilyen vallomásokra: „Aki Luca napkor pénzt ad ki, annak Luca a mellére
ül.”162 Mi ennek az üzenete ügyünkben? Az, hogy Luca lidércnyomást okoz, tehát lidérc személyiség. Nemrég azt is felvetettük, hogy a demiurgusz-lidérc a fény születésnapjához kötődő régi ördög, azaz Lucifer karakter. Kandra Kabos nagy könyve ezt messzemenően igazolja. „Barna Ferdinánd akadémikusunk Ipolyival egyetemben azt vallja, hogy ‘Luca napja’ a régi naptár szerint
dec. 24.-re esett.”163 Hú, jut eszembe, elnézést, de a Luca naphoz kötődő boszorkányos praktikákról még nem is beszéltünk. Ámde sajnos nem is fogunk, bár nem csekély a csábítás, mert ez itt most a Kalevala, nem pedig a Lidérc könyve.
161 Magyar Néprajz nyolc kötetben. 7. köt. MEK Könyvtár.
162 Kandra Kabos: Magyar Mitológia. Kiadja: Magyar Ház Kft. 2006. 241. o.
163 Uo. 243. o.



126
Vissza a ludainkhoz
Väjnämöjnen tojásai
Az előbbiek jegyében kijelenthető, hogy a könnyeit vízbe hullajtó, s azok után egy (búvár)kacsát uszító Väjnämöjnen valójában kozmoszistenség. Ugyanabban a szerepben és mítoszórában veszíti el könnyeit, mint amikor a bolygótojások a Vízanya térdéről a mélybe hullnak. Ez az oka, s nem más, hogy vele, vagyis Väjnämöjnennel is el lehet mesélni az emberiség tán legősibb tojásvesztéses kozmogóniai képsorát: „Ekkor a vén Väjnämöjni térdét tengerből emelte, lábát loccsantva kidugta, égi vándor, kósza vadlúd helyet keresett fészkének. Fekete pontot lát a vízen tojt hát oda hat tojást,
hetediket vasból valót...”164 Immár kiokosodva kijelenthetjük, hogy nem egy mezei-, hanem kifejezetten búvárkacsának illett volna a könnyeket felhoznia a Kalevalában, pont miként a rokon legendákban. Ugyanis e tojások nem maguktól fognak felfáradni a tengerfe
164 Földisten leánykérőben. Finnugor mitológiai és történeti énekek. Ford.: Tandori Dezső. Európa Könyvkiadó, Budapest, 1982. 30. o.



127
nékről az égre, hanem egy olyan lény segedelmével, melynek épp ez a profilja. Szerencsére L. Honko mellénk áll ez ügyben, ő valahonnan tudja, hogy eredetileg a Kalevala is búvárrécéről beszélhetett: „A tengerben úszik Väjnämöjnen, akinek térde füves dombként emelkedik ki a tenger vizéből. A búvármadár oda rakja rézfészkét, és abba egy aranytojást to
jik...”165
Kiderült tehát, a térd körüli kacsák lényege, hogy búvártudománnyal rendelkeznek, hisz erre lesz szükség a mesékben. Lássuk csak a többi Kalevala fordítást! „Az idő alighogy múlott, csak egy csöppet tellegetett, előjön a búvárkacsa, egyenesen száll az égen, fészkének helyet keresni. [...] A vízanya, akkor nyomban – vízanya, egek leánya tengerből emeli térdét [...] Meg is rázza hát a térdét [...] a tojások vízbe vesznek,
tenger habjaiba hullnak...”166 Hát igen. Pechünk volt a számunkra oly kedves, s legszebb Vikár Béla fordítással, mert mind Rácz István, mind pedig Nagy Kálmán búvárkacsát szerepeltet fordításában. Lám, egy fordítás, nem fordítás!
Na és a művelt világ? Nem mindegy, miként láthatja az angolul olvasó vagyis igen szépszámú közönség ezt a kalevalai jelenetet?
165 Lauri Honko: Finn mitológia. In: A Tejút fiai. Tanulmányok a finnugor népek hitvilágáról. Európa, 1980. 189.
166 Kalevala. Kriterion, 1972. Ford. Nagy Kálmán. 11. o.



128
„When she ceased her supplications, Scarce a moment onward passes, Ere a beauteous duck descending, Hastens toward the water-mother, Comes a-flying hither, thither, Seeks herself a place for nesting.” Lám, ők, vagyis az angol nyelvterület is pusztán kacsának nevezi ezt a búvár-hatalmasságot, aki a Kalevala elején felbukkan. Vagyis tragikus mód e fordítás jóvoltából egy hatalmas olvasóréteg lett eleve elzárva e fontos kozmogóniai tematika megértéstől. Hisz a kacsa búvársága vezetheti el az embert, hogy ráismerjen: a szálak a búvármítoszhoz vezetnek. Igaz, mi is anélkül ismertük fel, de hát nekünk könnyű, mivel nem vagyunk szakmabeliek... Még annyit, hogy a finnek hiába tudják, hogy a kacsa búvár volt, ha nem tudnak vele mit kezdeni. Nem értik, hogy a kacsának alá is kell szállnia a mágikus matéria felhozatalára. Márpedig az a képsor, melynek meg kellett lennie, s amelyben e búvárfelszerelés értelmet nyer, úgy ahogy van, hiányzik! Hiányzik a könnyhullajtós jelenetből is, s a neves kezdő képsorból is, mely a Nap és a Hold születését tárja elénk, nem kérdés, hogy pompázatosan, ámde víz alól való felhozatalukról bizony alaposan megfeledkezve. Vagyis alámerülésük s felbukkanásuk fontos meséje maradt ki több helyütt is az eposzból.



129
Két teremtésmítosz?
Téves diagnózis?
Olyannyira hiányzik ez a jelenet a finnek értő emlékezetéből, hogy igen fontos félreértéseknek forrásává válhatott. Az igazán nagynevű Lauri Honko ezúttal félő, hogy tévesen diagnosztizál167, mert e fontos és kézenfekvő összefüggést elmulasztja felismerni: „Finnországban két teremtésmítosz ismeretes: mind a kettő nagyon elterjedt az egész földön. Az egyik a búvármadár-mítosz, a másik a világtojás-mítosz. Mind a
kettőnek a nyílt tenger a színhelye: az őstenger.”168 Miért tévedés mindez? Mert e két szövegtípus valójában egy és ugyanaz. Mélységesen összekapcsolódnak, s együtt adják ki az eredeti értelmet. További legendák is szólnak emellett, melyekről nem árt beszélnünk, mivel nem babra megy a játék: a Kalevala és általában a teremtéstörténetek, vagyis kulturális gyökérzetünk jobb megértése a tét:
167 Hangadó kutatók esetében egy-egy eltévedés hosszú időre félreterelheti az egymás sarkát taposó kutatást.
168 Lauri Honko: Finn mitológia. In: A Tejút fiai. Tanulmányok a finnugor népek hitvilágáról. Európa, 1980. 188. o.



130
Inkeri tojásgereblyézés:
Az inkeri teremtéseposz lényegében ugyanúgy kezdődik, mint a kalevalai: egy madár keres fészekrakási helyet a véghetetlen vizeken, s végül hatalmas megkönnyebbedésünkre egy (térd)zsombékra bukkan. Annak rendje módja szerint itt is vízbe hullnak a tojások, ámde itt – ellentétben a Kalevalával akad egy vállalkozó, egy fecske, hogy ellássa lényegében a búvármadár feladatát. A lényeg, hogy ez a Kalevalából hiányzó képsor másutt megvan: „Nap madara, fecskemadár fölgereblyézte a tengert, téres tenger minden nádját, s a sást, mit a nádasban talált. Lelt a veres egy felére, fehér tojás másfelére, harmadján sárga színűre: amelyik fél kékfehér volt halavány hold támadt abból, amelyik fél vérveres volt, világló nap támadt abból, amelyik pedig sárgállott,
futó felhő lett amabból.”169 Ez a fecske is demiurgusz féleség, jóllehet, nap madarának hívják. A lényeg, hogy ő is egy főégitest-kapcsolattal rendelkező szárnyas.
Tojás gereblyézés a Kalevipoegben:
Bizonyos, hogy az észtek „szentkönyve”, a Kalevipoeg is tud tengermélybe hulló égitest-tojások kalandjairól, s eredetileg nyilván sokkal többet, mint ami ebből megmaradt. Itt is sor kerül a tenger kikotrására, felgereblyézésére, látszólag más
169 Finnugor–szamojéd (uráli) regék és mondák. 1-2. Móra, 1984. 1; 116. o. A teremtés.



131
ként, mint az előbbi rokon szüzsében, ámde a két eset mégiscsak egy cipőben jár. „Mentek tenger medrét túrni, gereblyével gereblyézni, mélységes mélyet kotorni, gödrös medrét megkutatni. „Réz a kotró a kezükben acél a gereblye foga, vert vas a gereblye feje. Mit rántottak ki a rendből, széles tenger szemetjéből? Hullámrendből sas tojását, sűrűjéből vas sisakot, a sastojást a sisakban
a házukba hazavitték.”170 Lehet, hogy itt mégsem égitestek bukkannak fel a mélyből? Lássuk csak tovább a szöveget: „Sast talál a szénarendben, otthon óvott sasmadarát,
napfiát, a napon keltet...”171 Tehát a tojásból nap fia, azaz égitest ivadék kel ki, vagyis ismét csak képben volnánk...
A víz
De miféle vízen is lebegnek ezek a tojások? Az őskáosz, a Mindenség anyaméhének vizén, mely a legalkalmasabb konglomerátum egy új világ születésére. A szanszkrit hagyomány is tud egy Garuda-tojásról, mely tán nem teljesen idegen a vizsgált témáinktól: „Tojásként lebegek a mindenség hullámain [...] A mindenség méhében, a felmérhetetlen mélyben
Nyugszik a Világtojás.”172
170 Kalevipoeg. Észt hősének. Európa, 1985. Ford. Rab Zsuzsa. 99. o.
171 Uo. 114. o.



132
Könny-tojások
Mielőtt azt hinnék, hogy Väjnämöjnen könnycseppjeiről megfeledkeztünk, jelenthetjük, hogy szó sincs ilyesmiről. Hisz a búvárkacsa-felhozta könnyek valójában örvendetesen tojásszerűek: „[...] Väjnämöjnennek magának Könnyei kicsordulának, [...] Áfonyánál izmosabbak
Fajdtojásnál domborúbbak.”173 Tehát az analógia szó szerint veendő. A könnyek is világmagok lehetnek, a jövendő világ magjai. Hátha épp ettől pánikolt be a jó öreg Väjnämöjnen, hisz, mint Jákób és József esetében, nem akármikor, hanem haláluk közeledtével veszik térdükre utódaikat. Väjnämöjnen is azért sír, mert érzi, hogy csöngettek boldogságos világkorszakának!
Egy tojásos látomás
Az előbbi értelmezésünket egy kasszandai látomás is alátámasztja, egy runóban bukkantunk rá, ahol Väjnämöjnent óvja a „húga” egy végzetes utazástól: „Elmondanád, én egy húgom, mi az a harmadik halál? – Halld a harmadik halált: Evezel, tengerbe esel, tojást teszel a térdedre, ha a tojás sárgája, nagy napként süt, sugárzik,
sírva fakadsz férfi létedre.”174
172 Egyiptomi Halottaskönyv. Farkas Lőrinc Imre Kiadó. 73. o.
173 Kalevala. Helikon, 1985. Ford. Vikár Béla. 266. o.
174 Földisten leánykérőben. Finnugor mitológiai és történeti énekek. Ford.: Tandori Dezső. Európa Könyvkiadó, Budapest, 1982. 32. o.



133
Megfigyelték, hogy valóságos csokorba fűzve fordultak elő az előbb tárgyalt szöveghieroglifák. Egy sűrítményre akadtunk, mely mindazt, amiről szóltunk magába foglalja: Felbukkan a tojás a térden, s a tojásból napisten lesz. Väjnämöjnen pedig zokogásra fakad. Mi már azt is sejtjük miért: Mert az őt követő istenség eljövetele horgasztja le.
Hat szent izzadságcsepp
A csodálatos Iszlám Halottaskönyvben is vár ránk egy hasonló dimenzionáltságú könnycsepplehullás-féleség: „Allah ekkor elszégyellte magát, és izzadni kezdett. Hat verejtékcsepp hullott le róla. Akkor Allah az első cseppből megteremtette Abu Bakrt, a másodikból Ostmárt, [...] az ötödikből a rózsát, és a hatodikból a cédrust. [...] Arcának verítékéből megalkotta a trónt, a zsámolyt, a gondosan őrzött formázóasztalt, a tollat, a Napot és Holdat, a fátyolt és a csillagokat, valamint
mindazt, ami az égben található.”175 E hat szent csepp pont úgy hull alá, mint Väjnämöjnen könnyei. Nem teremtésmagok ezek is? Hisz belőlük bontakozik ki az új világ, a vadonatúj kozmosz. Tehát ez egy remek átmeneti szöveg a „könnyes” és „tojásos” kozmogóniai verzió között, valóságos hiányzó láncszem. Tévedést kizárva jelzi, hogy a könnyek és a tojások száma lényegében azonos, továbbá rendeltetésük is mélységesen egyezik.
Marjatta kishercege
Väjnämöjnen gyöngy-könnyei – melyekben a jövő uralkodója rejtőzik – nem akárhol, hanem a lápon tűntek el, onnan hozza fel immár gyöngyként a kacsa. Nyugtalanító, hogy a kis Marjatta-szűzanya is kísértetiesen hasonlóképp veszíti el csodacsecsemőjét, mind a dalnok a
175Az iszlám halottaskönyve. Farkas Lőrinc Imre kiad. 2003. 22. o.



134
könnyét, s ugyancsak a lápon. Mindez nem volna érdekes, ha nem épp Marjatta kisdedje, vagyis a vízből végül is előkeveredő gyermek fosztaná meg Väjnämöjnent – nyilván kozmikus trónjától – hatalmától hamarosan. De honnan tudni mindezt? Első kézből, vagyis Marjattától, aki miután meglett elkallódott gyermeke, felkér egy istenséget – Virokannas-t – a keresztapaságra, névadásra. Ámde az gorombán visszautasítja. Väjnämöjnen pedig egyenesen a gyermek agyonverését szorgalmazza – tehát sejthet valamit abból, amit a mai Kalevala szöveg már elfelejtett:
„Mivel lápon176 lett a gyermek, A földön bogyóból termett, Rejtsék a fiút a földbe, Epres domboldalba lökve, Vagy vigyék a vizenyőre,
Üssék fával agyba-főbe.”177 Ámde a mi Csodacsecsemőnk nem hallgatja tétlenül mindezeket, helyén van az esze, s két pillanaton belül mattot ad a morcos öregnek: „Szól a kéthónapos gyermek A kéthetes rájaförmed: „Óh, vénember, gyámoltalan, Gyámoltalan, dologtalan, Bizony, balgán bíráskodtál, Igaz törvényt megmásoltál! Hisz nagyobb okért is téged, Sokkal durvább dolgok végett Nem vittek a vizenyőre, Nem is vágtak fával főbe, Mikor ifjabb férfiésszel Anyád szültét ígérted el, Feloldanod tenfejedet,
176 A láp-mocsár általában pokoli helyszín a régiek szemében.
177 Kalevala. Helikon, 1985. Ford. Vikár Béla. 320. o.



135
Jómagadat megmentened.”178 Na, ez elevenébe talált. Väjnämöjnen behúzza fülét, farkát, mert, amit itt kiteregettek, az valóban a szennyese. És nem fogják elhinni, a nagyhatalmú táltos miként reagál? Rögvest lemond az összes hatalmáról, s a csecsemőt pedig Virokannas nyomban felkeni a királyok királyává. Na, de miért? Arra kell gondolnunk, hogy mivel leleplezte a szent dalnok múltját, kínos titkait! Az eredetét! A személyiségkódját. A titkos nevét. És azokban a fura érthetetlen, mitikus időkben nem így a mai magyar közéletben – úgy látszik, ha valaki lelepleződött, következményeket, hatalomvesztést vont maga után. Hogy is állunk ezekkel a lemondatásokkal, s a fura mód ide kapcsolódónak tűnő „titkos név” kérdéskörével? E tematika körül meglehetősen pezseg az őskori levegő. Nézzünk utána ennek az amúgy is izgalmas őskori kérdésnek, hisz hátha közelebb kerülünk annak megértéséhez, hogy mi módon bírta rá Väjnämöjnent a csodacsecsemő, hogy mondjon le javára a királyságáról?
178 Uo. 320. o.



136
Titkos név
Átvilágítás
Lássuk hát, hogyan is jutni hatalomhoz az antik világban? „A szamojéd sámán hatalma teljesen tudásától függ. Ha ismeri a dolgok eredetét, akkor azok a hatalmában
állnak.”179 A modern ember, ha úrrá óhajt lenni valamin – vagy valakin –, a működési elvét igyekszik kipuhatolni, megérteni. A régiek a jelek szerint abból indultak ki, hogy a mindenségnek volt egy kiinduló helyzete, s az okok oda vezetnek vissza, onnan erednek. Ha felgöngyölítjük a múltat, eljutunk a Válaszokig. Väjnämöjnen térdsebéről már szóltunk az előbbiekben. Ő akkor ott a balta, azaz a vas eredetét göngyölíti fel, s ha jól emlékszem, kideríti, hogy a darázs mérge került a matériába, melytől gonosszá változott. És eme oknyomozása eredményeképpen hatalma lesz a vas felett, s válik halálos sebe mégiscsak kezelhetővé. Vagyis átvilágítja az ügyet. Jut eszembe, van egy ködös értelmű magyar ősfogalom, amely eddig megfoghatatlan volt számunkra, a múlt egyik csodabogara, de mintha épp az előbbi jelenet lényegét képezné: nem ráolvasás az, ami itt történt?
179 Vértes Edit: Szibériai nyelvrokonaink hitvilága. Tankönyvkiadó, 1990. 206. o.



137
A magyar ráolvasás alatt a néprajz valamifajta megfoghatatlan mágikus szavakkal történő varázsbűvészkedés ért. Nem olyasmit jelent a ráolvas, vagy a fejére olvasás, amiről épp most beszélünk? Hisz az az elv lakik itt is, hogy aki tudja, ismeri valaminek, valakinek vagy egy betegségnek az eredetét, gyökerét. Ezzel megsemmisíti a bajt, betegséget. Ismeri a gonosz születését, múltját. A lényeg, hogy a ráolvasás eredetileg nem a régi ember gyermekded mágikus szélhámossága, hanem a baj leleplezésére szolgáló őstudományos oknyomozó munkamódszer.
Titkos név
A titkos név kérdéskör is az előbbi dimenzióban érezheti magát otthonosan. Hisz azt foglalja magában, miféle hatalmak állnak a háttérben, kik vagy mik a mozgatórugók? A világ túl felén – Gilbert és Ellice szigetek – mindmáig él és virul ez a gyakorlat, vagyis érvényes az ősi axióma:
„Megtudta nevüket, hatalma lett felettük.”180 Egyiptomi legendákból, sőt, magából a Bibliából is jól ismert alaphelyzet az istenség legtitkosabb nevének értelmetlennek tetsző faggatása. Az ember csak bámul, hogy mit akarhatnak ezzel? S most felvetődik a válasz lehetősége, hogy ezek nyílt vagy burkolt hatalom átvételi törekvések. Egyvalami bizonyos. E jelenségre az elemzők kielégítő válasszal – tessék utánanézni – a legkevésbé szolgálnak, hanem beindítják az ilyen esetekre rendszeresített ködgépet... Mit jelenthet hát a titkos név? Hatalmat? Mérlegeljük hát, nem lehetnek-e ezek a jelenetek általánosságban is hatalomátvételi kísérletek?
180 A szép delfinlány. – mítoszok és mesék a Gilbert és Ellice szigetekről, Európa kiadó 1976. 10. o.



138
Fogfájós hatalomátadás
Lássuk immár ismét a kalevalai ráolvasásos jelenetet közelebbről, melynek szövegelőzménye az, hogy a csodacsecsemő bajban van, ugyanis még nincs megkeresztelve. Nem a keresztelés itt a lényeg, mert hol volt még akkor a kereszténység, amikor a kalevalai szövegek már rég virultak?! A gond az, hogy még nincs neve. Mindenképpen nevet kell szereznie! Ekkor szerez is: Väjnämöjnen nevét veszi el ekkor, azaz kozmikus rangjától fosztja meg. Mivel, miként nemrég idéztük, ráolvasta eredetét: „Fut a vén, keresztel frissen, Megönti a fiút menten, Karjala felett királynak,
Minden országok urának.”181 Most még az is felvetődik, hogy a szent dalnok Väjnämöjnen nem csak égitest szabadító volt, hanem még aranykori nagy király is lehetett, ez derül ki az utalásokból. Eltávozik, mint Kronosz: „Szükség lesz majd énrám újra Várnak vissza, hívnak vissza, Új szampónak mesteréül, Új dalmondásnak szeréül, Új holdnak kerítőjéül, Új napnak derítőjéül, Hold és nap, ha újra elszűn, Világból az öröm eltűn.” Ott az öreg Väjnämöjnen Elevez dörögve innen A rézből remekelt sajkán, Ércből épült kis tutajkán, A legfelső földanyáig,
A legalsó éghatárig”.182
181 Kalevala. Helikon, 1985. Ford. Vikár Béla. 320. o.
182 Uo. 321. o.



139
De hát vajon honnan a csudából tudhatta meg ez a dörzsölt, párhetes csodacsecsemő Väjnämöjnen féltve őrzött kínos titkait? A láp erre alkalmas terep, s járt is ott, hisz épp oda hullt le anyja térdéről, azon a tragikus napon. A láp, a mocsár ugyanis egyes felfogások szerint maga az Alvilág, ahol bizony különleges titkokhoz, képességekhez is juthatnak a szerencsésebbek. Odüsszeusz is ide látogat le, s minden valamire való hérosz információközpontnak, beavatási helyszínnek tekinti.
Jákob faggatja Istent
Akad egy bibliai mese, amely a gondolkodás vétkébe eső olvasót ismét csak zavarba ejti. Amikor Jákób annál a bizonyos révnél megküzd Istennel, s ráadásul még le is győzi. De hogyan is fest e fura jelenet? Az önkéntes száműzetéséből új családjával hazafelé igyekvő Jákóbnak egy furcsa révnél egy különös ismeretlen állja útját. Meg kell küzdenie ezzel a nem egyértelműen isteni, hanem inkább démonikus figurával, miként a mesék sárkányaival szokás, ugyancsak a révnél, hídnál, vagyis egy kozmoszhatáron. A szent szöveg sejtet ugyan valamit, de nem teszi könnyűvé annak megértését, mire megy ki a küzdelem: „És monda [Isten]: Bocsáss el engem, mert feljött a hajnal. És monda Jákób: Nem bocsátalak el téged, míg meg nem áldasz engem.” 1M32;26 „És monda néki: mi a te neved? És ő monda: Jákób.” 1M32;27 „Amaz pedig monda: Nem Jákóbnak mondatik ezután a te neved, hanem Izráelnek. Mert küzdöttél Istennel és emberekkel, és győztél.” 1M32;28 „És megkérdé Jákób, és monda: Mondd meg kérlek, a te nevedet. Az pedig monda. Ugyan miért kérded az én nevemet? És megáldá őt ott.” 1M32;29 Tanulságos megmutatnunk a bibliakutatás miként értelmezi előbbieket:



140
„...Így a történet [Jákób és az isteni lény között] lehet
a szellemi küzdelemnek, és kitartó imának a képe.”183
Biztos igazuk van, sőt, fején találták a szöget! Mi másról szólhatna ez, mint a kitartó imáról?! De mi toldjuk meg annyival, hogy Jákób áldás-kérése összességében nem áll távol attól a kalevalai keresztelőnek mondott, ám annál bonyolultabb helyzettől, melynek során a csodacsecsemő nevet, s hatalmat szerez.
Áldáskérés?
Jákób előbbi áldás-kérése tanúsítja, hogy e jelenettípus – ha valóban jó irányba tapogatózunk – igazándiból a hatalomszerzésre vonatkozhatott. Hisz Jákób az istenség nevét, neve feltárását követeli. Sőt, okkal gyaníthatjuk, hogy el is rabolja nevét, ezáltal hatalmát szerez fölötte. És egyáltalán! Nem is névadások ezek a kalevalai-féle jelenetek, hanem névrablások! Tán Jákób sem egyszerűen megtudni akarja Isten nevét, hanem megszerezni azt, s általa hatalmát. Neki egyébként is van gyakorlata az ilyesmiben, amikor az Ézsaúnak kijáró atyai áldást melyből furcsa mód, csak egy van – megszerzi. Ez az áldás is mintha egy mágikus ige, hatalmi eszköz volna. Tehát a név faggatása, kipuhatolni, az áldást kérés, vagy épp keresztelés forszírozása egyaránt hatalmi törekvést leplez. Jákób sikerrel jár, úgymond „legyőzi Istent”, aki megáldja őt. ergó, felkeni, átadja a nevét. A rév eme különös istensége még ott frissiben ki is nyilvánítja a Jákóbtól elszenvedett vereséget. „Amaz pedig monda: Nem Jákóbnak mondatik ezután a te neved, hanem Izráelnek; mert küzdöttél Istennel és emberekkel, és győztél.” 1M32;28.
183 Biblia. Szent István Társulat, az Apostoli Szentszék Könyvkiadója, 1992. 64. o.



141
Hogyan lehetett ezt a küzdelmet eddig másképp értelmezni? Eredetileg alighanem alvilági istenséget győzött le itt, s fosztott meg hatalmától, olyat, aki fél a kakaskukorékolástól, vagyis a fénytől... Väjnämöjnen az ominózus jelenet után nyíltan királlyá keni fel a Csodacsecsemőt, tehát a most tárgyalt bibliai eseményeknél is ugyanez történhetett. Mutatja ezt az is, hogy Jákób itt és ekkor egy vadonatúj nevet – szerintünk rangot – kap! Innentől fogva Izráelnek is neveztetik. Ez azt is jelenti, hogy a kozmikus ranglétrán feljebb hágott, hisz ez egyúttal topográfiai rang is. Mondhatni, a réven történő győzelme folytán ekkor relatív földapává lép elő. Megjegyzem, a sárkányokon, gonosz lényeken is víznél, hídnál szokás győzedelmeskedni. De mért kell itt ennyit magyarázkodnunk?! Ha valaki legyőz egy Legyőzhetetlent, az önmagmában is hatalomátvételt és -átadást jelent. Még akár Keresztelő János és Jézus neves Jordán folyónál történő találkozása hátterében is efféle asztrálmítoszi rendező elv munkálkodhat, persze egész más szövegfelfogásban. Miért? Jóllehet, ott persze nyoma sincs tusának, ámde van helyette keresztelő. Még a hatalom átruházás mozzanatát is a jelenetbe kódolták, hisz János arra céloz, hogy aki most utána jön az őnála sokkal hatalmasabb. „Ő az, a ki utánam jő, a ki előttem lett, a kinek én nem vagyok méltó, hogy saruja szíjját megoldjam.” Jn. 1;27 Jézus ekkor, ennél a keresztelőnél kapja meg égi hatalmát. Szóval, nagyon úgy fest, hogy e jelenetek hátterében – ha nem is közös, mégis – rokon, égi hatalomváltásról árulkodó kozmosznaptári klisé rejtőzködik. Hogyne volna kozmikus hatalomváltás, még a galamb is leszáll fentről, miként a kezdet kezdetén a vizekre Isten lelke... De itt most Kalevala kutakodás ügyben egy valami érdekes csupán számunkra: Marjatta keresztelést kér, amire válaszképp végül is felkenik a Csodacsecsemőt a királyok királyává, s a ravasz Väjnämöjnennek meg annyi... meg egy bambi.



142
Ré titkos neve
Csaknem elfeledtünk egy óegyiptomi névrablásos jelenetet, melynek már címe is ügyünkhöz oly sokat ígér: Hogyan tudta meg Ízisz a napisten legtitkosabb nevét?
„Csak egy dolgot nem ismert [Ízisz] ez a mindentudó istennő: nem ismerte Ré, a napisten leghosszabb nevét. Ré napisten [...] megöregedett ekkor már, nyála kicsordult, és lehullott a földre. Ízisz ott termett, és a nyálból és agyagból kígyót formált. Aztán elhelyezte
egy keresztúton, ahol a nagy isten sétálni szokott." 184 Ezt követően a kígyó félholtra marja a szerencsétlen nagy Napistent, aki kínjában a titkos nevét kikottyantva lényegében teljes hatalomátadásra kényszerül. A Ré nyálából támadó kígyó valójában az ő utódja, hisz a nyálat, s egyéb testnedvet egykor egyfajta semennek tekintette a jelek szerint az egész régi világ, mágikus váladéknak, vagyis nem pusztán annak a taszító légúti váladéknak, aminek Önök. Egy japán mese is kész tanúbizonyság arra nézve, mi mindent beleálmodtak a régiek: „Már csak egy nyila volt Hideszatónak. Hirtelen eszébe ötlött az, hogy az emberi nyálnak varázsereje van. Az utolsó nyílvessző végét bevette tehát szájába, ott tartotta egy ideig, ezután hirtelen az íjába tette, és gondosan célzott. Az utolsó nyíl megtette a hatását:
szétzúzta a százlábú agyvelejét.” 185
Egy méltóságteljes köpés
Felvetésünket, hogy a régi köpetet nem árt nagyobb tisztelettel szemlélnünk, igazolja, egy igen életszerű mordvin kozmogóniai szöveg:
184 Dobrovits Aladár-Kákosy László-Komoróczy Géza: Bábel tornya. Móra Ferenc Könyvkiadó, 1964. – Az ókori Közel-Kelet mítoszai és mondái. 81. o.
185Japán népmesék és mondák. Kiadja: Budo Ismeretterjesztő Kiskönyvtár, 1995. 43. o.



143
„A mordvinok ismernek egy hosszú történetet CsamPaszról, az Istenről, aki ide-oda ringatózott egy kövön az ősóceánban, erősen gondolkozva azon, hogyan teremtse meg a világot, s aztán hogyan uralkodjon rajta, miközben így panaszkodik: „Nincs fivérem, se társam, akivel megbeszélhetném a dolgot.” Dühösen a tenger
be köpött, s a köpet nagy heggyé186 vált, amelyből a sátán emelkedett ki és társul ajánlkozott a megbeszé
léshez.” 187 Tehát, miként az előbbiekben, itt is egy nem kívánt utód jön létre eme testnedv felelőtlen elbocsátása nyomán, s kezdődik általa egy új fejezet a kozmosz életében. még Egy, tán idevágó privát megjegyzés: az előbb a talpamra ragadt egy egyforintos, melyet már jó ideje kerülgetek, felvettem hát, és csak úgy, ösztönösen megköpködtem, először életemben. Akkor villant eszembe, hogy ez a jól ismert szokás a pénz szaporítását szolgálhatta, vagyis épp, amiről beszéltünk.
Egy csipet tanulság – Könnyből emberek
Térjünk csak vissza mindezek jegyében arra, mit is jelenthet még a nemrég szemlélt egyiptomi nyál-elcsöppenéses jelenet, ha már ezek a dolgok az ősfilozófusok szívügyeinek tűnnek. Tehát Ré, a nagy király megöregedett, ideje letelőben, vagyis világkorszak váltás várható. De gondoljanak csak bele, ő is ugyanúgy lepottyant valami cseppet – ezúttal nyálat –, miként Väjnämöjnen a könnyét. Vagy, akár az idézett legendai Allah, kinek szent arcáról áldásos veríték cseppek hullnak alá a mélybe, az új világ magvaiként. Valójában még egy óegyiptomi
186 megj: Ez a hegy itt a Víz-, ill. Földanya pocakjának tűnik, vagyis itt egy ember-analóg születés sejlik.
187 O. Dahnardt. Natursagen. (1907-12), vol. 1. 60-62. o. In: Hamlet malma. Giorgio de Santillana és Hertha von Dechend. Pontifex Kiadó, 1995. 348. o.



144
példát sodrott elénk a jószerencse, annak végső bizonyítékaként, hogy kötelességünk ebben az irányba kutakodni: „Aranykor-mítosz, mely arról szól, hogy Ré elkóborolt gyermekei (Su és Tefnut) után küldte fél szemét, hogy keresse meg őket. A szem sokáig elmaradt, s mire visszajött, Ré már csinált magának másik szemet. Erre a szem megharagudott és könnyet hullajtott, amelyekből emberek születtek. Dühösen lángba borult erre a szem, Ré pedig kígyóvá varázsolta s a homlokára rakta. Most is onnan okádja a tüzet, ha ellenség köze
lít.”188 A nem túl tájékozott, ám őskori iránt annál inkább érzékeny Mereskovszkij összefüggést érez az emberteremtés és a fentről aláhulló isteni cseppek között: „A világ Isten emanációja: a teremtés napján az ember lelke „könnyként folyt ki isten szemeiből” és az istenek lelkei „úgy jöttek ki isten szájából, mint a szavak
az ember szájából”.”189 Ezek a csöppek ugyanazok, mint a nemrég tárgyalt világmagok, a jövő vetése. Ismétlem, ilyenkor mindig egy világkorszak határán vagyunk, és ekkor következnek be a „csöppenések”. Láttuk, hogy Ré egyiptomi Napisten vesztét is elcsöppent nyála okozza, mely végül kígyóvá válva ellene fordul. Mintha az elvesztett testnedv hozná a bajt az istenségre, fordulva ellene. Eszerint Väjnämöjnen is csak magát okolhatja, hogy uralma szomorú véget ért, mert nem vigyázott eléggé könnyeire. Óvatosabbnak kellett volna lennie! Ott sem akármi, hanem gyöngy támad belőle odalent, vagyis egy utód-lény. Nem akarok pletykát indítani, de az ő könny-gyöngye alighanem azonos lehet Marjatta gyerekével, aki ugyanazokat a kozmikus szférákat járta be, lezuhanva, s veszi át az ő hatalmát.
188 Egyiptológiai tezaurusz . Thabet Mona MEK Könyvtár
189 D.Sz. Mereskovszkij: Kelet titkai. Holnap kiadó, 1992. 48. o.



145
Mert a könnyből támadt gyöngy nagyon is képes istenséggé válni, az ógörögség is jelentkezik mindezt tanúsítani. Mindenki ismeri a jelenetet, csak nem sejtettük, hogy eredetileg ilyesmiről szólhatott. Vénusz születésére gondolok.
Uránusz „könnye”
A gyerekgyűlölő, azokat megszületni nem engedő Uránusz égapára, mint ismeretes, ráun a családja, mégpedig okkaljoggal: fia, Kronosz a mama segédletével végképp megfosztják a további nemzés fáradalmaitól. A kasztrálás folyományaként Uránusz férfiassága – akár Väjnämöjnen könnyei – a tengerbe pottyan. Jóllehet, a legenda itt vízbe hulló nemzőszervet emleget, de előbbi példáink trendje felvetteti velünk, mi van, ha ami itt a mélybe hull, azok az égapai magvak voltak? Miként másutt a könny, izzadtságcseppek, vagy épp térdi tojásocskák...
Paleo-rokon szövegstruktúrák ezek, egymás tájszólásai, hisz Uránusz cseppjeiből is egy égitest-istenség születik: a Vénusz, aki viszont egy csillag. Ő Uránusz utódja. Vénusz egyszerre gyöngy és csillag. Gyöngy, hiszen, tessék belegondolni, hogy kagylóból születik. Azt, hogy a régiek egyébként is hajlamosak voltak égi gyöngynek látni, mutatja egy kínai mese. Itt, ez a gyöngy is a víz alól kerül elő, miként az előbbiek. „Ahogy a [ár]víz legmélyebb pontja visszahúzódott, egy nagy kagylót találtak az emberek az árokban. A kagylóban egy fekete nagy gyöngy volt. A falusiak elhatározták, hogy a gyönggyel megajándékozzák Ah Ert. [...] Amikor este lett, Ah Er elővette tarisznyáját. Micsoda ragyogás tört elő belőle! Kékesen, kristályosan villogott, mint a hold sugára. Mellesleg, a hold felé tartva, a Hold ragyogása eltűnt mellette. A gyöngy ezüstös fénye beragyogta a folyót, és olyan világos volt, mintha nappal lenne.



146
A szép lány megfogta a gyöngyöt, és a levegőbe dobta. Ah Da becsukta a szemét, mert nem bírta el a nagy ragyogást. Amikor kinyitotta, egy arany palotát látott
maga előtt, és a tetőn ragyogott a drágagyöngy.190 Nem kérdés, hogy egy új, gyöngyből vált Nap születésének lehettünk tanúi.
A Vízanya kagylója
Vénusz születését manapság Botticelli szemével szokás elképzelni: egy rózsaszín szépség, windsurfözés közben a tenger hullámain, egy kagyló hátán lovagolva. Kicsit másképp történhetett, csak hát mára már javarészben kihulltak a megértés láncszemei. A kérdéses kagyló, melyből majd a szerelemistennő kikel, alighanem a Vízanya nőiség-testzónája, amely a fentről aláhulló uránuszi „égi áldás” befogadója! Olyasmi, aminek a medúzát vagy placentát láttuk, mondtuk, távoli szigetek kozmogóniai meséiben. Aki látott már kagylót, nyilván elmerengett, vajon mire is emlékeztet ez külcsín, illat tekintetében. Hát eredetileg ettől a filozófiától tekintik mindmáig a kagylót afrodiziákumnak191, s nem mástól. Botticelli már tudja, hogy a kagylóból nem egy antropomorf Vénusz, hanem ragyogó égitest-gyöngy születik, pont, miként Väjnämöjnen aláhulló könnyéből, melyek alant ugyanígy gyönggyé „dalmahodtak”. A lényeg a távlat: ilyenkor egy kozmikus nemzéssel van dolgunk, a Fenti istenség magja megtermékenyíti a Lenti elv női istenségét, és egy új világ születése van készülőben. Uránuszt is ugyanúgy hatalmi ciklusa végén fosztják meg „könnyeitől”, ahogy ilyenkor illik. Vagyis a kozmoszóra mutatója is minket igazol, jelezve, hogy egyazon ősmese-típusba csöppentünk minden alkalommal az előbbiek során.
190 A Távol-kelet varázsa. Gazella Könyvkiadó, 1999. 50-51. o. (Az éjjel világító drágagyöngy.)
191 Pont miként – sajnálatos mód – az orrszarvú szarvának morzsaléka.



147
A kagyló férje
A haide indiánok megőriztek nekünk egy kagylós legendát a Csendes-óceán partján, az előbbi felvetésünket fenntartással fogadók számára. Elképesztő, ahogy itt összejön mindaz, amikről az előbbiekben szóltunk, úgy a szereplők, az események, sőt helyszínek is egybevágnak. Íme a jelenet, melynek hőse egy holló. Ő viszont valójában egy nagyhatalmú sámán, vagyis épp a mi emberünk, kire annyi időt vesztegettünk: „[Ez a holló-sámán] tetszés szerint le- és felvehette a tollruháját, mivel a nagy árvizet egyetlen ember sem élhette túl, a varázserejű holló összeházasodott egy
tengeri kagylóval.”192 Tehát ez a jómadár is egy tollas gúnyával ékeskedő demiurgusz személyiség, sőt, egyenest kozmokrátor. Jelzés értékű, hogy a Kagylócskára találása egy özönvíz után, káoszt követőn történik. És ekkor lépnek frigyre, s alighanem egy Vénusz ragyogású Gyöngyszemük is születhet, az ég ékesítésére. Vagyis e Kagyló és a nász puszta ténye megelőlegezi, hogy itt is gyöngyök szállnak majd fel a mélyből. De a legfontosabb, hogy e sámán-madár és kagyló násza alkalmas a kozmosz újjáélesztésére is
192 A tündérek hagyatéka. Yliaster Daleth-Rhiannon Gwyddbwyll. Édesvíz Kiadó, 1994.296. o.



148
A búvármítosz magyarul
A titkok vize
A magyar verses őshagyományban olykor valóságos csokorban bukkannak elénk a vizsgált búvármítoszi mozzanatok, úgyhogy méltánytalanság volna hallgatni felőlük. No persze a véletlen is produkálhat ilyesmit, de nagyobb az esély, hogy egy őskövület sodródott utunkba. A Kis Júlia című balladánkban egy leányzó kesereg a vízbe hullott gyöngyei felett: „Hogyne sírnék asszony-anyám Elvesztettem gyöngyös pártám Beléesett a Dunába, A Dunának közepibe. [...] Hallod-é te asszony-anyám Hívassuk fel Bíró Jankót, Bíró Jankót vízi búvárt,
Hogy fogja ki gyöngyös pártám...”193
Nem ismerős ez valahonnan? Van itt víz, vízbe hullás, sírás, búvár is, amely gyöngyöt hoz fel a mélyből, miként a nemrég végigkóstolgatott finnségi és egyéb példáinkban. Remek, hogy
193 A nagy hegyi tolvaj. Magyar népballadák. Magyar Helikon, 1971. 165. o.



149
a gyöngy odalent itt is átlényegül, ezúttal tulipánná válik, Júliával egyetemben, mivel a gyöngyös párta valójában maga az udvarlója volt, személyesen. És – egy kicsit – Júlia is belehal az érzékeny veszteségbe. Hogy kerülhettek egy ilyen nem túl ősinek tetsző legendába, melyet a néprajz jó esetben pár száz évesre taksál, ily ősi hieroglifák? Mi ez az egész? Az történt, hogy egy szerelmi tragédiát valójában az ősidők óta rendelkezésre álló paleo-képnyelven meséltek el, vagy pedig, hogy egy archaikus szöveget fejeltek meg utóbb modernebb tartalommal, racionalizálva azt. De a tény attól még tény: a lehulló gyöngy, mint mindenütt, itt is egy emberi személyt takar, jelen van az átlényegülés, átváltozás elmaradhatatlan aktusa.
Kádár Kata, és a búvár
Az előbbi mitikus, sőt, kozmogónikus érdekszférába tartozó szüzsére ismerni még a Kádár Kata balladájában is. Innen még kedvezőbb a panoráma az ősmítoszi struktúrákra. Vagyis itt is az történhetett, hogy az ősszövegre egy kései történet ügyeskedte fel magát. Ezúttal egy bizonyos Miklós öli magát nem akármilyen vízbe, hanem egy feneketlen tóba: „És elvitte arra helyre, Feneketlen tó szélére, Onnan beszólott a tóba: ‘Élsz-e kincsem, Kádár Kata?’ Kádár Kata visszaszóla: ‘Nálad nélkül alig lehet,
Alig lehet’.”194 Ez a feneketlenség sem egy poétikus kifejezése a végtelen mélységnek, hanem az egykori alvilági átjárót jelenti, s figyeljék meg, ezt a szoros szövegmatematika miként igazolja. Hisz
194Kallós Zoltán: Balladák könyve. Magyar Helikon, 1977 Budapest 21. o.



150
odaát is van élet, túlvilági lét, és ez teszi lehetővé, hogy Katánk az ő vízbe fúlt szerelmével ily fesztelenül eldiskurálhasson. Régen egyébként sem volt szokás a mai értelemben meghalni, inkább „elköltöztek” az emberek... Kata eztán nyakába kapja a lábát, és ő is alábocsátkozik a feneketlen tó „fenekére”. Odalentről liliomként bukkannak a felszínre, akár az egyiptomi vagy szanszkrit világkorszakok kezdetén a Mindenség-szülő lótusz-liliom kérdéskörrel egészen bizonyosan eszmei rokon formációban. Az effajta képsort a nem túl fifikás darwinista orientáltságú néprajz – s a nyomában kullogó közvélekedés – pusztán afféle szürrealista poétikus valóságnak vél, amely a nép ötletszerűen szárnyaló fantáziáját dicsőíti. Tehát rossz helyen tapsolnak. Ugyanis legkevésbé sem a fantázia, hanem a legszigorúbb őskori ideológia szabja meg a mese alakulásait. Mert ami itt történik, metamorfózis, átváltozás, lélekvándorlás. A lényeg, hogy az ilyesmit a legkevésbé sem áttételesen, hanem a maga paleo-konkrétságában gondolták el a régiek. „Kezit fejére kulcsolta, És beereszkedett oda, És beereszkedett oda, A nagy feneketlen tóba. Az egyikből nevelkedett Piros bársony liliomszál.
A másikból nevelkedett Fehér bársony liliomszál, Addig-addig nevelkedtek, Vízen felül emelkedtek, Vízen felül emelkedtek, Ott is összeölelkeztek,
Ölelkeztek.”195
195 Uo. 21. o.



151
És immár jöhet az egykori demiurgusz, a búvárkacsa, no persze teljességgel racionalizálva, historikus szerepkörben: „Miklós anyja ment sétálni, Megtalálá őket látni, Vízi búvárt elhívatá, Mind a kettőt kiásatá, Mind a kettőt kiásatá, Tövis bokorra rakatá,
rárakatá.”196 Jegyezzük meg, hogy a szövegben ráadásképpen még egy Kalevalából is ismerős „Kullervói átok” is ránk kacsint, figyelmeztető jelként hogy rokon struktúrákban búvárkodunk: „A kenyere kővé váljék,
kése benne ketté törjék.”197
Fejezetünk végén elmondható: mégsem abszurditás Väjnämöjnen könnyveszítő jelenete, amennyiben nem elszigetelten, hanem az egyetemes jelenség tükrében gyönyörködünk színeiben. És még valami, e balladáról: a Kalevala tengerközépi kulcsjelenetének távoli retyerutyájához volt ezúttal szerencsénk, egy alighanem őskori kövülethez, az egyetemes hagyomány magyar nyelvű paleo-leletéhez.
196 Uo. 21. o.
197 Népdalok. Közzé teszik: Bartók Béla és Kodály Zoltán. Rózsavölgyi és társa zeneműkiadó- reprint. 168. o.



152
A Kalevala rém-térképe



153



154
Hol vagy, Pohjola?
.
Lappföld-e Északhon?
Adósok vagyunk megmagyarázni, miért épp a Kalevala legrandább Északhonának fogunk itt most a körmére nézni, megannyi szemgyönyörködtető táj helyett? Mert ez a legvisszatérőbb és legtalányosabb tájék. Olyan borzalmasan fest, oly istentelenül elátkozott, sivár világ bontakozik ki előttünk, hogy ezzel önmagában is kivívja a szeretetet.
finn:
pohjoinen északi pohjukka fenék, vég, belső, belseje vminek. pohjus Fenék, alap, alapréteg
Még a legkiválóbb szövegelemzők számára sem kétséges, hogy ez a tájék nem lehet más, mint a Lappföld, mivelhogy Északon van, s kellőképp barátságtalan vidék. „[Väjnämöjnen] Úti célja Pohjola földje, az „Északi ország”, a „hősökhöz kegyetlen”, ködös, mágiában gazdag táj, mely nagyjából Lappfölddel azonosítható. Az események álomszerűen bontakoznak ki, szürrea
lista összefüggéstelenségben.”198
198 Giorgio de Santillana és Hertha von Dechend: Hamlet malma. Pontifex Kiadó, 1995. 88. o.



155
Sajnálatos és különös, hogy az előbbieket épp egy paleolitikum-érzékeny szerzőpáros veteti papírra, kik a mítoszi ködben oly kiválóan navigálnak, s kiknek számra egy effajta műalkotás egyébként általában égről leolvasott csillagmese... A Tokarev-féle párját ritkító Mitológiai enciklopédia a következőképp tájolja keresett helyszínünket: „A világhegy egyidejűleg volt a világ középpontjában és északon, ahol az égboltozat a földdel találkozik, s a folyón túl terül el Manala, (Tuonela), a holtak birodalma, melyet néha azonosnak tekintenek „észak ho
nával”, Pohjolával.” 199 Északhon tehát igenis alvilági hely. Erről Lauri Honko is megemlékezik: „Ugyancsak északi tájra, oda, ahová a világhegyet képzelték, egy folyam túlpartjára helyezték a finnek a
halottak birodalmát. 200 Ámde a holtak hazája nem egyszerűen a folyam túlpartján van, hanem valahol odafent, ahová mászás során juthat az utas. Ne higgye senki, hogy Lappföld felé elgyalogolva egyszer csak a halottak közt találhatjuk magunkat, kivéve, ha nem éljük túl ezt a kiruccanást. ... [...] Ott emelkedik a halottak birodalmának sima hegye, amelyet csak úgy mászhat meg az ember, ha éle
tében megőrizte az ujjairól levágott körmöket.201 Másképp is illusztrálható mindaz, hogy az égbe kell mászni annak, aki a halál honába vágyik: „Mikor a vadászok fölfedezik a medve barlangját, az csak arra kéri emberleányát, hogy ha őt megölték, ne egyen a húsából, körmeit pedig tegye félre, hogy föl tudjon mászni velük az égbe. Azt is megmondja neki,
199 Mitológiai enciklopédia I. Főszerk.: F. A. Tokarev. Gondolat Kiadó. Budapest, 1988. 530. o.
200 Lauri Honko: Finn mitológia. In: A Tejút fiai. Tanulmányok a finnugor népek hitvilágáról. Európa, 1980. 193. o.
201 Uo. 193. o.



156
hogyha látni szeretné az anyját, nézzen föl az égre, ott
meglátja bocsaival együtt a Medvecsillagban.”202 Ha mindez igaz, akkor egy s mást újra illik gondolni. Azt, hogy az Északhonba tartó Väjnämöjnen valójában a halottak útját járja be, s csak azért sikerül onnan visszatérnie, mivel mint megmutattuk – istenség számba megy. Väjnämöjnen tehát Északhon-Pohjolába valóban Északra tart, csakhogy felfelé, az égnek: „Most igyekszik Pohjolába,
halad fel Homály honába.”203
Tanulságos, hogy az angol fordításban – miként sajnálatos mód a Rácz-féle magyar fordításban – ez a felfelé-, vagyis égbe haladás bizony elsikkad, mert nem érzi fontosságát:
„The renowned and wise enchanter, Riding on his way to Northland;”
Nyilván sokan azt hiszik, hogy az angol fordító jár el helyesen, és mi itt felfújunk valami piszlicsáré árnyalatot, aminek semmi jelentősége. Épp ezért, nézzünk további érvek után! Lássuk csak azokat az északhoni kirándulásokat! Ilmarinen különös északhoni útja alkalmasnak tűnik érveink megtámogatására.
Ilmarinen kényszerű utazása
Ilmarinen a neves testvérének, Väjnämöjnennek köszönheti ezt az északhoni útját, melyről szólni fogunk. Az előzmények a következők: Väjnämöjnen lánykérőben utazik fel Északhonba, ámde sajnos a jövendőbeli anyós – Észak Úrasszonya egyik feltételének képtelen megfelelni: csodamalmot kéne
202 Lükő Gábor: Hímfi és a szarvas. Táton, Budapest, 2003. 30. o.
203 Kalevala. Helikon, 1985. Ford. Vikár Béla. 45. o.



157
készítenie. Ég a lába alatt a talaj, mert a jelentkezők pusztán fővesztés terhe mellett hátrálhatnak meg a feladatoktól. Väjnämöjnennek mentő ötlete támad: felajánlja testvérét, Ilmarinen csodakovácsot, akinek a kisujjában van az ilyesmi, hogy majd őt ideküldi lerendezni a kérdést. Ilmarinen a legkevésbé sincs elragadtatva a lehetőségtől, hogy övé lehet Észak Szüze, vagyis a legpazarabb szépség a föld kerekén. Pedig Ilmarinen szakmájába vág egy ilyesfajta szerkezet elkészítése. Ámde Ilmarinen berzenkedik az utazás ellen, még annak gondolatától is hideglelést kap, jóllehet, kisujjában a csodamalom készítése. Väjnämöjnen ekkor ravaszsághoz folyamodik, s mágikus eszközökkel kényszeríti öccsét e nem kívánt kirándulásra. Itt fog kiderülni, hogy az Északhonba vivő útvonal félreérthetetlenül a csillagok között vezet.
A csillagközi útvonal
Az út első szakaszát Väjnämöjnen mágikus eszközökkel „készíti”: Varázsol egy hatalmas fát a rétre, amelyre égitesteket bűvöl. Hát ezeknek a ragyogó égitesteknek a leszedésére noszogatja a kovácsot, aki – miként napjaink színesfém gyűjtői –, úgy látszik, az ilyesminek képtelen ellenállni. „Ím a kovács Ilmarinen, Fölhág a fa legcsúcsáig, Magasságos égi tájig Hág a holdat hódítani, Kézre kerítni a göncölt,
A virágtetős fenyőrül.”204 Ámde itt most jusson eszünkbe, hogy mesehőseink lényegében ugyanígy, egy világfáról szoktak égbe masírozni, amikor hasonlóképp – elrabolt – égi gyümölcsök nyomába erednek. És végül ők is az égben kötnek ki. Nem árt tudni, hogy az effajta Fa – miként a fának is látott Tejút –, egyszersmind a Halottak Útja is...
204 Kalevala. Helikon, 1985. Ford. Vikár Béla. 66. o.



158
Ilmarinen tehát felmászik a fára, vagyis az Égbe, ámde csak eztán villan fel előttünk az Északhon-Pohjolába vezető útvonal még pompásabb égi szakasza: „Támad szélvész forgatagos, Idő készül nagy haragos, Ilmari kovácsot kapja,
Viszi mintha szárnyon szállna [...] Hold fölött, a nap alatt el, Göncöl válla közt haladt el;
Észak udvarába ére...”205 Nesze neked, Lappföld...
Lássuk szúrópróbaszerűen, mert tanulságos, mit érzékel mindebből az angol nyelvű olvasóközönség? „Sweeping onward, sailing northward, Riding in the track of storm-winds, O’er the Moon, beneath the sunshine, On the broad back of the Great Bear, Till he neared Pohyola’s woodlands, Neared the homes of Sariola” Igenis, érzékelik az égi utat mert a „Hold felett” (O’er the Moon) utazik Ilmarinen itt is. Vagyis a szövegek kerek perec tudtunkra adják, hogy ez egy csillagközi utazás, mely Lappföldre aligha vezethet. Hisz ahhoz fölösleges volna előzőleg a világfán az égbe kutyagolni, vagy tévedek?
Az ég kapuja, magyarul:
A magyar hagyomány is tanúsítja, sőt, még akár koronatanúnak is tekinthető, hogy a Göncöl válla közti útvonal pontosan egy égi honba vezet, egy égi kapun át, az istenek világába, és a legkevésbé se Lappföldre.
205 Uo. 66. o.



159
„Tállyán vala az ég kapuja, s a Göncöl vállán át lehe
tett az öregistenhez jutni...”206
A perzsa égi út
Mielőtt azt hinnék, hogy ez az útvonal pusztán finn-ugor kuriózum, figyeljék csak a perzsa világstruktúrát: „A leghatalmasabb hegy az Elbrusz (Alburz) volt, amely 800 éven át nőtt, növekedett. Kétszáz évbe tellett, amíg elérte a csillagok övezetét, aztán újabb kétszázba, amíg a Hold övezetét, ismét kétszáz év kellett ahhoz, hogy a Nap övezetéhez jusson, az utolsó kétszáz év alatt pedig csúcsa az égbolt legmagasabb pont
jáig hatolt...”207 Hát nem a Nap Hold és Csillag közt bóklászó Ilmarinen úti stációi ezek? Szükségtelen mondani, a világhegy az előbbi világfa átfogalmazása... A legmagasabb csúcs pedig a Sarkcsillag, vagyis a régi kozmosz látszólagos, vagy inkább virtuális közepe.
Remélhetőleg immár világossá tettük, merrefelé leledzik a mi Kalevalánk Északhona. Ámde, nem kevésbé fontos ügyünkben kibogozni a hely spirituális értelmét. Mert, aki ezt nem érti, annak az egész jelenetsor lezárt konzerv marad.
Pokol-Pohjola
Pohjola nem véletlenül cseng össze a magyar Pokollal, ugyanazt az eszmét testesítik meg. Mindezt a finn hagyomány is megerősíti a maga módján:
„[Pohjola] rokon fogalom a túlvilággal.”208
206 Toroczkai-Wigand Ede: Öreg csillagok. Műszaki Könyvkiadó, 1988. 20. o.
207 John. R. Hinnells: Perzsa mitológia- Corvina 1992. 22. o.
208 Mitológiai enciklopédia I. Főszerk.: F. A. Tokarev. Gondolat Kiadó. Budapest, 1988. 553. o.



160
Ez az oka az ottani végtelen sivárságnak és kilátástalanságnak, ami az oda érkezőket fogadja. Mindennek látszólag ellent mond, hogy a mi Északhon Pohjolánk az égben található. Holott az Alvilágot odalent a mélyben szokás elgondolni, nem igaz? Kérdés tehát, hogy lehet-e az Alvilág, a Pokol odafent? Az Isteni színjáték is úgy meséli, hogy egy égig érő hegytetőről vezet az út a Pokolba. „Egy hegyre néztem, s láttam, hogy gerince Már a csillag fényébe öltözött
Mely másnak drága vezetője, kincse.”209 Egy sámánjelölt beavatási álmából derül ki, hogy a sámánhagyomány is tisztában van azzal, hogy odafentről lehet a Pokolra jutni. „»Számos nehézséggel találod szembe magad, és nagyon fáradt leszel.« A Vizek Anyjának férje eztán ad melléje két segítőt, egy hölgymenyétet és egy egeret, hogy vezessék a Pokolba. Egy magas helyre érkezve segítői két tépett tetejű sátrat mutattak neki. Behatolt az elsőbe, és itt a Pokol lakóival és a nagy Betegség
(himlő) embereivel találkozott.” 210 A nagy magyar bibliakutató csillagász, Ponori Thewrewk Aurél számára sem idegen az odafenti Alvilág fogalma, hisz tudja, hogy onnan nyílik a halottak hona: „A piramisszövegek bizonyítják, hogy a megboldogultak hazája a cirkumpoláris, tehát a pólus körüli csillagok bi
rodalma volt, amerre a piramisok bejárata is nézett.” 211 Az sem véletlen, hogy a magyar, sőt a finn hagyomány is gyakorta hegyre, fekete hegytetőre, lényegében a világhegyre zavarja vissza az átkokat, mivelhogy, mint mindenki, ők is ugyanezt a paleo-térképet használják.
209 Dante Alighieri: Isteni színjáték. Magyar Helikon 1965. 11. o.
210 Hoppál Mihály: Sámánok. Helikon kiadó. 1991. 24. o.
211 Ponori Thewrewk Aurél: Csillagok a Bibliában. Tertia Kiadó, 1993. 57. o.



161
A finn hagyomány pokla volna odafent? Ha ez igaz, úgy a modern Kalevala-kutatás amikor lerántotta Északhont a földre, és Finnországhoz csatolta, akkor ami eddig háromdimenziós volt, a földre szegeződött, és az egészen átgördült a szakkutatás úthengere.
Mi is történt Északhonban?
Egész más irányból is bizonyítható, hogy ez a sarkcsillagi és nem sarkvidéki Északhon egy alvilági hely. A puszta tény, hogy Pohjolából Väjnämöjnen csak akkor szabadulhat, ha helyettest ajánl fel maga helyett a csodamalom fabrikálására, önmagában is alvilágivá minősíti Északhont: „Nem lehetek szampo ácsa, Tarkatetősnek kovácsa; Vígy el engem haza innen Küldöm Ilmari kovácsot, Szampot néked aki ácsol, Tarkatetőst kalapácsol, Kis leányod kibékíti,
Eladódat elégeti.”212 Miért minősíti ez alvilági hellyé? Mert az ősművekben gyakorta felbukkanó jól ismert fordulat, hogy az alvilág csak akkor ereszti el az embert fogságából, ha helyettest ajánlunk magunk mentségére. Vagyis kiszolgáltatunk valakit.
A sunyi dalmester?
Ilmarinen egy alkalommal beolvas Väjnämöjnennek, s ekkor válik világossá, amiről szóltunk, hogy valójában a Pokolba protezsálta: „Ohó, öreg Väjnämöjnen Hát engemet ígértél-e
Jó magadnak mentségére Pusztaságos Pohjolába
212 Kalevala. Helikon, 1985. Ford. Vikár Béla. 51. o.



162
[...] Nem megyek Észak hajlékiba Szárjolának szurdékiba Férfiakat vesztő helyre,
Hősök elsüllyesztő helyre!”213 Ilmarinen pontosan tudja, hogy Északhon maga a Pokol. Csoda, ha nem vágyik oda?
Anyád szültét ígérted el
Van egy félmondat a Kalevala fináléjában – idéztük is már egyéb ügyben –, mely visszautal mindezekre. Amikor Marjatta csodacsecsemője Väjnämöjnen fejére olvassa fővétkeit. Itt kiderül, hogy Väjnämöjnen valóságos ősbűnt követett el, amikor öccsurát beugrasztotta, rábírta erre a Pokoljárásra: „Szólt a félhónapos gyermek A kéthetes rájaförmed: „Ó, vénember, gyámoltalan, Gyámoltalan, dologtalan, Bizony, balgán bíráskodtál, Igaz törvényt megmásoltál, Hisz nagyobb okért is téged, Sokkal durvább dolgok végett Nem vittek a vizenyőre, Nem is vágtak fával főbe, Mikor ifjabb férfiésszel Anyád szültét ígérted el, Feloldanod tenfejedet,
Jómagadat megmentened.”214
Mert az alvilág az a hely, mely csak akkor ereszti el áldozatát, ha küld valakit maga helyett.
213 Uo. 65. o.
214 Uo. 320. o.



163
Adj helyettest az alvilágba
Egy sumer szövegből is visszaköszön a jelzett jelenség: Innin, a nagy istennő az Alvilágba ruccan, ámde olyasformán jár, mint Väjnämöjnen kolléga: „A nagy égből a nagy föld felé fordította vágyát, a nagy istennő a nagy égből a nagy föld felé fordította vágyát, Innin a nagy égből a nagy föld felé fordította vágyát; úrnőm az eget elhagyta, a földet elhagyta,
az alvilágba szállt alá.”215 Innin az ősi regula értelmében csak akkor szabadulhat, ha: „Ha Innin az alvilágból távozik,
maga helyett helyettest kell adnia.”216 Innin, ez a gyönyörű istennő, szép szerelmesét, Dumuzit rögvest és gátlástalanul az Alvilág kezére játssza. A lényeg, hogy a kalevalai Északhon ugyanolyan pokoli hely, mint a sumer alvilág, ugyanazok a játékszabályok is. Mesékből is ismert az a fordulat, hogy egy bajba jutott apa egy gyanús idegennek odaígéri leányát gyerekét, kinek születéséről nincs is tudomása. És ilyenkor a Pokolba juttatja őket... Ugyanez lehetett Väjnämöjnen vétke is, mivel efféle vádat vág fejéhez a Kalevala végén a csodacsecsemő. No, de akad-e egyéb amellett szóló érv, hogy Északhon maga volt az Alvilág?
Északhon ördöge
Egy pontosan témánkba vágó Kalevala-mesében – Ilmarinen háztűznézőben – az Északhon-analóg birodalom uralkodója az Ördögkirály, személyesen. Ennél nyíltabb vallomást arra, amit
215 Fénylő ölednek édes örömében. A sumer irodalom kistükre. Európa, 1983. Ford. Komoróczy Géza. 199.
216 Uo. 208. o.



164
bizonyítani szeretnénk, nem lehetséges! Itt is Észak szűzéért folyik a versengés, kinek neve ezúttal Katarina. „A tenger túlsó partján az ördögkirály várának magas ablakából éppen kihajolt a fürtös fejű, fehér arcú Katarina, s meglátta, hogy a nagy vízen át kérők sietnek a vár felé. [...] az ördögkirály nagy tisztességgel fogadta, meg is vendégelte őket. [...] A három kérő annak rendjemódja szerint meghajolt az ördögkirály előtt, sorra mind elmondta, hogy a fürtös fejű, fehér arcú Katarina kezéért versengenek.[...] Az első próba pedig az: aki lányom kezét igazán akarja, szántsa föl, boronálja is el kertem kígyótól hemzsegő
földjét [mely] fölszántatlan, amióta világ a világ.”217
A nagy víz
A mai olvasónak szemet szúrhat, hogy az előbbi mesében csónakkal mennek Északhonba, jóllehet, léghajón illene. És néha Väjnämöjnen is csónakon evez oda. Ennek az lehet a magyarázata, hogy a régi világ az eget óceánnak látta: „A szél összeterelte a vizeket, hogy megszülessen Vorukasa, a kozmikus óceán, amely az Elbrusz csú
csán túl hullámzik.”218 A perzsák után mutassuk meg, hogy Egyiptom is víznek látja a fenti nagy kékséget. „Íme, az égi Nílus hatalmas istene megjelent; S ritmusát Ré istenhez igazítja. Adjatok nekem hatalmat, ti istenek,
Az égbolt vizei felett!”219
217 Tündérek, törpék, táltosok. Tündérmesék a világ minden tájáról. Móra Ferenc könyvkiadó, Budapest, 1973. 32. o. Ilmarinen háztűznézőben.
218 Perzsa mitológia. John. R. Hinnells. Corvina 1992. 22. o.



165
Meddig is jutottunk?
Megtudtuk, amit az antik világ a régi finnséggel egyetemben pontosan tudott, hogy Északhon a Poklot jelentő alvilági tájék. És mindezen mit sem változtat, hogy a Kalevala még egy külön vízi alvilágról is megemlékezik, melynek ura, Touni. Ez nem feltétlenül egy másik alvilágot jelent, hanem az alvilágrendszer másik részét. Immár megbarátkozva Pohjola pokoli mivoltával, lássuk kicsit részletesebben ezt az elbűvölően és elgondolkoztatóan rettenetes vidéket.
219 Egyiptomi Halottaskönyv I. Bp. 1994. Farkas Lőrinc Imre Kiadó 76. o.



166
A kis terminátor Kullervo kalandjai



167



168
A kis terminátor
Lönnrot „bűne”
Sokan felrótták a finnség Homéroszának, Lönnrotnak, hogy Kalevala összeállításából kilóg a Kullervo-ciklus, test-idegennek ítélve azt. Mi itt most épp Lönnrot mellett törtünk pálcát, megpróbálva bizonyítani, hogy a Kullervo-ciklus igenis, az ősKalevala elvitathatatlan része. Csakhogy, és ez már az Lönnrot tévedése, a Kullervo legenda vélhetőleg Északhon eredetmeséje. Ő tehát abban tévedett, hogy a leves előtt tálalta fel a deszszertet. Szimatunk tehát azt súgja, hogy mai Kalevala összeállítás némileg a Guernicára emlékeztet: az eposzi végtagok, a kéz láb, sőt a fej is összekutyulódott. Miért? Mert itt most bizonyítani fogjuk, hogy épp Kullervo tevékenységétől vált rémvidékké, lett olyan, amilyen! Meséje az Északhon-Pohjolai események közvetlen szövegelőzménye, vagyis legkevésbé sem az eposz túl felén van helye. Komoly vád ez, persze hogy az, hisz itt most egy kis fájdalmat fogunk okozni a Kalevalának, hogy helyére ránthassuk a ficamokat.
Pohjola arculata
Vegyük mindenekelőtt is vázlatosan sorra Pohjola jelképeit, melyekkel – mint Párizs az Eiffel toronnyal – jellemezhető. 1. Sivár, felszánthatatlanságra kárhoztatott vidék.
2. Átláthatatlan, áthatolhatatlan égigérő kerítés övezi. 3. Medve és farkas üdvözli a zónába érkezőket. És mi azt állítjuk, hogy Kullervo mindhárom témában vastagon érintett.



169
Az élő bosszú
No, de ki is ez a kis vadóc Kullervo, hátha valaki nem ismeri? Egy szörnyű családi katasztrófát követően látja meg a napvilágot. Akkor ismerjük meg, amikor nagyapja bátyja, a gonosz Untamo, hadaival rátör testvére, Kalev, tanyáira, kiirtva a komplett famíliáját. Egyedül csak Kalev leánya ússza meg a genocídiumot, hasában a baljósan kuksoló kis Kullervóval. Őket felelőtlenül életben hagyják, azzal, hogy majd jók lesznek rabszolgának. Ámde, ahogy a gyermek megszületik, ki is mutatja a foga fehérjét: „Eltöri a hársfa pólyát szétszaggatja ringyét-rongyát. „[...] Növekedjem csak nagyobbra, Testesedjem tagjaimba Bosszút állok vert atyámért
Megfizetek bús anyámért.” 220 Untamo észbe kap, rájön, hogy törököt fogott, s rögvest megpróbálja ezt a kis veszélyforrást hatástalanítani. Ámde már késő, mert agyonverhetetlennek bizonyul. Se a víz, se a tűz, sem pedig az akasztófa nem fog rajta. Eztán fogják be rabszolgának221, s kerül sor azon nevezetes tetteire, melyeket a következőképp foglalnánk össze:
1. Erdőirtás és a talaj terméketlenné tétele – vagyis a vidék megátkozása. 2. Égig érő kerítés emelése. 3. Vadállatok rászabadítása a tájra.
Mint láthatják – ahogy arra előző passzusban rámutattunk –, Északhon-Pohjolának pont ezek a jellegzetességei. Vagyis a táj speciális arculata kísértetiesen egybevág Kullervo igazságszolgáltató rémtetteivel!
220 Kalevala. Helikon, 1985. Ford. Vikár Béla. 215. o.
221 Új gazdát kap Ilmari kovács és ragyogó neje, Észak Szüze személyében.



170
1. A vidék megátkozása
A gyermek terepet rendez
Lássuk kicsit közelebbről a kérdéses jeleneteket. Először azt, melyben az elpusztíthatatlan Kullervót egy kis favágásra zavarják ki mostohái erdejükbe, aprófáért. A gyermek munkamoráljában nem kell csalódniuk: „Indul irtásra tökélve,
Ballangföldi222 fölvidékre Szép sudár fák sűrűjébe, Szörnyű erdőnek ölébe. Vág a fához fejszéjével Hozzásújt a sima éllel, Legjobb szálfát egy ütéssel, Satnyákat lesújt egy féllel. Kullervo eztán ráun erre a piszmogásra, bekeményít, előrántja lajbija zsebéből varázsigéit, s a komplett erdőt földre penderíti: Mondá mostan szót így ejte „Omoljon le minden irtás, Dőljön meg a délceg irtás Amennyire hangom elhat,
Amennyire füttyöm futhat.”223
222 Erdő.
223 Kalevala. Helikon, 1985. Ford. Vikár Béla. 217. o.



171
Maga az átok
Az erdő immár ledőlt, ámde a kis Kullervo még nem elégedett. Végérvényes átokkal sújtja a lepusztított erdő helyét, Untamo birtokát: „Soha vessző ne viruljon Soha fűszál ne fakadjon, Míg a világ világ lészen Hold aranylik fenn az égen Kalervófiú vetésén Igaz ember új törésén.” Ha az előbbiek ellenére itt mégiscsak vetés fakadna, akkor annak is elejét veszi, hogy termőre fordulhasson: „Ez a föld ha megfoganna Ha zsendülne ifjú sarja Szála hogyha szálasodnék Szára hogyha szárasodnék, Kalászba ne hajtson szála
Ne boruljon fejbe szára.”224 Tegyék kezüket a szívükre! Nem épp olyasféle vidék alakulgat itt most a keze alatt, miként Északhon fest? Főként, hogy átka nem egy szezonra szól, hanem „míg a világ világ lészen”, vagyis végérvényesen.
Átkozott Pohjola
Most pedig, Kullervo immár tevékenysége ismeretében Északhon tájait is vegyük szemügyre kissé közelebbről: Nem kétséges, hogy átkozott vidék ez, hisz épp egy átok megtörését reméli, s kéri Észak úrasszonya, leánya – a szépséges Észak Szüze – a vőlegényjelöltjeitől. Ámde ezt az átokmegtörést senkinek nem sikeredik sikerre vinnie, jóllehet, kérőben nincs hiány: „Ha fölszántod kígyós kertem Fölforgatod férges földem,
224 Kalevala. Helikon, 1985. Ford. Vikár Béla. 217. o.



172
Hogy ekéd se fordul egyet, de csoroszlyafád se reszket; Híszi szántott rajta régen Bizony, Lempo is barázdált, Csoroszlyával tiszta rézzel, Tüzes élű jó ekével, Még szegény fiam is hajdan
Félbehagyva felszántatlan.”225 Egy ügyünkbe vágó Kalevala-mese is igazolja, hogy e föld felszántását mágikus átok akadályozza: „Minden reggel elküldi az uradat a boszorkány a vadon erdőn túlra, a messzi szántóföldeket megszántani. A szántók el vannak varázsolva, a sövényük kígyóból
van fonva.”226
Legkevésbé sem elegendő itt hétköznapi szántásra gondolni, átokmegtörő trükkre van itt szükség! Északhon, tehát ismét láthatják, nem önmagától terméketlen, hanem ez egy okozat, melynek okának is kellett lennie. És mi ezt Kullervo idézett tevékenységével magyarázzuk.
225 Uo. 124. o.
226 A kék rénszarvas. Karjalai finn népmesék Móra Ferenc Könyvkiadó. 78. o.



173
2. Égig érő kerítés
Egy gyanús kis kerítés
Nem nehéz elképzelni, mit érezhetett Untamo, letarolt erdeje, átokverte földjei láttán. Kínjában támadhatott az a mentőötlete, hogy ha már így alakult, akkor a kivágott faanyagot érdemes bedolgozni valamibe a veszteségek enyhítésére. Álma meg is valósul, csakhogy a kerítés túl jól sikerül, mivel a börtönükké válik. Ugyanis a mi kis sztahanovistánk egy valóságos kozmikus erődöt emelt az erdő fáiból: „Kullervó, Kalervó magzat Kezdi a kerítést kötni, Égig érő nagy fenyőket Azon mód kerítéssé köt, Szál szömörkefákat szépen Karónak leszúr egészben, Vesszőkül közé kanyarít Berkenyefák hosszabbjait, Zárt kerítést így megépít, Kaputlan karámot készít. Fölemeli száját szóra, Mondja mostan, ígyen szóla: ‘Aki nem madár, repülő, Két szárnyon magasba tűnő, Ne kelhessen által, élvén, Kalervó fiú sövényén.’ Untamó, ím, odaére, Maga megszemlélni méne Kalervó fiú karámját, Hadi rabszolga munkáját:



174
Van kerítés, nincsen rése, Nincs nyílása, úttörése, Földfenékig van leverve,
Fel a felhőkig emelve.”227
Ez volt tehát a második Kullervo-tett. És ennek jegyében figyeljük meg, az épp ide kutyagoló, bajkereső Lemminkäjnen szemével, hogy Északhon-Pohjolát miféle kerítés is övezi? Amúgy Lemminkäjnen nemsokára épp e tájékon leli halálát, melyből, mint láttuk, később édesanyja támasztja majd fel, a „Kaptárcsillagról” származó csodamézzel: „Maga léha Lemminkäjnen Tovább hajta sérületlen, Hajt az úton egy darabon, Ér ím Észak udvarára; Vas sövény volt ott emelve Kerítés acélból verve,
Száz öl mélyen le a földbe, Föl az égnek ezer ölre, Dárdákkal körülkarózva, Földnek férgeivel fűzve, Kígyókkal befonva, szőve,
Gyíkokkal körülkötözve.”228 Az apróbb eltérések ellenére ez a kerítés mégiscsak ugyanaz a kerítés lehet, egyrészt küllemét tekintve is, de fontosabb, hogy mindkettő földfenéktől az égig ér. Elég valószínűtlen, hogy ilyen kolosszális alkotásból több is díszelegne a Kalevala tájain, tehát méltánytalanság volna e valóságos műalkotást Kullervótól elvitatni.
227 Kalevala. Helikon, 1985. Ford. Vikár Béla. 217. o.
228 Kalevala. Helikon, 1985. Ford. Vikár Béla. 186. o.



175
3. Medve, farkas
Megvadult tehenek
Szeretett Kullervónknak egy más alkalommal tehénpásztorként kell sokoldalúságát bizonyítania. Nem is csalódunk benne, hisz gazdája csordáját medvévé, farkassá változtatja át. Ezt se jókedvből cselekszi, hanem, mert gonosz gazdasszonya egy követ süt a kenyerébe, melybe egyetlen apai öröksége, alighanem mágikus bicskája sajnálatos mód beletörik: „Farkasból tehént varázsol, A mackóból marhát másol, Egyikéből Aprót bájol, Bimbót bűvöl másikából.[...] Kullervó, Kalervó magzat, Hajt a medvékkel hazáig,
Farkasnyájjal udvaráig.”229 Megjegyzem, hogy mesék tucatjai őrzik ennek a szüzsének mindenfajta mutánsát, szöveg-utórezgését. De itt most csak a tényállás rögzítése a fontos: Kullervo jóvoltából válhatott e táj medve és farkas otthonává.
A Medve és Farkas Pohjolában is feltűnik
És – micsoda véletlen –, Északhon-Pohjola jellemző „háziállata”, mint jeleztük épp a medve és a farkas. Ezúttal Lemminkäjnen találkozik velük, nemrég tárgyalt tragikus kimenetelű útja kezdetén:
229 Kalevala. Szemelvények a finnek naiv eposzából. Ford. Vikár Béla. MEK Könyvtár.



176
„Mondja Lemminkäjnen anyja: ‘Ez a vész lesz végső vészed: Mégy tovább, de azt se többet, Még egy napi járóföldet, Pohjai kapuszádáig, Legislegszorosabb tájig, Farkas fog reád rohanni, Medve melléje ugorni [...] Téged meg ne tudna enni
Gyámoltalant csúffá tenni?’ ” 230 Lám, Észak rémlényei, a farkas és a medve együttesen bukkannak elénk. És később Észak Szüze kérőinek ugyancsak a medve és farkas együttes befogása a feladata. Bátran felvethető, hogy e feladat az egykori Kullervo-átok megtörését szolgálhatta: „Majd akkor ajánlom lányom, A hajadont elbocsátom, Mana medvéjét ha bírod, Alvilági farkast fékre Tuoni erdőségeiből, Mana-szállás végeiről; Százan fogták volna fékre,
Egynek sem volt visszatérte.”231
Habár nagy a kísértés, ámde így, kötetünk vége felé érve illetlenség mélyebb szöveg-textúra elemzésbe bonyolódni, főként, ha ennyiből is fekete fehéren bebizonyosodott, hogy Észak Úrasszonya valójában nem is vőlegényt, hanem átokmegtörő palimadarat keres leányának és magának, hogy felsüssön a Nap zord birodalma felett. Összességében kijelenthető, hogy e két egymástól távolra vetődött a kalevalai legendárium úgy összepasszol, mint zsák a
230 Kalevala. Helikon, 1985. Ford. Vikár Béla. 181. o.
231 Kalevala. Szemelvények a finnek naiv eposzából. Ford. Vikár Béla. MEK Könyvtár.



177
foltjával. Oksági viszonyban állanak és egymás nélkül e két jelenet nem áll meg a lábán. Ismét csak bebizonyosodott, hogy az ősművet nincs joga annak szeretni, aki az nem érti. A sumer akkád egyiptomi feliratokat a közelmúltig díszítménynek látta, hitte, s akként csodálta az utókor ne érjük hát be ennyivel!
Tűnődés e jelenségen
Az előbbiek láttán tudják mi vetődött fel bennem? Hátha a mítoszok mesék effajta jól ismert képtelen feladatai, melyek elé oly gyakorta állítják a hőst – pl. Héraklész ciklus stb., vagy egyes bibliai utalások –, átokmegtörő feladatok. A régi ember antropo-centrikus lelkületű lévén magát okolta ha egy tájék elsivatagosodott: „Az országot sivataggá teszem és pusztasággá teszem, véget vetek büszke pompájának, csupaszon meredeznek Izrael hegyei, senki sem megy fel rájuk. Akkor majd megtudják, hogy én vagyok az Úr, ha sivataggá teszem az országot, azok miatt az iszonyatos dolgok miatt, amiket műveltek.” Ezékiel 33;28 És az átok – miként a Kalevalában – meg is törhető, s minden ismét idillivé, édenivé válhat a táj: „Ezt mondta az Úr, az Isten. Azon a napon, amikor minden bűnötöktől megtisztítalak benneteket, újra benépesítem a városokat, és a romok újra felépülnek.” Ezékiel 36;33 „Az elpusztult földet újra megművelik, amely csak pusztaság volt, minden arra járó számára. azt mondják majd: „Ez az elpusztult föld újra olyan lett, mint az Éden kertje [...]” Ezékiel 36;34



178
Kullervo Északhonban?
Kiderítettük, hogy Kullervo egy személyben felelős Északhon pocsék arculatáért. Fura. Eszerint ő eredetileg Északhonban tevékenykedett volna? Szólhat-e vajon valami e mellett?
Kullervo ősatya
Azt mondtuk, hogy a Kullervo-ciklus előbbre kívánkozik, mint ahol áll. Ezt igencsak alátámasztja, hogy e legenda nyitóképe egy jól ismert antropogóniai szövegtípus jegyeit viseli magán: „Nevelt egy szülő csibéket, Egész hattyúkondát költött, Csibéit a gyepre csapta, Hattyúit a vízre vitte, Jött a karvaly, el is kapta, Szárnyas madár szétzavarta: Egyet Karjalába hurcolt, Egyet messzi földre vonszolt,
Harmadikat otthon hagyta.”232
232 Kalevala. Szemelvények a finnek naiv eposzából. Ford. Vikár Béla. MEK Könyvtár.



179
A Kalevipoeg Első éneke – tessék utána olvasni – csaknem ugyanez, mivel e szövegnek valahol elöl a helye. Ugyanígy az Árva c. runó is, amely Kullervo nagyapja és annak gonosz testvére, Untamo születését meséli el, ugyancsak színtiszta antropogónia: „Kettéhasadott a tuskó született két fiúgyermek: Untoiban nőtt fel az egyik, a másik Kaarasában. Az Untoiban cseperedő a cselédes Untamoi lett, Kaarasai kisfiúból
kemény Kalervikkoi nőtt fel.”233 Antropogónia ez, abból a fajtából, mint mikor Zeusz kőrisfából alkotja meg a harmadik embernemzetséget. A germán legendák is ugyanígy tudják, hogy fatuskóból lettek az első emberek: „Egy napon három isteni fivér – a tengerparton haladva – két fatörzset talált. Ebből lettek az első embe
rek.”234 „[...] Ezek az őstengerből kiemelkedő földkérgen nőnek. Ez a fa, vagy ez a nádszál aztán kettéhasad, így
teremtődik az első emberpár.”235 Egyes finnségi mesékben Kullervo immár Égertuskó néven hajtja végre szemgyönyörködtető cselekedeteit. De mindebből egy a fontos, az igazságszolgáltatás: Kullervónak valahol elöl a mesei helye!
233 Földisten leánykérőben. Finnugor mitológiai és történeti énekek. Ford.: Tandori Dezső. Európa Könyvkiadó, Budapest, 1982. 76. o.
234 Germán, kelta regék és mondák Móra Ferenc Könyvkiadó, 1965. 19. o.
235 Lauri Honko: Finn mitológia. In: A Tejút fiai. Tanulmányok a finnugor népek hitvilágáról. Európa, 1980. 192. o.



180
A két helyszín azonos – Északhon-Untamola
Immár unásig ragoztuk, hogy Északhon képét Kullervo szabta meg. Ámde akad-e arra szövegutalás, hogy valóban errefelé ténykedett volna? Mert ha igen, akkor behűthetjük a pezsgőt. Nem fogják elhinni: a Sors utunkba vetett egy olyan adalékot, amely tudtunkra adja, igazolja, hogy Északhont egyebek közt Untamolának236 is nevezik. Ez egybevág azzal, hogy Lemminkäjnent Északhonba ruccanását követően épp egy untamói vak csordás tessékeli a halálba: „Nedvessipkás, ama csordás Untamónak vaksi vénje Az adott Mana kezére, Lökött Tuonela vizébe;”237 Tehát sejtelmünk beigazolódott: Untamo birodalma – ahol Kullervo végrehajtja napjaink frazeológiájával szólva: reformjait – Északhon-Pojlolához kapcsolódó övezet, tán annak eredeti neve. Szerencsénk volt. Hátradőlhetünk a karosszékben, csak nehogy idő előtt hanyatt zuhanjunk, mert még vár ránk egy-két meglepetés...
Összeér-e a két történet?
Mivel bebizonyosodott, hogy a két tárgyalt legenda azonos zónában zajlott, ez felveti a nagy kérdést: miként jönnek ezek az események össze az időben? Mennyi idő telhetett el Kullervo reformjai – vagyis a vidék szétverése –, s Észak Szüze dobra verettetése között, amely esemény – mondjuk el ezredszer is –, a kullervoi átok megtörését szolgálhatták? Ugye meglepő volna, ha kiderülne, hogy az ős-Kalevalában e két történet összeért, vagyis, hogy Kullervo igen jól ismerte észak Úrasszonyát?
236 Mitológiai enciklopédia I. Főszerk.: F. A. Tokarev. Gondolat Kiadó. Budapest, 1988. 553. o.
237 Kalevala. Helikon, 1985. Ford. Vikár Béla. 100. o. XV. é.



181
A nagybácsi neje!
Észak Úrasszonya annyira szívén viseli hazája sorsát, hogy máson se jár az esze, minthogy Pohjola rémes átkait valahogy megtörhesse. Ez már úgy hat, mintha egy személyes sérelmet próbálna orvosolni, nem gondolják? Mit szólnának ahhoz a vad felvetéshez, hogy Észak Úrasszonya eredetileg nem más, mint Untamo neje, azaz Kullervo nagy-nagynénje, személyesen? Vagyis épp náluk cselédeskedett annakidején, s neki tört borsot gyermekként az orra alá? Végtére is most derült ki, hogy Északhont Untamolának is nevezik, ami elérthetetlenül jelzi, hogy az események azonos vidéken zajlanak. Ez lehetne aztán az igazi személyes érintettség, ha miatta vált volna Északhon e kietlen rémvidékké! Kezdenének összeállni a dolgok? Kullervo kellemetlenkedő, gizda gazdasszonya volna egykor Észak Úrasszonya? Lehetséges mindez? Kérdés, kérdés hátán...
A nagynéni jelzői
Kullervo folyton folyvást leszajházza, kurvázza a gazdaszszonyát. Ámde Észak Úrasszonyát lépen-nyomon szajhának minősítik, miként Kullervo gazdasszonyát is, pl. az egyik runóban: „Felkiált a szegény pásztor – Sülnél meg, Syöjätär, szajha!
Követ süttél Kenyerembe!”238 Kérdés, hogy ezek a szajha és a banya nem afféle állandó jelzők-e, miként Héra tehénszeműsége? A Syöjätär boszorkát, banyát jelent. Jóllehet, a Kalevala sehol sem nevezi így Syöjätär – Kullervo gazdasszonyát, sem pedig Észak Úrasszonyát, a rokon legendák viszont egyértelműen őt látják benne:
238 Földisten leánykérőben. Finnugor mitológiai és történeti énekek. Ford.: Tandori Dezső. Európa Könyvkiadó, Budapest, 1982. 78. o.



182
„Syöjätär [a boszi] felcsap gazdasszonynak a háznál. Reggelenként elküldi a lányt az erdőre, teheneket őrizni. Útravalónak árpakenyeret ad neki. A kenyér agyag
gal van bemázolva, a belsejében meg kövek vannak.”239 Ennek pedig az az üzenete, amit bizonygatunk: Kullervo gazdasszonya nem gonosz volt, hanem boszorkány, miként Észak banyája. Ez is amellett szól, hogy ők ketten egyazon személy is lehettek eredetileg...
239 A kék rénszarvas. Karjalai finn népmesék. Móra Ferenc Könyvkiadó, Budapest, 1977. 97. o.



183
Hová lett Untamo?
Hátra maradt még egy aprócska kérdés: hogyan lehetséges, az a Kullervo, aki minden kesztyűt felvesz, aki szinte lesi, hogy kin állhatna bosszút, épp nemzetsége kiirtójáról feledkezett volna meg? Épp a fővétkes, Untamo – akiről az imént vetettük fel, hogy akár Észak Úrasszonya egykori hites ura lehetett – csúszna ki az eposzi igazságszolgáltatás karmaiból? Márpedig a jelek szerint elkenték ezt a szörnyű disznóságot, mivel nincs e bosszúnak szövegnyoma. Ámde, mivel a Kalevala nem egy mai, következmények nélküli országban játszódik, hanem, szerkezetes szerkezet, az történhetett, hogy az eposz memóriájából kihullt ez az igen fontos szövegrészlet. Igazságérzetünk és józan eszünk így kívánja, vessük ennek az Untamo eltűnésnek nyomába magunkat, mert itt nagyon bűzlik valami.
Egy másik Untamo
Hová párologgatott hát ez az Untamo, kit legutoljára akkor láttunk, amikor Kullervo mai frazeológiával szólva rendbe rakta gazdaságukat. ne legyünk igazságtalanok, mert Kullervónak eszébe jut, hogy bosszút álljon Untamón, s faluján, népén, s neki is vág az útnak:



184
„Most valami jut eszibe, Egy gondolat vág fejibe, Megyen Untamó-faluba,
Bosszút áll a vert atyjáért”240 De végül is másfelé kanyarodik a mese folyama, mivel eleddig ismeretlen kishúgával keveredik oidipuszi ismeretségbe. Kullervo legendája tehát nem segített ki minket Untamo eltűnte ügyében. A Vakszerencse viszont kezünkre játszott különös adalékot, utalást, melyre, ha nem épp Untamót keresnénk, fülünk botját se mozdítanánk. A Vikár-fordította Kalevalában húzódik meg egy fejünkbe szöget ütő megjegyzés: „Untamo: Kalervo öccse. A név azonos Untamo varázsló nevével. Untamo(i): a föld alatt alvó nagy varázsló. Valószínűleg finn uni ‘álom’ szóból képzett
főnév.”241 Micsoda? Két egymástól teljesen független Untamóról is tud a finnség legendáriuma? Az egyik tehát a mi emberünk, a gonosz nagy-nagybácsi, a másik pedig ez az eddig ismereten alvó varázsló... De vajon miért neveznek két személyt is ugyanúgy? Kifogytak volna a nevekből? Találékonyság híján? Gondoljuk csak át, hogy ki a csuda ez másik Untamo, ez a talányos, varázsló? Hátha ez ügyben tartogat meglepetést számunkra az élet?
Hosszú álom
Őt tehát, ezt az új Untamót egy föld alatt alvó nagy varázslónak mondják. Ennyit tudunk róla, se többet, se kevesebbet. Ámde, ha az előbbi jellegzetességek alapján kiadnánk egy név nélküli körözést a Kalevalában, mindenki kórusban kiáltaná,
240 Kalevala. Szemelvények a finnek naiv eposzából. Ford. Vikár Béla. MEK Könyvtár.
241 Kalevala. Helikon, 1985. Ford. Vikár Béla. 328. o.



185
hogy ki is az illető: a leírás csaknem hiánytalanul ráillik a Kalevala legfurább figurájára, Vipunenre. Mert hogy is fest ez a Vipunen? 1. Vipunen nagy, sőt, óriási méretű 2. Varázsló is, hisz bűvigéket rejt magában. 3. A föld alatt tanyázik:
De halljuk mindezt a Kalevala szájából: „A varázstudó Vipunen A jeles javas öregcsont
Csak henyél varázslatostúl, Bűvigéstűl hosszan elnyúl, Fejin felvirult egy nyárfa Nyírfa nőtt halántékára Éger állkapcája szélin, Fűzfabokor bajsza végin, Mókusfenyő homlokára,
Tűgallyas fenyő fogára.”242 Minden klappol, sőt, még az előbb nem említett alvás is Vipunen jellemzői közé tartozik, pont miként az álomból eredeztetett nevű Untamónak. Väjnämöjnen ugyanis ezt a Vipunent egy valóságos csipkerózsika-álmából sőt, inkább kómából költi fel, egy vasrúddal nyitva meg száját: „Emelkedj fel, ember rabja, Föld alatti fekvésedből, Hosszú álmot alvásodból. Az a bűvigés Vipunen
Serken álmából iziben”243
Tehát a rendelkezésünkre álló jellemzés, akár egy autó rendszáma, alkalmasnak bizonyult a keresett személy beazonosítására.
242 Kalevala. Helikon, 1985. Ford. Vikár Béla. 108. o.
243 Uo. 108. o.



186
Hiányzó láncszem
Jóllehet, önmagunkat meggyőztük arról az előbbiekben, hogy ez az Untamo azonos a későbbi Vipunennel – csak valahogy átírta a nevét a személyi igazolványában –, mégsem bizonyos, hogy vádiratunkhoz ennyi elegendő. Épp ezért a Sors úgy találta bölcsnek, hogy egy cáfolhatatlan bizonyítékot játsszon kezünkre. Egy finn mesében – Ilmarinen háztűznézőben – ugyanazt az alvó titánt, kit a Kalevalából Vipunenként ismerünk, s kinek gyomrába Väjnämöjnen alászáll, tudják hogyan nevezik? Untamónak! Pontosan számításainknak megfelelően! Meglehet, maga a mese részleteiben elüt a kalevalaitól, de magában a személyazonosítási ügyben mégis perdöntő bizonyíték: „[...]Ilmarinen látta, hogy Ukko Untamo, a legóriásibb óriás mélyen alszik. [...] Felriadt mély álmából Ukko Untamo, megdörzsölte a szemét, rápislogott Ilmarinenre, s így válaszolt: – Ha ide tudsz ugrani a nyelvem hegyére, ha kis ideig táncolgatsz is rajta, megmondom neked, hol találod a
szépséges Katarina vasvertes ládáját.”244 Ezt követően a ravasz Ukko Untamo lenyeli Ilmarinent, s titáni gyomrában pontosan ugyanaz zajlik le, mint ami a Vipunen torkába alászálló Väjnämöjnennel. Ily ügydöntő bizonyítékra legmerészebb álmunkban sem mertünk gondolni. Nem ártana, ha valahogy azokban, akiket illet, tudatosulna, hogy egy effajta lelet a Kalevala rekonstruálásának új távlatait nyitja meg.
244 Tündérek, törpék, táltosok. Tündérmesék a világ minden tájáról. Móra Ferenc könyvkiadó, Budapest, 1973. 35. o.



187
Mi történhetett?
Tehát bizonyítást nyert, hogy a két Untamo azonos. kérdés tehát, hogy miként lett ebből amaz? Miként váltott Kullervo nagy-nagybácsija személyiséget, s alakult át UntamoVipunenné, az alvó varázslóvá? Untamót akkor láttuk utoljára, amikor a bosszúszomjas Kullervo a nyomába eredt. Hátha eredetileg mégiscsak odaért, csak ez a fontos láncszem – előfordul az ilyesmi – kihullt a Kalevalából? És ha valóban így esett, akkor vajon miféle büntetést eszelhetett ki számára? A végeredmény láttán felvetjük, hogy Untamo-Vipunen heggyé válása az ő csíntevésének a következménye. Kérdés, hogy megengedhető-e a Kalevalán belül a kővé változtatási aktus felvetése? Hisz előfordulhat, hogy ez egy Kalevala-idegen ötlet. Nagy szerencsénkre egy ízben sikerült Väjnämöjnent épp kősziklává változtatáson csípnünk, vagyis az eposz e téren sem emel elvi kifogást felvetésünk ellen: „Zengett az agg Vejnö, zengett, Tó kicsapott, a föld rengett, Rézhegyek is megreszkettek, Szétrobbantak roppant szirtek, Nagy kőszálak szerte szálltak, Parti kövek kettéváltak. Dallja vala Joukahajnent,[...] Hóka lovát zúgószéli
Kősziklává elregéli.”245
Akit az előbbi jelenet nem győzött meg, azok számára most kölcsönkérjük a heggyé változtatás legnemesebb eseménysorát a Perszeusz-Atlasz legendából, ami pontosan Kullervo és Untamo végzetes találkáját meséli el:
245 Kalevala. Szemelvények a finnek naiv eposzából. Ford. Vikár Béla. MEK Könyvtár.



188
„Vált, amilyen nagy volt, nagy heggyé, Atlasz: Fürtje és szakálla liget; keze-válla gerince a hegynek; és feje már nem fej: hegyoromként égre mered fel; csontjai sziklakövek; majd szétnőtt minden irányban (istenek, így rendeltétek), s azután a nagy égbolt,
sok csillaggal nehezült vállára nyugodni.”246
Hát igen. Itt most megtaláltunk valamit, amiről még azt sem tudtuk, hogy elveszett. Szolgáljon tanulságul mindazok számára, akiket illeti, hogy amennyiben egy legendáriumban két személy – ez esetben a két Untamo – neve azonos, attól ők még ugyanazok is lehetnek...
246 Ovidius: Átváltozások. Magyar Helikon, 1975 Ford. Devecseri. Perseus, Atlas, Andromeda 120. o.



189
A Kalevala ébresztgetése
Félő hogy az afféle fergeteges felfedezéseink, hogy Vipunen valójában Untamo volt, stb., annyira rázzák meg az átlagolvasót, mint egy olyasvalaki halála, akiről sose hallott. A Kalevala is olyasmi, mint a hűség, mindenki hallott felőle, de senki találkozott vele, senki sem olvasta... És mi bagatell eposzi belügyekre szenteljük a drága időt, melyek legfeljebb a Kalevalának használnak, mivel a szakértők csak saját hangjukat hallják, ők ugyanis nem szélhámosok. Egyébként is irritáló, ha valaki elmagyarázza nekik, hogy rossz vonatra szálltak... Miként lehetne a Kalevalát kiszabadítani az eposzt övező s megértését béklyózó téveszmék fogságából, aranybilincseiből? Hogy lehetne felébreszteni a közönyös közönséget, és a megértésben ellenérdekelt Kalevala-kutatást? Ha sikerülne rámutatnunk, hogy mindez a legkevésbé sem pusztán egy Kalevalai belügy, hanem a Kalevala segítségével akár még a kultúrkörök közötti falak is leomolhatnak, erre tán kénytelenek odafigyelni! Hát jó! Válasszunk csak ki a sok közül egy erre alkalmas eseményt, s próbáljuk tervünket végrehajtani, amennyire szerény erőnkből telik.
A téma
Pedzegettük mi már többször ízben is Väjnämöjnen kozmoszkirályságát, arra jutva, hogy Zeusz-típusú karakternyomokat is viselt. Ha ezt a rokonságot bizonyítani tudnánk, akkor azzal borsot törhetnénk a kultúrákat rozzant érveikkel egymás ellen fordítók orra alá.



190
Väjnämöjnen, a kozmoszkirály



191



192
I. A dalnok családja
Nem kívánt terhességek a mitológiában
Nem csak a görög hagyományból ismerős, hogy egyes uralkodóknak van egy fura rémálma: egy jóslat értelmében, ha engedik utódjukat – unokaöcs, esetleg unoka vagy jövendölt személy – megszületni, akkor a hatalmuknak befellegzett. Ez a magyarázata, hogy Kronosz ősapa a gonoszság határát súrolva legelte le anyjuk térdéről önnön gyerekeit, világra jöttükben ellenérdekelt lévén. Jóllehet, a térdre koncentrálva ezt a vérgőzös jelenetet már kibeszéltük magunkból, az új szempont kedvéért ismét fel fogjuk idézni: „Ám Kronosz őket amint kijutottak a szent anyaméhből és anyjuk térdéig elértek, sorra lenyelte, attól félve, hogy ők is az Ég ivadékai, s egyszer egyikük elveszi még ő tőle királyi hatalmát. Mert megtudta a Földtől, és meg a csillagos Égtől hogy rámérve a végzet: gyermeke, bármily erős is,
majd leigázza, hogy így Zeusz kívánsága beteljen.” 247
A nemkívánatos megszületésű isteni gyermek örök téma a hagyomány összes szintjén, berkében, s mindenütt egyéni
247 Hésziodosz: Istenek születése. Magyar Helikon, 1974. 20-21. o. (460-467 s.)



193
arculatban, az esetiség látszatával. Néha legendás köntösben, máskor szent történelembe ágyazódva köszön vissza ez a fontos ős-szüzsé, mint Perszeusz, Mózes, Jézus, Oidipusz stb. világra jötte kapcsán. De még Romulus és Rémus születését sem fogadta üdvrivalgás, az uralkodó őket is haladéktalanul megpróbálta eltenni láb alól...
Egy áldatlan áldott állapot
Mindezek jegyében vetjük fel, hogy Väjnämöjnen szembeszökő születési akadályozatása is ugyaninnen nyeri magyarázatát. Mert, ha valaki nem tudná, Väjnämöjnen születése évszázadokig elhúzódott, míg végül vénemberként sikerült napvilágra vergődnie. Szerencse, hogy egyáltalán megérte a születését... A lényeg, hogy senki sem számol azzal, hogy ez a születési akadályoztatás nem fiziológiás, hanem mitikus eredetű, vagyis Väjnämöjnen megjelenése valaki számára egész egyszerűen nemkívánatos. Lássuk a kérdéses jelenetet: „ [Kave szűzanya] Hordja méhe magzatterhét, Nagy hasának nehéz teljét, Hordja hétszáz álló évig, Kilenc emberöltőn végig, Mégse szülhet, nem fiazhat, Nem lesz meg a létlen magzat. [...] [Väjnämöjnen] Tanakodik, tépelődik, Mi lesz véle, hogy lesz élte Sötét rejtekhely zugában Itt e szörnyű szűk szobában, Hol a holdra sohse néz fel,
Napvilágot sohsem észlel.”248
248 Kalevala. Szemelvények a finnek naiv eposzából. Ford. Vikár Béla. MEK Könyvtár.



194
Az ok
Ha igaz az a felvetésünk, hogy az anyja hasában kuksoló Väjnämöjnen is kozmoszkirály-jelölt, akkor okkal feltételezhetjük, hogy ott valaki a születésében ellenérdekelt. De kicsoda? Elsősorban Ukko, a legfelsőbb isten keverhető gyanúba. Ő volna Väjnämöjnen apja, nemzője? Väjnämöjnen apasági perébe Ukkót bevonni természetesen botrányos ötlet, főként, hogy ilyen irányú közvetlen szövegutalás legkevésbé sem ajánlkozik. Ámde mégiscsak ő a mi elsőszámú gyanúsítottunk Väjnämöjnen születésének akadályoztatásában, s jelöltünk, apaságában. Ehhez felhívom a figyelmet az eposz egy különösségére: valami mód minden szülés Ukko személyéhez kötődik. Nélküle mintha nem is lehetne világra jönni! Mint valami mentőszolgálatot, úgy kiáltanak érte, rendelik a szülésekhez. Van ugyanis egy műszere, egy arany buzogánya, s azzal szokta megnyitni az anyaméhet, a születési csatornát. Ukko valójában egy bába. Väjnämöjnen anyja így hozzá fohászkodik a vizekben fetrengve, nagy kínjában: „Ó, te fölső Isten, Ukkó, Te az egész eget tartó! Jövel hozzám én nagy jómra, Hajolj hozzám hívó szómra, Szabadítsd a szüzet szükségétől, Hajadont hasa hevétől, Kelj hamar, siess ugyancsak,
Szánjad meg a rád szorultat!” 249 Jóllehet eztán Väjnämöjnen ugyanígy fohászkodik ez ügyben hozzá, ámde Ukko a füle botját sem mozdítja. Pedig ott az aranyos buzogánya, parlagon, kihasználatlanul, ámde ő megmakacsolja magát, s nem segít ennél a születésnél. Az ő hallatlan közönyössége számunkra másodlagos bizonyíték arra nézve, hogy épp Ukko az, aki e születésben ellenérdekelt. Eszerint
249 Uo.



195
Väjnämöjnen az ő titkos gyermeke, akinek napvilágra kerülésétől tartania kell! Nem, nem, nem, ez badarság, hisz Väjnämöjnent szűzanya szülte... Lássuk csak, hogy is van ez?
Ukko papa
Hát igen. Megkövetjük ízetlen felvetésünkért a nyájas olvasót, hogy Väjnämöjnen apja Ukko lehetett, hisz az eposz épp az ő szűznemzését ecseteli: „Egymaga ér az éjjel hozzánk, A nap egymaga köszönt ránk, Egymaga termett Vejnemöjnen, Nőtt a nótafa oly fönnen, Kave asszony kebeléből,
Ilmatár anya öléből.” 250 Ámde mégsem ilyen egyszerű ez. Az effajta szűzen fogantatások hátterében általában ott lebeg egy álruhás istenség is, aki egy rafináltabb módszert alkalmaz a fogantatásra. Ha merészebben nézünk az eposz szeme közé, esetünkben is rögvest kibújik a szög a zsákból: Väjnämöjnennek nagyon is volt apja, mégpedig a Szél, személyesen. Tehát az orrunknál fogva lettünk vezetve!
„Szél a szűzet elringatja, víz a leányt viszi, hajtja,
Környül a kéklő víz mezején, Tajtékzó habok tetején; Teherébe a szél őt fúvá,
Tenger dombossá teremti.”251
„Tuuli neittä tuuitteli, aalto impeä ajeli ympäri selän sinisen, lakkipäien lainehien: tuuli tuuli kohtuiseksi, meri paksuksi panevi.”
250 Uo. MEK Könyvtár.
251 Kalevala. Helikon, 1985. Ford. Vikár Béla. 16. o.



196
A régi Szelek nem olyanok, mint a sapkánkra vadászó maiak, hanem ők valójában szellemek, sőt, istenségek. A magyar köznyelv is őrzi nyomát: a SZÉL a szellemmel, a levegő a lélekkel függ össze. Ámde nem csupán a fordításban, hanem a kérdéses kalevalai jelenet most idézett finn eredetijében is kisbetűvel kezdik a szelet annak tanúbizonyságaként, hogy a kutya se tekinti személynek, még kevésbé istenségnek. Pedig a szelek mindenfelé istenségek voltak: „A szelek a régiek előtt isteni lények voltak, de mint más természeti istenségek majd természeti elemek, majd személyek voltak. Homerusnál már mint személyek szerepelnek (Il. 23, 194 skk., hol Achilleus imádkozik hozzájuk, nagy áldozatokat ígér nekik, majd Iris elviszi kérését a szelekhez, és azokat lakománál
Zephyrus házában Thraciában találja).” 252
A lényeg, hogy Väjnämöjnen mégsem volt apátlan árva, hanem apja istenség lehetett! A régi görögök fogják ez ügyben visszaszolgáltatni e kalevalai jelenet eszét, értelmét.
Felfújta a Szél – Eurünomé tánca
A tán legrégibb ógörög kozmogóniai szövegvariánsban a Szél mint az első megtermékenyítő lény bukkan elénk. Vagyis alig hiszünk a szemünknek, hogy a pelaszgok teremtésmítoszában ez ügyben ugyanarra a kaptafára jár minden, mint a finneknél: Eurünomé istennő is ugyanott és ugyanolyan meggondolatlanul szambázik a vizek felett, mint Kave anya, vagyis az égbolt és a tenger közötti tágas térben, s ejti meg őt is a Szél kísértetiesen hasonlóképp:
252 Ókori Lexikon. MEK Könyvtár



197
„Sarkon fordult, elkapta az északról fújó szelet, sodorgatni kezdte a tenyere közt, s ímé, megszületett Ophión, a nagy kígyó. [...] Ophiónt végül elkapta a kéjvágy, az istennő lába köré tekeredett, s egyesült vele. Márpedig az Északi Szélnek, amelyet Boreásznak is szoktak ne
vezni, megtermékenyítő hatása van.”253 És eztán a görögöknél is felbukkannak a tojások, mint a Kalevalában: Eurünomé a „felfújása” után váratlanul galamb alakot öltve tojja meg a napot, holdat, csillagokat rejtő világtojást. Ez itt kérem maga a Kalevala! Biztos a felületességem az oka, ámde nem találom szövegnyomát, hogy erre az ordító egybeesésre bárki – beleértve a komparatisztikára oly fogékony kiválóságokat, mint Kerényi Károly vagy Robert Graves – felfigyelt volna e téma taglalásakor. Pedig a két szöveg tárgyában és szereplőgárdájában messzemenően ugyanazt meséli el. Sőt. Ebből még áttételesen a Kalevala legendák születési idejére is vonhatóak le következtetések, úgyhogy szusszanjunk Szél ügyben egyet.
Mikori a Kalevala?
Azt, hogy mikor is született a Kalevala, erre támpont nélküli, elkent válaszokat kap, aki utána olvas a dolognak. Még a legkorrektebb kutatók is találgatnak, s pl. a vizsgált tojásos, kozmogóniai jelenet segítségével próbálják úgy-ahogy belőni az eposz életkorát, születési idejét: „Mivel keleten nem találhatók közvetítő tagok, feltételezhető, hogy a [világtojás-] mítosz nyugati úton került a Finn-öböl tájára, minden valószínűség szerint a Mithras-hit viszonylag rövid ideig tartó terjeszkedésé
vel egyszerre, időszámításunk első évszázadában.”254
253 Plinius: Historia Naturalis IV. 35. és VIII. 67. In: Robert Graves: A görög mítoszok. I. kötet, Európa, 1970. 35. o.
254 Lauri Honko: Finn mitológia. In: A Tejút fiai. Tanulmányok a finnugor népek hitvilágáról. Európa, 1980. 189. o.



198
Lauri Honko a kalevalai tojásos jelenetet a világtojás mítosz egyfajta utórezgésének tartja. Ámde a Kalevala erre a jelenetre épül, sőt, támaszkodik is, és némi segédlettel az eredeti oksági rendszer is megérthető. A pelaszg jelenetről ugyanez nem mondható el, mert belőle epikus építmény nem sarjadt: a homéroszi mű nem erre az alapzatra támaszkodik, nem ebből a magból sarjadt égigérő fává. Mindezek a tények a maguk csendes módján a Kalevala születési idejéről többet árulnak el, főként, ha emlékeztetünk, hogy a pelaszg nyelv miként a finn, ugyancsak agglutináló szerkezetű...
Vissza a Szélhez
Ami a görög hagyományt illeti, nemcsak a pelaszg, hanem az orphikus teremtésmítoszban is a Szél az első termékenyítő istenség, s a tojásból is egy remek istenség lép elő: „A tojásból a fúvó Szél fia, az aranyszárnyú isten lépett
elő: Érós, a szerelem istene.”255 További azonosság, hogy minden ilyen esetben szűzanya az, aki szül: a Kalevalában Kave, a görögöknél Eurünomé. Vagyis ilyen esetekben mégsem a hímelvet nélkülözi a fogantatás, legfeljebb a behatolás marad el. A hölgy pedig megőrizte tisztességét, s még gyereke is születik! Jut eszünkbe, a magyar hagyomány is őrzi ezt a bölcsességet, egy káromkodás zárványában: „Ba... meg a szellő!”. És mivel az iménti káromkodást jobbára istenséghez csatolják, a Szellő is ezen a jogon érdemelhette ki, hogy káromkodás-átokszöveg alanyává váljék. Emlékeznek? A nemrég látott „öreganyád térde kalácsa”, is arra intett, hogy a káromkodások valójában őskori búvóhelyek, vagyis nem pusztán a fáradt gőz leeresztését szolgálták, hanem szépen irányított színtiszta átokszövegek!
255 Kerényi Károly: Görög mitológia. Gondolat, 1977. 20. o.



199
No, de most már valóban térjünk vissza a Väjnämöjnen ügyhöz, Ukko apasági keresetéhez, nehogy a felperes távolmaradása miatt megnyerje a pert.
Ukko volna az a Szél?
Odáig jutottunk hogy Väjnämöjnen anyját, a szűz Kavét a Szél – pont miként Eurünomét – meglegyintette a víz felett, terhessé fújta. A Szél volt tehát a titkos atya. De ki lehet ez a szél? Lehet-e Ukko, aki, mint láttuk, füle botját se mozdította Kave és Väjnämöjnen könyörgésére. Egy balti finn runó valóságos vallomás arról, hogy a mi Ukkónk Szél-személyiség. Figyeljék meg – gyerekpusztító Kronoszként viselkedve –, a térd-dombon rántottát csinál a szent tojásokból. Íme az inkeri szövegrészlet: „Jött nagy Ukko jégesője, tenger háborgó haragja: dülöngő hullámok dühe
a tojásokat leverte.”256 Az inkeri szöveg pusztán egy természeti katasztrófát lát itt, ez világosan kiderül a szövegfűzésből. Ámde szerintünk szélUkkónak személyes indíttatása volt e randalírozásra: tudván tudta, hogy égi istenségek kelnének ki azokból! Összességében viszont ez az inkeri szöveg a kalevalainál korrektebbül őrzi a tojáspusztulás körüli eredeti oksági kapcsolatot, mivelhogy nagyon helyesen Ukkót, a Szelet vádolja a tett elkövetésével. Az ilyen felelőtlen Szelek megérdemelnék, hogy befogják szélmalmot hajtani... Ide tartozik még, hogy Ukkót a Kalevala-zónában máig sokfelé, pl. az észteknél (Uku) szél és viharistenként is jegyzik. Szóval Ukko is – miként Kronosz – megérte a pénzét.
256 Finnugor–szamojéd (uráli) regék és mondák. 1-2. Móra, 1984. 1.; 115. o. A teremtés.



200
Väjnämöjnen tojás-testvérei
A Kalevalában Kave anyának ott, abban a különös helyzetben, nyakig a vízben egyszerre két dologra is kell koncentrálnia: egyrészt akár egy akrobata egyensúlyozza a térdén a tojásokat, másrészt valahogy el kell tűrnie, hogy kozmikus hasa barlangjában picinye, a vén Väjnämöjnen rúgkapál. Az ember azt hiszi, hogy itt két egymáshoz nem illő ügyletet forrasztott egybe a Kalevala-szerkesztő Lönnrot önkényesen, ámde, ami igen meghökkentő, hogy Hésziodosz is lényegében ugyanezt a kettősséget meséli el: A gyerekek felmásznak az anyjuk térdére, ellenben Zeuszt – aki a kozmoszkirályság várományosa sikerül eldugni az éber atyai tekintet elől. Vagyis míg a térden áll a bál, Zeusz a Földanya barlangjában gubbaszt, és nem kerül fel a térdre, erre a vesztőhelyre, miként testvérei. Kronosz és a (Szél)Ukko egyaránt csak a térden lévő gyerekekre vadászik, mintha a barlangban rekedt gyerek nem volna rá veszélyes. Pedig, mit tesz Isten, épp ő válik mindkét esetben kozmoszkirállyá. A másik része az ügynek, ami felett könnyen elsiklik a tekintet, hogy miként a lenyelt gyermekek Zeusz testvérei, ugyanúgy a tojások is Väjnämöjnen testvérei lehetnek. Ez röhejesen hangzik, ámde annál fontosabb, hogy megértsük, hisz ilyesmiken csúszik el az egész eposz megértése. Hisz a kalevalai tojásokban sem csirkék, hanem égitest-istenségek: Nap, Hold, Göncöl lapulnak. Égbolti előkelőségek, csillagistenségek ők is, pont olyasféle antropomorf lények, mint a görögség istenei. A Kalevalában a Nap, Hold, Göncöl – vagyis a tojáslakók – is emberként viselkednek, hisz házasodhatnak, vagy épp fesztelenül el lehet beszélgethetni velük: „‘Ó, holdacska, istenadta! Fiacskám, ha láttad volna, Mondd meg, hol van kisfiacskám, Kisfiacskám, aranyalmám?’



201
Hát a hold is felel rútul:
‘Ha tudnám, sem adnám tudtul [...]’” 257
Testvérszabadítások
Tehát, ha az égitestek Väjnämöjnen testvérei, akkor azt a jelenetet érdemes újragondolni, amikor a magzat-Väjnämöjnen az anyja hasa-barlangjában a Napot és Holdat hívja segítségül – mint nemrég Ukkót – hogy szabadítsák ki a fogságból. Tehát ez sem egy semmibe postázott poétikus sóhaj a távoli ragyogó égitestekhez, hanem fohász, testvéreihez. Testvérei pedig rá se bagóznak, vagyis e tekintetben egészen életszerű a helyzet. És még valami:
„Hozz ki, hold, szabadíts óh, nap, Jer göncöl kijuttatómnak, Ez idegen ajtók közül, e különös kapuk közül incifinci fészekházból
szörnyű szűk szobák zugából”258
„Kuu, keritä, päivyt, päästä, otava, yhä opeta miestä ouoilta ovilta, veräjiltä vierahilta, näiltä pieniltä pesiltä, asunnoilta ahtahilta!”
Észrevették? A napot, holdat, göncölt úgy a finn eredetiben, mint a fordításban kisbetűvel kezdik, beismerve az előbbi szöveg értésének csődjét, vagyis, hogy nem látják azt, hogy az érintett jelenetek egyben családi ügyek is! De menjünk tovább, mert ez a családfelgöngyölítés mást is jelenthet: amikor később Väjnämöjnen és Ilmari csodakovács kiszabadítják a Napot és Holdat egy másik barlangból(!), Észak hegyéből, ahová elrabolták őket, az sem szimpla égitestrablás, hanem annak is lehetséges egy testvérszabadítás olvasata.
257 Kalevala. Szemelvények a finnek naiv eposzából. Ford. Vikár Béla. MEK Könyvtár.
258 Kalevala. Helikon, 1985. Ford. Vikár Béla. 18. o.



202
Várjunk csak! Ami a családot illeti, el is feledkeztünk a legizgalmasabbról: Miként Väjnämöjnen és Ilmarinen kovács kalandjai összekapcsolódtak, ugyanúgy Zeusznak is van egy csodakovács unokaöccse: Héphaisztosz! Huh! Most válik csak igazán érdekessé a dolog! Miért? Miután Väjnämöjnen egy Zeusz-típusú kozmoszkirállyá avanzsált szemünkben, alaposan át- és felértékelteti az egész ügyletet a mellettük álló csodakovács, kikre eddig nem volt okunk ilyen szemmel figyelni. Meglehet, még differenciáltabb e két idegennek tekintett kultúrkör vérrokonsága, mint hittük.
Ilmarinen és Héphaisztosz
Vegyünk sorra egy-két egybecsengést a finn és görög csodakovács életrajzából azok kedvéért, akik egyikről se hallottak: 1. Mindkét kovács egy akadályoztatott születésű kozmoszkirály – Väjnämöjnen, ill. Zeusz – környezetében tevékenykedik, olykor testvéri társként. 2. Születésük szerint mindketten tűzről pattantak. 3. Mindketten a kozmosz legvágyottabb hölgyét kapják nőül: Ilmarinen a csillagjegyes Észak szüzét, akiért mindenki tűzbe megy, s Héphaisztosz pedig Aphroditét, azaz Vénuszt, a – Lukianosszal szólva – bestiát. 4. Később egyaránt mű-nőt kalapálnak: Ilmarinen egy ragyogó, ám kissé fagyos lábú aranyfeleséget, Héphaisztosz pedig az észveszejtő Pandorát, akinek viszont a szíve oly hideg, mint a fagyott kutyaláb.
Sőt, észre se vettük, s további közös mítoszi szereplőre is bukkantunk: hisz úgy a csillagmátka, mint a mű-nő mindkét szüzsé közös szereplői. Vagyis a két legendáriumnak egykor ugyanaz lehetett a szereplőgárdája.
No, de ne várassuk Väjnämöjnent, akinek kozmoszkirályságát már tényként kezeljük, jóllehet, adósok vagyunk annak további bizonyítékaival.



203
II. Väjnämöjnen a kromoszómáját hullajtja
Örömkönny-Áfonyácska
Emlékeznek, mekkora ribilliót csapott Väjnämöjnen, amikor könnyei tragikus nemtörődömsége folytán a tengerbe csöppentek? Csak ámultunk-bámultunk, leginkább azon, hogy a Kalevalával foglalkozó neves elődeink ezen legkevésbé sem akadtak fenn. Mi pedig úgy találtuk, hogy ez egy kulcsjelenet, s könnyei alatt valójában férfiúi magvai értendők. Megmutattuk, hogy ezt a testnedv-vesztést számos hagyomány megőrizte. Megértettük Väjnämöjnen lelki állapotát: okkal-joggal verte ki a hidegveríték, hisz nem a könnyei hulltak ki szeméből, hanem valójában utódot nemzett, aki majd le fogja váltani. Mert Väjnämöjnen ebben a pillanatban azonos azzal a hatalmi pozíciója teljén álló Uránusszal, akinek tengerbe segített, kasztrált magjaiból egy kagylólakó, vagyis lényegében gyöngy-isten
ség,259 Vénusz születik. Ez azért fontos, mert Väjnämöjnen könnyei a tengerben ugyancsak gyönggyé válnak:
„Vejnemöjnennek magának Könnyei kicsordulának, Perdül gyöngye két szemének, Vízcseppjei gördülének, Áfonyánál izmosabbak, Borsószemnél vaskosabbak, Fajdtojásnál domborúbbak.
259 A Benedek-gyűjtötte mese – Gyöngyvirág Palkó – tele van a Kalevalából is ismert mozzanatokkal.



204
Kicsordul szeméből könnye, Ő szép orcáira folyván, Ő szépséges orcáirul Magas mellére pereg le, Magas melléről megintlen
Lába elé a földre térül.”260
Gyönggyé? De hiszen mi itt csúsztatunk, hisz a szöveg e gyöngy-könnyeket még borsónak, áfonyának, tojásnak is mondja. Hú, most vagyunk csak kutyaszorítóban! Ámde hasonlatok ezek egyáltalán? Nem. Analógiák, ugyanis a tojás, a borsószem és az áfonya is túlmutat magán: A tojásokból – könyvünk elején tárgyaltuk – csillag születik. A mesehagyomány – a magyarral az élen – telis-tele van isteni képességekkel bíró, talányos felbukkanású, modorukban meglehetősen hetyke borsószem-gyerekkel, kik végül is királlyá válnak. Na és az áfonya? Ez itt a legérdekesebb:
Marjatta Áfonyácskája
A gyermek, aki korábbi vádunk szerint Väjnämöjnent a trónjáról letaszítja abban a hátborzongató jelenetben, valójában egy kis áfonyácska, mint Väjnämöjnen elhullajtott könynye. És ez az Áfonya a következő szöveggel lopja be magát majdani mamájába, Marjattába, a szűzbe: Mezőről egy áfonyácska: „Jer, kisasszony, csípj el korán, Pirospozsgás, szedj szaporán, Cinmellű, szakíts le menten, Rézöves, szemelj ki engem, Mielőtt a csiga megnyal,
A fekete féreg felfal!”261
260 Kalevala. Szemelvények a finnek naiv eposzából. Ford. Vikár Béla. MEK Könyvtár.
261 Uo.



205
Még érdekesebb, hogy ez a kis gyümölcsszem – amely számunkra Väjnämöjnen elkallódott könny-áfonyája – részleteiben kísértetiesen azonos (csillagászati?) úton-módon mászik fel Marjattába, mint ahogy Väjnämöjnentől távozott:
Väjnämöjnenből ki: „[...] Áfonyánál izmosabbak, Borsószemnél vaskosabbak, Fajdtojásnál domborúbbak. Kicsordul szeméből könnye, Ő szép orcáira folyván, Ő szépséges orcáirul Magas mellére pereg le, Magas melléről megintlen
Lába elé a földre térül.”262
Marjattába be: „Leveri az áfonyácskát; Ím, a földről az eperszál Szép cipője bőrére száll, Szép cipője bőrén tova Tiszta térdére hatola, Tiszta térdéről pediglen Fényes szoknyájára szökken. Onnan övcsatjára tére, Övcsatjáról kebelére, Kebeléről állára kel, Álláról az ajkára lel, Szájába suhan be ottan,
Ínyéről hasába ére.”263
Tehát rekonstruáljuk az eseményeket. Előbb kibuggyan, vagyis kimászik Väjnämöjnen szeméből, lemászik róla, és ugyanígy felkúszik majdani anyján, majd pedig előre megfontolt szándékkal teherbe ejti. E kis áfonya viselkedésében pimasz önállóság, tudatosság, vagyis koncepció érződik. De a legfontosabb annak tudatosítása, hogy ez a szerintünk Väjnämöjnenből Marjattába átmászó magzat nem más, mint az az illető, aki a szent dalnokot perceken belül trónjáról kiebrudalja.
262 Uo.
263 Uo.



206
A baj nem jár egyedül
Mivel e jelenet az egész Kalevalát alapjaiban érinti – hisz most bontakozik ki belőle egy, az indogermánokéval ős-rokon istenség-struktúra –, ízlelgessük még egy kicsit a szövegkörnyezetet, hátha találunk valamit. Hát igen. Väjnämöjnen gyöngy-könny-gyermek vesztése után nemsokára még a Napot és Holdat is el fogja rabolni Észak Úrasszonya. Väjnämöjnen itt is épp a Mindenség zenés elszórakoztatásával van elfoglalva, amikor bekövetkezik egy nem várt esemény: „Házából a hold kiszálla Hág egy nyírfa hajlatára Várából a nap elékel, Egy jegenyecsúcsra lépdel. Hárfahangot hallania, Víg örömet vallania. Louhi, Észak úrasszonya Pohjai fogatlan banya Megszerzi a napot onnat
Kézre kapja ím a holdat.”264 Miként kozmikus katasztrófa volt Väjnämöjnen könny-vesztése is, hisz uralma fog nemsokára véget érni, most még a világ is sötétségbe borul. Vagyis a tragédia ugyanazt a családot érinti: Väjnämöjnent és testvéreit, a Napot és a Holdat, pont miként az események legelején. Tehát ismét csak egy komplex isten-családi tragédia tanúi vagyunk: istengeneráció váltás történhetett. Väjnämöjnen ekkor az áfonya gyermek szempontjából már pont az a kellemetlen, hatalomféltő, utódpusztító kozmoszkirály, amilyeneket a görögség produkál. Miként Kronoszt, Väjnämöjnent is utoléri fátuma, Uránosz-Ukko végzete: utódjai ellene fordulnak. Hát ez az oka, s nem más – és ezt nem szokás az olvasónak elmagyarázni –, hogy miért pikkel Väjnä
264 Kalevala. Helikon, 1985. Ford. Vikár Béla. 299. o.



207
möjnen Marjatta kisfiára?! Miért akarja ezt a csodacsecsemőt lóhalálában elpusztítani?
A Kalevala felforgatása
Mivel nem titkolt szándékunk a Kalevala felforgatása, vagyis, hogy a szöveg keze-lába végre ismét eredeti helyére kerüljön, álljon itt még a vogul őshagyomány megőrzéséért oly sokat tett Munkácsi Bernát gyűjtésének egy fontos, ügydöntő adaléka. Ez a példa is az egyik előbbi virágcsokrunkba illik: remekül megmutatja, hogy a fejből származó testnedv felelőtlen elvesztéséből igenis utód keletkezik. Itt ezt kiemelten tárgyaljuk, mivel ékesen bizonyítja, hogy ez az esemény mindig kozmoszkirállyal, sőt, egy világciklus kozmokrátorával történik. Tehát tragikomikus, ahogy Väjnämöjnen rangját és tevékenységét az utókor legkevésbé sem az ősszerzői szándéknak megfelelően értelmezi, a lényeget tekintve szövegszemétnek. Az alábbi vogul jelenet azzal a többlettel szolgál, hogy itt a könnycsepp – ezúttal köpet-buborék – meg is szólal, felvéve a kapcsolatot apjával, teremtőjével. Väjnämöjnen könnycseppjének is ugyanilyen lakója lehetett: „A felhőn az Úristen Szavaoth ült. Egyszer csak az Úristen egyet köhögött, s a vízre köpött. A vízen ebből egy kis buborék képződött, melyből valami zaj hallatszott. [...] ‘Ki zajong abban a buborékban?’ A buborékból felelet jő: ‘Én, Szatanail.’ Ez a Szatanail az Úristen fia és teremtőtársa, valójában a demiurgusz, megannyi majdani galiba okozója. Hát ennek jegyében próbáljuk megérteni Väjnämöjnen könnyveszítésének traumáját, s az ő Marjatta gyermeke iránt táplált ádáz haragját, kiben mi a könnycsepp buborékából kikelt tán rosszcsont gyermekére ismertünk.
Örömzene?
Van itt még valami a könnyvesztéses jelenetnél, amit alaposan félreért a világ: Mondjuk el itt is: Väjnämöjnen híres hár



208
fázásos jelenete nem csak örömzene, de akkora galibát okoz vele, mint Róma éjszakai díszkivilágítását egy szál gyufával megoldó Néró: „Játszott Vejnemöjnen ujja, Harsogott a hárfa húrja, Hegy-völgy zengett, szikla rengett, Mind a szirtek mennydörögtek, Habokon kövek görögtek, A fenyérek vízben úsztak, Fenyőfák is vigadoztak,
Mezőn tuskók táncot roptak.”265 A kételkedőknek az eposz egy másik pontjáról is bizonyíthatjuk, hogy Väjnämöjnen muzsikája katasztrófazene: „Zengett az agg Vejnö, zengett, Tó kicsapott, a föld rengett, Rézhegyek is megreszkettek, Szétrobbantak roppant szirtek, Nagy kőszálak szerte szálltak,
Parti kövek kettéváltak.”266
Zokog a Kalevala
Väjnämöjnen örömzenéje s könnyei annyira lekötötték energiáinkat, hogy nem szenteltünk figyelmet egy kísérőjelenségre: ekkor ugyanis járványszerű zokogásban tör ki boldog-boldogtalan, mert helyénvalónak tűnt, hisz tény és való, Väjnämöjnen tényleg kitett magáért, már ami a muzsikálást illeti. „Ott az öreg Vejnemöjnen Zengett egy nap, másnap újfenn, Nem volt ott vitézlő egy se, Nem volt férfi még oly büszke,
265 Kalevala. Szemelvények a finnek naiv eposzából. Ford. Vikár Béla. MEK Könyvtár.
266 Uo.



209
Nem volt férfi, sem menyecske, Sem egy hajfonatos hetyke, Hogy sírva ne fakasztaná, Szívét meg ne olvasztaná; Sírtak ifjak, sírtak vének, Sírtak nőtelen legények, Sírtak mind a házas hősök, Fiúk is feleidősök, Fiúk, szűzek, minden népség, Apró-cseprő lánycselédség, Oly csodálatos az ének, Dala oly varázs a vénnek. Vejnemöjnennek magának
Könnyei kicsordulának”267 Ez az össznépi zokogás viszont eszünkbe juttat egy hallatlanul elterjedt paleo-motívumot. Erre tudják mikor szokott sor kerülni? Ha egy fontos istenség elveszíti gyermekét, s aki mármint a gyermek – az Alvilágra jut. Ilyenkor is marad kibúvó, egy ős-technológia: kollektív siratással ez az égi gyermek – általában termékenységistenség visszajöhet a világba. Tehát felvetjük, hogy nem a zene hatalma készteti zokogásra a mindenséget, hanem gyanúnk szerint az eposzi könnyözön a vízre hullt csodacsecsemő visszacsalogatását szolgálta eredetileg. Csaknem bizonyos, hogy így lehetett, mert ez felel meg a nemzetközi szabványnak. Tehát a látszatösszefüggések hátterében egy paleo-oksági viszony sejlik.
267 Uo.



210
Össznépi zokogás
A Kalevalában is megvannak az ehhez az egyetemes síráshoz szükséges szövegfordulópontok, melyből mindjárt ízelítővel szolgálunk: 1. Utódját vesztett kozmoszkirály 2. Hajsza az elveszett utód után 3. Tömeges zokogás 4. Az utódból válik az új uralkodó
Ámde hogy is megy ez a zokogás másfelé?
Óizlandi könnyözön:
A mese szerint Ódin főistennek megsúgja az álma, hogy fiának, a ragyogó Baldrnak már melegítik a helyét az alvilágban. Ámde kiderül, hogy akad egy csekélyke remény fia visszahozatalára: Ha az ifjú istent a világban mindenhol, minden élőlény megsiratja, akkor Hél – a Halál Birodalmának úrnője megpróbálja a fiatalembert ideig-óráig nélkülözni. Erre aztán Ódin neje, Frigg istennő rögvest hatalmas lobbyzásba kezd: óriási presszió alá vet tücsköt-bogarat fia, Baldr vissza-sírása érdekében. Ámde akad egyvalaki, a renitens Loki, aki a maga nyegle módján keresztülhúzza számításaikat: „A szemem az száraz Ugyan mért sirassam Odinfi halálát Életemben, holtában Nekem jót sosem tett
Maradjon hát holtan.” 268
268 Germán, kelta regék és mondák Móra Ferenc Könyvkiadó, 1965. 29. o.



211
Sumer variáns
A sumer variáns szerencsésebben végződik, ott az alvilágba rekedt Inninért folyik egy olyasféle lobby, mint Baldrért: könnyet ejteni érte, ez tűnik a szabadulás egyik feltételének. A nagy istennő ki is kerül végül a halál birodalmából: „[...]sírással tölti meg az eget érette jajszót fakaszt a csarnokban érette, az istenek Házait felkereste érette, szeme sírt érette, szája sírt érette, nagy torka, az emberek között páratlan, sírt értette,
miként a nincstelen, egy szál ruhába öltözött érette.”269
Egy másik sumer termékenységistenség, Dumuzi is megálmodja önnön halálát. Ő személyesen kéri fel a Mindenség szereplőit, hogy zokogjanak érte fátuma megúszása végett: „Mező, sikoltsd a jajszót! Rák a folyóban sikoltsd a jajszót Béka a folyóban sikoltsd a jajszót! Hívjátok anyámat, Zeturt! [...] Holtom napját ha nem tudná: mezők, szülőanyámmal tudassátok
mint kishúgom, ti is sirassatok!”270
A sumer-akkád variáns
Dumuzit a későbbi akkádok már Tammúznak nevezik, s ők is megőrizték ezt a számunkra oly kedves visszasiratási kísérletet. De mi is különbözteti meg e jeleneteket a szívből jövő
269 Fénylő ölednek édes örömében. A sumer irodalom kistükre. Európa, 1983. Ford. Komoróczy Géza. 204. o.
270 Uo. 225. o.



212
sírástól? Mielőtt azt hinnék, hogy minden sírást, siratást nyakló nélkül ide sorolunk, figyeljék meg, hogy a mi sírásaink egyrészt képtelen sírások, hisz itt nem csak emberek, hanem még a fák is sírnak. És a zokogások nem spontán fakadnak, hanem jobbára felszólításra következnek be. Mintha most is Frigg istennő szavait hallanánk ebben az akkád szövegben: „Zokogj fügefa, Zokogj cédrusfa Zokogj tamariszkusz
Cserjés ligetek, erdők zokogjatok!”271 Na és az utak, azok vajon nem hajlandóak sírni? „Sirassanak a megjárt utak a meredek hegyi csapások a cédruserdő ösvénykéi – sírjanak, zokogjanak érted! [...] sirasson meg a zöld mező is, anyádként gyászoljon sirasson! Sirassanak a kősziklák is, melyek látták vonulásunk!
272
A magyar változat
A magyar hagyomány útjai is képesek sírni, s most már joggal gyanakodhatunk, hogy itt sem egyfajta népi szürrealizmussal van dolgunk, miként a folkloristák általában képzelik, hanem útjaink ős-okokból sírnak. „Az, hol én elmegyek még a fák is sírnak... Sír az út előttem bánkódik, az ösveny” Rituális ügyek ezek, tessék belenyugodni, ilyenkor a természetisten vonul el a halálba, s ennek az eseménynek naptári ideje is van: az ősz.
271 Gilgames. Agyagtáblák üzenete. Ford: Rákos Sándor. Szépirodalmi Könyvkiadó, 1985. 230. o.
272 Uo. 138. o.



213
A mongol variáns
Egy fiát vesztett istennőt is idézzünk még ide, őneki személyesen sikerül akkorát sírnia, mintha az egész világ elsírta volna magát. E remek könnyözön végül heggyé válásba torkollik, ez is arra int, hogy paleolitikumi struktúrába keveredtünk: „Valamikor régen egy istennő elveszítette fiát, s amikor ő gyászolva, sírva-ríva, kedvét vesztve üldögélt, könnyei folyókká változva ömlöttek, hömpölyögtek. Ugyanakkor egy másik isten elhatározta, hogy körüljárja a világot, de a folyókká változott könnyek megakadályozták őt ebben, ezért az istennőt ültében elvarázsolta, heggyé változtatta. A hegyen növő növények és fák eredetileg az istennő hajszálai, a folyók pedig a
könnyei voltak.273
Összegzés:
Sok mindenkit kellene-illene-lehetne még sírás dolgában idecitálnunk: a leányát vesztett Démétertől a népi imáink Szűz Máriájáig, a kalevalai Marjattáról nem is szólva. Ámde akit eddig nem győztünk meg arról, hogy Väjnämöjnen miatt is hasonló megfontolással zokoghatott a világ eredetileg, az higgye azt, amiben üdvözül.
273 Miért jön a nyárra tél. Mongol eredetmondák és mítoszok. Terebess kiadó. 1998. 10. o.



214
III. Väjnämöjnen bedobja a törölközőt
Väjnämöjnen kozmoszkirályságának legnyíltabb szövegbizonyítéka az, amit jó ideje emlegetünk: a higgadt és jóságos Väjnämöjnen a kis áfonya-fi láttán tajtékozni kezd, csaknem megüti a guta. El akarja tenni láb alól – miként szerintünk őt sem várta az apja, Ukko tárt karokkal annakidején: „Mivel lápon lett a gyermek, A földön bogyóból termett, Rejtsék a fiút a földbe, Epres domboldalba ölve, Vagy vigyék a vizenyőre,
Üssék fával agyba-főbe!”274 Eztán, mint régebben elmondtuk, a gyermek megadja a kegyelemdöfést, Väjnämöjnen fejére olvasva vétkeit. A gyermek oly jól kanyarította a szót, hogy perdöntő vádbeszéde folyományaként mindjárt kozmoszkirállyá kenik fel, és végre valahára sejtjük ennek a különös, logikátlannak tetsző jelenetnek az okát:
274 Kalevala. Helikon, 1985. Ford. Vikár Béla.



215
„Fut [Virokannas] a vén, keresztel frissen, Megönti a fiút menten, Karjala felett királynak,
Minden országok urának.”275 És ismétlem, valóságos Kronoszként vonul nyugdíjba. Vagy inkább Apollóként? „Ott az öreg Väjnämöjnen Elevez dörögve innen A rézből remekelt sajkán, Ércből épült kis tutajkán, A legfelső földanyáig,
A legalsó éghatárig”.276
Lantost váltó gyermek
Apolló nevét a görög-latin hagyomány juttatta eszünkbe, ő ugyanis - miként Väjnämöjnen - egy „lantos” istenség. Az ő uralmát is egy gyermek váltja fel a trónon Vergilius olvasata szerint: „Íme betelt az idő, amelyet Cumae dala jósolt: újraszületve az évszázak roppant sora tárul. Eljön a Szűz ismét, már jön a Saturnus uralma, már a magasságból küld új ivadékot a mennybolt. Óvd csak e most születő csecsemőt, Lucina, ki majdan Véget vet a vaskornak, hoz a földre aranykort:
Hisz máris testvérbátyád országol, Apolló.”277 Érdekes nem? Hát még arra gondolva, hogy itt is mint a Kalevalában, egy „Szűz” szüli az új égi királyt, váltja le trónjáról
ezúttal a lantos Apollót278. Hát annyi szent, akadnak itt véletlen egybeesések!
275 Kalevala. Helikon, 1985. Ford. Vikár Béla. 320. o.
276 Uo. 321. o.
277 Vergilius eclogái. Ford.: Lakatos István, Magyar Helikon, 1963. 27. o.
278 Apolló - Jupiter és Latona fia, a napisten, a tudományok, a gyógyítás és jóslás istene, a Múzsák vezetője; lanttal, illetve íjjal ábrázolták.



216
Post scriptum – avagy egy berlini fal
Mégiscsak Plutarkhosznak279 lehet igaza: minden nép istenei ugyanazok, csak másképp hívják őket. Természetesen Väjnämöjnen nem egy Kronosz, de a Kalevalában is a régi ember egyetemes istenvilága éli zajos hétköznapjait. Többé nem naiv eposz a Kalevala, annak látni naivitás. De a legfontosabb, hogy itt most legalább két kultúrkör – az indoeurópai és finnségi – alapszövegek közti berlini falnak illene ledőlnie, mivelhogy egy a kromoszómaállományuk s a koordinátarendszerük is azonos. Ha nem azt keressük, ami elválaszt, hanem ami összeköt, akkor egy ritka vendég, a Megértés látogat hozzánk. Felbukkanását félő, hogy gyakran épp a tudomány lámpása akadályozza, amikor a probléma helyett vele az olvasó szemébe világítanak.
– VÉGE AZ ELSŐ KÖTETNEK
279 Plutarkhosz: Iszisz és Oszirisz. Európa, 1986.



217
Ponori Thewrewk Aurél utószavai:
Nevezetes kacsa volt az, amely az északi víziasszony térdén rakta le a világot létrehozó hat arany- és egy vastojását. Még nevezetesebb volt talán a víziasszony térde maga. A finn Kalevala, az észt Kalevipoeg, a hettita Kumarbi, a Biblia és több más ősi írásmű, de néhány régi magyar népi mondás is emlegeti a térdet. A térd jelentését és jelentőségét Gulyás Péter Pál legújabb munkájának mélységeket felkavaró, azokat feltáró, meglepő magyarázatai értelmezik. A szerző legújabb műve meghökkentő titkokat tár fel a térd, a galamb, a méh, a lidérc, a búvár és több más mítoszelem jelentése köréből. A káprázatos, váratlan felfedezések közé tartozik például a Kalevalában szereplő, eddig általában az északi sarkvidéknek, sokak szerint a pokolnak tartott Pohjolának sok minden homályt elűző felhelyezése a mennybolt vidékeire. A szerző odavetett sejttetése szerint várható e mű másik felének megjelenése is, bár a Kalevala Kacsája végigolvasása után nehéz elképzelni, hogy egyáltalán bővíthető még a régi mítoszok titkainak megfejthető köre.