---
master_file: "[[@NagyViktoriaAz]]"
---
# Index for Nagy Viktória – Az ószövetségi Izrael története.pdf

Az ószövetségi Izrael története
Sola Scriptura
Teológiai Főiskola Budapest, 2011



2
A könyv Stramszki István - Nagy Viktória: A Megváltás története / Izrael története című SSTF kéziratos jegyzet átdolgozott, bővített kiadása. Az átdolgozást végezte: Nagy Viktória
2011
A bibliai idézetek forrása a Károli Gáspár által fordított Szent Biblia



3
1. Bevezetés
1.1. A könyv célkitűzése
Az utóbbi évtizedekben megnőtt az ókori Izrael történelmével foglalkozó, magyar nyelvű
kiadványok száma1. Tankönyvünk leginkább új szemléletével, nem szakember által is
könnyen érthető stílusával és tanulást segítő szövegtagolásával tér el a korábbi, hasonló
könyvektől. Fő célkitűzésünk, hogy – rendhagyó módon – az Ószövetség történeti könyveit
elsődleges forrásnak tekintve foglaljuk össze a zsidóság korai történelmét. A könyv ezért
tudatosan nem tér ki a különböző történetkritikai elméletekre és bonyolult teológiai
vitákra. Jelen megközelítésünk szerint ugyanis a könyv célja nem az, hogy áttekintést adjon
arról, hogy egy-egy tudós hogyan vélekedik az Ószövetség történeti valóságáról, vagy egy
egy szövegrész értelmezéséről, hanem az, hogy megismertesse a Biblia álláspontját izrael
népe ószövetségi történelmével kapcsolatban. A szövegeket a maguk összefüggésében
vizsgáljuk és az egyes történetek elemzésén túl, ahol erre lehetőség nyílik, ott a bibliai
leírás időpontjait, helyszíneit és szereplőit is igyekszünk beilleszteni az ókori Közel-Kelet
történelmébe. Célunk tehát nem egy klasszikus teológiai tankönyv összeállítása volt, hanem
az, hogy hasznos és egyszerű segítséget nyújtsunk az Ószövetség történeti könyveinek
tanulmányozásában. A könyv ezért nem pusztán teológia szakos hallgatóknak készült,
hanem minden olyan olvasónak, akit mélyebben érdekel az Ószövetség világa.
1.2. Izrael története, mint a „megváltás története”
1 A teljesség igénye nélkül pl. Bright, John: Izrael története, Református Zsinati Sajtóosztály, Budapest, 1983; Jagersma, Henk: Izrael története az ószövetségi korban I., Református Zsinati Sajtóosztály, Budapest, 1991; Allerhand, Jacob: A zsidóság története- Ókor, Makkabi, Budapest, 1993.; Finkelstein, Israel- Silberman, Neil Asher: Biblia és Régészet – Az ókori Izrael történelmének két arca, Gold Book, Budapest, 2001.; Miller, Maxwell-Hayes, John: Az ókori Izrael és Júda története, Pázmány Péter Katolikus Egyetem, BTK, Piliscsaba, 2003; Bock, Sebastian: A bibliai Izrael története, Jel Kiadó, Budapest, 2006; Nagy Antal Mihály: Izrael története, Sárospataki Református Teológia, Sárospatak, 2007; Karasszon István: Izrael története a kezdetektől Bar-Kochbáig, Új Mandátum, Budapest, 2009.;



4
A Biblia történelem- és ember-szemlélete
Mielőtt Izrael ószövetségi történelmét tanulmányozni kezdenénk, helyezzük el ezt a
hozzávetőlegesen kétezer éves időszakot a Biblia történelem- és ember-szemléletében.
A Biblia történelemszemlélete lineáris. Azaz azt állítja, hogy a föld nem volt mindig és nem
lesz mindig. A földi történelem kezdőpontja a teremtés, végpontja a föld pusztulása és
újjáteremtése.
„Kezdetben teremté Isten az eget és a földet, a föld pedig kietlen és puszta vala.” (I. Móz.
1:1)
„Ezután láték új eget és új földet, mert az első ég és az első föld elmúlt...És mondá az, aki a
királyiszékben ül vala: Ímé mindent újjá teszek...” (Jel. 21:1,5)
A Biblia tehát a föld teremtésének történetével kezdődik és annak pusztulásával, illetve
újrateremtésével ér véget. A kezdőpont és a végpont közötti korlátozott időszak az
emberiség története.
A Biblia szerint az első emberpár maga választotta a bűnt és ezzel megpecsételte mind
saját, mind az egész emberiség történelmét. „ Annakokáért egy ember által jött be a világra
a bűn és a bűn által a halál, és akképpen a halál minden emberre elhatott, mivelhogy
mindenek vétkeztek.” (Róm.5:12). Az első bűnesettől kezdődően életünket egy „nagy
küzdelem”
2
mentén éljük, amely a jó és gonosz erők között folyik saját belső
lelkivilágunkban, illetve az emberi társadalomban . „...a bűn az ajtó előtt leselkedik és rád
van vágyódása, de te uralkodjál rajta” (I. Móz.4:7); „Öltözzétek fel az Istennek minden
fegyverét, hogy megállhassatok az ördögnek minden ravaszságával szemben. Mert nem vér
és test ellen van nekünk tusakodásunk, hanem a fejedelemségek ellen, a hatalmasságok
ellen, az élet sötétségének világbírói ellen, a gonoszság lelkei ellen, amelyek a magasban
vannak.” (Ef.6:11-12); „Józanok legyetek, vigyázzatok, mert a ti ellenségetek, az ördög, mint
ordító oroszlán szerte jár, keresvén, kit elnyeljen: akinek álljatok ellen ...” (I.Pét.5:8-9).
2
A kifejezés Dán.10:1-ből származik, ahol a cábá’ ( צבא ) héber kifejezés pontosabb fordítása: küzdelem, konfliktus, háború, sereg.



5
A bűn ellen folytatott küzdelem isteni segítség nélkül teljesen esélytelen. „Elváltoztathatja
é bőrét a szerecsen, és a párduc az ő foltosságát? Úgy ti is cselekedhettek jót, akik
megszoktátok a gonoszt.” (Jer.13:23); „Bizony bizony mondom néktek, hogy mindaz aki a
bűnt cselekszi, szolgája a bűnnek.” (Ján.8:34); „Mert gyönyörködöm az Isten törvényében a
belső ember szerint, de látok egy másik törvényt az én tagjaimban, mely ellenkezik az
elmém törvényével és rabul ád engem a bűn törvényének...” (Róm.7:22-23). Az ember
ebben a bűnnek eladott, tehetetlen állapotában segítségre, bibliai fogalommal élve:
megváltásra szorul.
A megváltás fogalma a Bibliában
A "megváltás" kifejezés az ókor, a bibliai kor embere számára a mindennapokból ismert
fogalom volt. Az ókori rabszolgatartó társadalmakban emberek tömegei éltek teljes
jogfosztottságban, kiszolgáltatottan, mintegy "beszélő szerszám"-ként. Ezeknek az
embertömegeknek a helyzete teljesen reménytelen volt: elvesztették önrendelkezési
jogukat, mások tulajdonát képezték, amin csak akkor tudtak változtatni, ha visszavásárolták
szabadságukat. Ez azonban az akkori gazdasági-jogi viszonyokat tekintve szinte teljesen
lehetetlen volt, mert mindenük gazdájuk tulajdonát képezte. Helyzetük olyan csapdát
jelentett, amelyből nem volt kiút, és segítség csak kívülről, egy másik embertől jöhetett, aki
felszabadította, megváltotta őket szolgaságukból.
A Biblia fogalomvilágában a „megváltás” mélyebb értelme a Megváltó helyettes áldozatára
utal. A bűnnek kiszolgáltatott állapotunkban csak olyan valaki segíthet rajtunk, aki „ki tudja
fizetni” helyettünk bűnadósságainkat, azáltal, hogy magára vállalja bűneink büntetését.
Noha rabságunk erkölcsi jellegű, helyzetünk csöppet sem jobb, vagy könnyebb, mint az
egykori rabszolgáké volt. Ugyanúgy nem vagyunk a magunk és akaratunk urai, sőt még
mélyebb a megkötözöttségünk, mivel az természetünkből, jellemünkből, azaz belülről
fakad. Ráadásul sokszor nem is vagyunk tudatában elesettségünknek. Kifejezetten “jól
érezzük” magunkat “szolgai állapotunkban”, a “bűn ideig óráig való gyönyörűségében.”
(Zsid.11:25) Mindezek mellett azt is hozzátehetjük, hogy az ember rabszolgatartója, Sátán,
aki “emberölő volt kezdettől fogva “ (Ján 8: 44) semmi áron nem hajlik arra, hogy áldozatát
szabadon engedje.



6
Csak az isteni erő képes arra, hogy beleegyezésünkkel és velünk együttműködve átformálja
lelkünket, ténylegesen megszabadítson bennünket azoknak a bűnöknek a fogságából,
amelyekkel már nem akarunk együtt élni. A Biblia tanítása szerint az ember önerőből
neveléssel, vagy önfegyelemmel - soha nem tudna végérvényesen kilépni Sátán
bűvköréből, ellenben Krisztust segítségül hívva " valósággal szabad" lehet. (Ján. 8:36 )
Végiggondolva az ember “különleges rabszolgaságát”, még pontosabban rajzolódik ki
előttünk az értünk folyó nagy küzdelem és Krisztus áldozatának, a megváltás művének
nagyszerűsége és értelme. „Tudván, hogy nem veszendő holmin, ezüstön vagy aranyon
váltattatok meg a ti atyáitoktól örökölt hiábavaló életetekből; Hanem drága véren, mint
hibátlan és szeplőtlen bárányén, a Krisztusén: A ki eleve el volt ugyan rendelve, a világ
megalapítása előtt, megjelent pedig az idők végén ti érettetek," (I.Pét.1:18–20)
A megváltási terv fogalma
Az egyes emberért és az egész emberiségért folytatott isteni küzdelem nem véletlenszerű,
hanem egy előre lefektetett terv – nevezzük „megváltási tervnek” – szerint zajlik. Az
Újszövetség ezt “titoknak” nevezi, amelyet Isten már a világ megalapítása előtt kigondolt,
azonban teljes értelme csak lassan bontakozik ki a világmindenség lakói előtt.
"Megismertetvén velünk az Ő akaratjának titkát az Ő jó kedve szerint, melyet eleve
elrendelt magában, az idők teljességének rendjére nézve, hogy ismét egybeszerkeszt
magának mindeneket a Krisztusban, mind a melyek a mennyekben vannak, mind a melyek
e földön vannak; Ő benne, a kiben vettük is az örökséget, eleve elrendeltetvén annak eleve
elvégzése szerint, a ki mindent az ő akaratjának tanácsából cselekszik." (Ef. 1:9-11). A
megváltási terv célja tehát a bűn teljes megsemmisítése, hogy Teremtő és teremtmény
között újra helyreálljon a harmónia. A világmindenségnek ez az újbóli egysége azonban csak
a Megváltó áldozata árán válik lehetségessé. A Biblia “evangéliuma”, vagyis “jó híre” az,
hogy Krisztus halála, ugyanakkor győzelme által a bűn végül örökre eltűnik majd a
teremtett világokból.
A megváltási terv fő szakaszai
Isten a történelem folyamán számos formában – írott kinyilatkoztatás, próféciák, Istentől



7
küldött közvetítők, egyéni tapasztalatok – próbálta felhívni az emberek figyelmét a jó és
gonosz közti nagy küzdelemre, a szabad választás fontosságára és a vele való szövetség
egyedül szabadító voltára. A Biblia történelmünket alapvetően három nagy korszakra
bontja.
1. Őstörténet – ahol Isten egyes emberek által próbálta bemutatni Önmagát és az
ember helyzetét. (Pl. Énokh, Noé). Az emberiségnek erről a közös, kezdeti
történetéről szól I. Móz.1-11. fejezete a teremtéstől a vízözönig és Bábelig.3
2. Ószövetség – ahol Isten egy választott nép, a zsidóság által igyekezett bizonyságot
tenni törvénye áldásairól. Könyvünk ezt az időszakot tekinti át.
3. Újszövetség – ahol Isten ugyan egyénileg hív ki embereket a világból, de közösségbe
vezeti őket, hogy a kihívottak ezen közössége (az egyház kifejezés eredeti értelme)
által vezesse diadalra a nagy küzdelmet.
Mindhárom korszakban azonban alapvető igazság, hogy minden ember csak személyes
hite, az Istennel való közvetlen kapcsolata által juthat győzelemre önmaga és a bűn fölött.
„Az igaz az ő hite által él” (Hab. 2:4 vö. Róm. 1:17)
3 Bővebben erről a korszakról lásd a főiskola Genezis című jegyzetét.
Teremtés Ábrahám elhívása Krisztus kereszthalála
Világ vége
Őstörténet Ószövetség Újszövetség



8
2. Kronológiai áttekintés
Az ószövetségi események pontos időpontjának meghatározása a bibliai kronológia
feladata. Ez a látszólag egyszerűnek és egzaktnak tűnő kérdés hosszú évszázadok óta
komoly vita tárgya a bibliakutatók között. Az egymásnak ellentmondó kronológiák
felállítása mögött több ok is meghúzódik:
 Nem minden bibliakutató tekinti megbízható forrásnak az Ószövetséget, legtöbb
leírására később betoldott hagyományként tekint, ezért az egyes események
időpontjának megállapítását nem tekinti feladatának.
 Sok esetben a Biblia nem ad kronológiai támpontot egy-egy történetével
kapcsolatban.
 Az ókori történelem kronológiája, amelyhez a bibliai eseményeket és szereplőket
kapcsolni próbáljuk, szintén nem egzakt terület. A legutóbbi évtizedekben is heves
vitákat kavar az ókor nagy civilizációinak időrendje.4
A fentiekből következik, hogy az általunk megadott évszámok a legtöbb esetben
hozzávetőlegesek. Ugyanakkor a Bibliában nagyon fontos téma az idő. Bár Isten téren és
időn felül áll, mégis fontosnak tartotta, már a teremtés pillanatától kezdve, hogy az ember
egyfajta ritmusban éljen és az egymást követő napokat nyilvántartsa. „És monda Isten:
Legyenek világító testek az ég mennyezetén, hogy elválasszák a nappalt az éjszakától és
legyenek jelek, és meghatározói ünnepeknek, napoknak és esztendőknek” (1Móz.1,14)
Időszámítási rendszerek az ókorban5
A legkorábbi időkben a fejlettebb civilizációkban (pl. Egyiptom, Mezopotámia) az évek
egymást követő sorát vagy bizonyos fontos események szerint tartották nyilván
(eseményévek), vagy egy-egy uralkodó uralkodási évei jelentették az időszámítás alapját
(uralkodói évek). Mindkét módszerre találunk példát a Bibliában is. Ámós próféta szolgálata
kezdőpontjául eseményévet ad meg: „Ámos beszédei, aki a tékoabeli pásztorok közt volt,
4 Jegyzetünkben a bibliai kronológia kiindulópontjának Edwin Thiele munkásságát tekintjük. A legutóbbi évtizedek nagy kronológiai vitáját David Rohl indította el, aki megkérdőjelezi az egyiptomi kronológia néhány sarok évszámát. (Rohl, David: Pharaohs and Kings: A Biblical Quest, Crown Publishers, 1995.) 5 Ez az alfejezet Hahn István: Naptári rendszerek és az időszámítás című könyve alapján készült.



9
azokról, amiket Izrael felől látott Uzziásnak, Júda királyának idejében és Jeroboámnak, a
Joás fiának, Izrael királyának idejében, két esztendővel a földindulás előtt” (Ám 1,1)
Ugyanakkor Királyok és Krónikák könyve egy-egy uralkodó uralkodási éveihez köt bizonyos
eseményeket pl. „És lőn Roboám király ötödik esztendejében, feljött Sisák, az Egyiptombeli
király Jeruzsálem ellen...” (1Kir 14,25). Az eseményévek szerinti időszámítás meglehetősen
pontatlan volt, az ennél stabilabb időszámítást eredményező uralkodói évek számontartása
viszont sok esetben ellentmondásokat teremtett.6
Az évek nyilvántartására a fent említett két kronológiai rendszeren kívül kialakult egy sokkal
pontosabb is: az ún. eponim években való gondolkodás. „Az eponim keltezés abban áll,
hogy minden évet egy-egy, rendszerint papi (de mindenképpen nagy tekintélyűnek tartott)
hivatal évenként váltakozó viselőjéről neveztek el, és keltezésekben az ő nevét tüntették fel.
Ezt az eljárást alkalmazták Észak-Mezopotámiában és később az asszír birodalomban. Itt az
eponim hivatal viselőinek, az ún. limmuknak neveit tartalmazó listák nagy számban
kerültek elő, és kb. i. e. 900-tól az asszír birodalom bukásáig szinte hiánytalan kronológiát
adnak. Mivel minden évet csak arról az egy limmuról neveztek el, aki az év első napján
hivatalba lépett, ezek a listák – eltérően a királylistáktól – egyértelmű kronológiai
felvilágosítást adnak. Ha egy csillagászati adat alapján csupán egyetlen limmu-évről meg
tudjuk állapítani annak pontos kronológiai helyét, ebből megbízható támpontokat nyerünk
arra az egész időszakra nézve, amelyből folyamatos limmu-lajstromokkal rendelkezünk.”
(Hahn István: Naptári rendszerek és az időszámítás. Elérhető:
http://mek.niif.hu/04700/04744/html/naptarirendszerek0004.html)
Ezen korai időszámítási rendszerek hátránya, hogy csak a múltbeli évek számontartására
voltak alkalmasak, illetve sok esetben nem köthetőek egyértelműen abszolút évszámhoz
(kivétel a csillagászati adatok), azaz csak az uralkodók relatív, egymást követő sorrendjét
határozzák meg. Ezen problémák kiküszöbölésére szolgáltak később azok a kronológiai
rendszerek, amelyek egy-egy meghatározott kiindulópontból elindulva már folyamatosan
számolták az évek egymást követő sorát. Nagyjából az ie. 8 század közepétől ismerünk ilyen
(Elérhető: http://mek.niif.hu/04700/04744/html/naptarirendszerek0004.html) 6 Csak egyetlen példa ezzel kapcsolatban: Ha egy uralkodó meghalt, utolsó uralkodási éve egyben utódjának trónra kerülési éve is volt. Sok esetben előfordult, hogy így egyetlen év két uralkodó uralkodási évei közé is bekerült, azaz „megduplázódott”. Így ha az egymást követő uralkodók uralkodási éveit pusztán mechanikusan összeadjuk, akkor az nem egyezik meg a ténylegesen eltelt naptári évek számával.



10
kronológiai rendszereket. A görögök az első olimpiai játéktól (ie.776), a rómaiak a város
alapításától (ie.753), a mezopotámiai területen élők Nabú-nászir babiloni király
uralkodásától (ie.747) kezdték meg időszámításukat.
Mindezen kronológiai rendszerek tanulmányozása alapján az ókori időszámítási
rendszerekkel foglalkozó kutatók szerint legrégebbi ismereteink nem nyúlnak vissza ie.
3000 előttre (Egyiptom), azonban ettől az időponttól kezdve sem minden történelmi
periódust ismerünk pontosan. Ebből fakad, hogy szakkönyvtől és kutatói iskolától függ,
milyen kronológiát vehetünk kézbe az ókori Közel-Keletre vonatkozóan.7
Az ószövetségi kronológia „kulcsévszámai”8
Az ószövetségi leírások számos ponton kapcsolódnak az ókori Közel-Kelet történetéhez. A
legegyértelműbb közös események, amelyekre mind a külső források, mind a Biblia
hivatkoznak, kulcsot adnak a Biblia teljes kronológiájához. Ezen „kulcsévszámok” közül
emelünk ki hármat:
1.) Kurkh sztéle vagy Monolit felirat
Az asszír eponim listák alapján tudjuk, hogy III. Sulmánu- asarídu (ie. 858-824) hatodik
évében, ie.853-ban vezette első hadjáratát nyugat felé. A szír, izraeli és júdabeli király
seregei, valamint kilenc másik kisebb királyság csapatai együtt vették fel a harcot
Qarqarnál, az Orontész folyó mentén az asszírokkal szemben. A sztéle felirata részletesen
beszámol a csatáról, amelyben Akháb izraeli király neve is szerepel, aki 2000 harci szekeret
vonultatott fel. Noha az asszír uralkodó állítása szerint legyőzte az ellenállók szövetségét,
seregei mégis visszavonultak – azaz győzelme kétséges.
2.) Fekete obeliszk
Egy másik forrás, a Fekete obeliszk felirata szerint 12 évvel később - III. Sulmánu-asarídu
uralkodásának 18. évében -, ie.841-ben az asszír uralkodó egy „ia-a-u” nevű izraeli
7 Esetünkben az egyiptomi kronológiánál Kákossy László: Ré fiai, Százszorszép-BUK, 1993; a mezopotámiai kronológiánál Kalla Gábor: Mezopotámiai uralkodók, Kossuth Kiadó, 1993, a perzsa kortörténetnél Ghirsmann: Az ókori Irán, Médek, perzsák, párthusok, 1985; a héber királyok kronológiájánál Thiele, Edwin: A chronology of the Hebrew Kings, Zondervan Publishing House, Grand Rapids, 1978. című könyvét vettük figyelembe. 8 Ez az alfejezet Nagy Viktória: Az ószövetségi történelem vázlatos kronológiája Sola Lap 2010-3 cikke alapján készült.



11
uralkodótól kapott hadisarcot, akit a történészek egyöntetűen a bibliai Jéhuval
azonosítanak. A Biblia szerint 12 év telt el Akháb halála és Jéhu trónralépése között. Ennek
alapján ie. 853-at Akháb halála éveként, ie. 841-et Jéhu uralkodása kezdeteként
határozhatjuk meg.
3.) Babiloni krónikák
Az ószövetségi kronológia harmadik, megbízható kulcsa az újbabiloni uralkodóhoz, II. Nabú
kudurri-usur (továbbiakban: II. Nabukodonozor) köthető. Trónra lépésének és uralkodása
első 11 évének eseményeit az ún. babiloni krónikák szövegei örökítették meg. Ezek alapján
több bibliai dátumot is egészen pontosan ismerünk. (Ie.605 a karkemisi csata éve, egyben
II. Nabukodonozor trónra kerülésének és Jójákim júdai királynak a 4. éve; illetve ie. 597
Jeruzsálem bevétele, Jójákin király fogságba vitele éve.)
Ezek a világtörténelemből ismert kulcsévszámok hozzásegítenek minket ahhoz, hogy az
Ószövetség főbb eseményeinek időpontját meghatározzuk.9
Az ószövetségi kronológiával kapcsolatos legfontosabb igehelyek és évszámok
A Biblia időbeli utalásait figyelembe véve a „kulcsévszámokból” kiindulva tudjuk kiszámolni
és összeállítani az Ószövetség vázlatos kronológiáját.
I. Kir. 6:1 A salamoni templom építésének kezdete az Egyiptomból való kivonulás utáni 480.
esztendőben történt, ami egyben Salamon uralkodásának 4. éve volt. Salamon uralkodását
a Királyok-Krónikák könyve alapján tudjuk kiszámolni10, mivel tudjuk, hogy II.
Nabukodonozor trónralépési éve, egyben Jójákim júdabeli király uralkodásának 4. éve, ie.
605 volt.
Ez alapján Salamon 4. éve ie. 966, az Egyiptomból való kivonulás éve ie. 144511
9 Az 1.sz. függelékben egy összefoglaló táblázat mutatja be, hogy az ókori Közel-Keleten milyen események zajlottak párhuzamosan az ószövetségi történetekkel. A táblázat a bibliai kronológia alapján adja meg az időbeli szinkronizmusokat. 10 Az Ószövetséget kutatók között Királyok-Krónikák könyvének kronológiája okozza az egyik legfőbb problémát. A korszak kronológiai problémáinak (szinkronizmusok, kettős datálások, társuralkodások) megoldásával Edwin Thiele jutott a legmesszebbre, ezért az általa használt kronológiát követjük, annak ellenére, hogy részleteiben ez sem teljesen kitisztázott. 11 Némi bizonytalanság (néhány hónap, maximum 1 év) abból fakadhat, hogy a zsidó naptár ősztől számolja az éveket, míg a mi naptári rendszerünk januártól. Ráadásul a zsidó naptári rendszer luniszoláris, azaz napévvel, de holdhónapokkal számol, valamint 19 éves ciklusban gondolkodik, míg a mi naptári rendszerünk négyévenként egy szökőnapot iktat be.



12
Gal.3:17 és Exod.12:40 szerint 430 év telt el a zsidó nép ősatyjának, Ábrahámnak adott
ígérettől a Sínai-hegyi törvényadásig, amely a Biblia szerint az Egyiptomból való kivonulás
évében történt. Azaz Ábrahám elhívásának éve ie. 1875.
ie. 1875 ie. 1445 ie. 966 ie. 605
________+_______+____________________________+__________________+ ________
Ábrahám Kivonulás Salamoni templom II. Nabukodonozor
elhívása felszentelése trónra lépése
Kiegészítő igehelyek
II. Móz. 16:35 és Ap. Csel. 13:18 szerint a kivonulás után Mózes és a zsidó nép 40 esztendőn
keresztül vándorolt a pusztában.
Azaz a honfoglalás ie.1405-ben kezdődött.
Józs. 14: 7, 10, 15 szerint a honfoglalás főbb hadmozdulatai, amelyeket Józsué vezetett kb.7
év alatt véget értek. (Kb. ie. 1405-1398). A honfoglalás után Kánaán nem került teljes
egészében a zsidók kezére. Bírák könyve többször is utal arra, hogy az egyes törzsek nem
fejezték be a rájuk bízott területek megtisztítását. (pl. Bír.1:19, 21, 27-36).
A honfoglalástól a királyválasztásig, azaz kb. i.e. 1400-tól 1050-ig 350 éven át bírák vezették
Izrael törzseit12 A bírák gyakran egymást fedő szolgálati éveit csak hozzávetőlegesen tudjuk
meghatározni.
Ap. Csel. 13:21, II. Sám.5:4, I. Kir. 2:11, I. Krón. 29:27, I. Kir.11:42 szerint Izrael első három
uralkodója egyenként 40-40 éven keresztül uralkodott.
12 Ap. Cel. 13:20 450 évét gyakran kapcsolják ehhez a korszakhoz. Az igehely pontosított fordítása azonban az eredeti kéziratokra épülő Nestlé-féle görög nyelvű Biblia alapján: „És miután (Isten) eltörölt hét népet Kánaán földjén, örökségül adta nekik azoknak földjét. Mindez mintegy négyszázötven évig tartott. Ezután bírákat adott egészen Sámuel prófétáig.” (Idézi Archer, G.L.: Az ószövetségi bevezetés vizsgálata. Keresztény Ismeretterjesztő Alapítvány, Budapest, 2001. 265.o.). Azaz az igehelyben említett 450 esztendő a kánaáni népek kiűzésére vonatkozik és nem a bírák korára. A 450 év értelmezése vitatott. Vannak, akik szerint az ábrahámi időktől a honfoglalásig terjedő időszakot jelenti, míg mások amellett érvelnek, hogy a kánaáni népek kiűzése csak a kivonulás utántól kezdődött meg és Dávid koráig tartott. Mindkét említett korszak hozzávetőleges hossza valóban 450 év.



13
Azaz az egységes királyság ideje 120 évig tartott ie. 1050-930-ig.
Jer. 25:11, Dán-9:1-2,19 szerint a zsidó királyság bukását követően a babiloni fogság 70 évig
tartott, azaz ie. 605-535-ig.
Az Ószövetség nagy történeti korszakait a fentiek alapján a következőképpen határozhatjuk
meg:
Pátriárkális kor ie. 1875-1445
Kivonulás, pusztai vándorlás: ie.1445-1405
Honfoglalás: ie. 1405-1398
Bírák kora kb. ie. 1400-1050
Egységes királyság kora: ie.1050-930
Megosztott királyság kora ie. 930- ie. 586 (Közben az szaki királyság bukása ie. 722)
Babiloni fogság: ie 605-535
3. A pátriárkák kora (I.Móz.12fej.-50. fej.)
A pátriárkák kora azt a kb. 400 évet foglalja magában, amikor Izrael népének ősatyái, a
pátriárkák éltek. Ez Ábrahám és őt követő utódainak (Izsák, Jákob, József) négy
nemzedéknyi időszaka.
A Biblia feltűnő részletességgel tárgyalja ezt az időszakot. Míg az emberiség történetének
első kb. 2000 évével mindössze 11 fejezet foglalkozik, addig Mózes első könyvének
fennmaradó 39 fejezete csak ennek a négy nemzedéknek a korát tárgyalja. Ez az aránybeli
hangsúly arra utal, hogy a pátriárkák élettörténete mai napig megszívlelendő tanulságokat
hordoz. Itt is igaz Pál apostol következtetése: „Mindezek pedig példaképpen estek rajtuk,
megírattak pedig a mi tanulságunkra, akikhez az időknek vége elérkezett.” (I.Kor.10:11)
3.1. Ábrahám13
13 Az ősi, ókori és az ún. primitiv népeknél a személynevek az egyén egy - egy jellegzetes külső vagy belső tulajdonságát fejezik ki. Ezzel a jelenséggel a Biblia szereplői esetében is találkozunk. Az Ábrám név jelentése "Magasztos atya", amelyet maga Isten módosított Ábrahámra, vagyis "Sokaság atyjára". (I. Móz.17. fej.)



14
Ábrahám és a választott nép elhívásának szükségessége
A pátriárkák korától kezdve Isten egy egész népet kívánt megbízni kinyilatkoztatása,
valamint a helyes életelvek őrzésével, terjesztésével és bemutatásával. Arra hívta el őket,
hogy egy egész nemzet méreteiben mutassák be az igaz élet elveit és az ezekből fakadó
áldásokat. Isten különleges körültekintését és alaposságát mutatja, hogy nem egy már
létező nemzetet hívott el, hanem kiválasztott egy őszintén hívő embert, akinek a
leszármazottaiból kívánt egy a küldetés betöltésére alkalmas népet nevelni (Ésa. 5:1-7).14
Árahám elhívása (I. Móz 12,1-3)
Ábrahám elhívását és az ehhez kapcsolódó isteni ígéreteket I.Móz.12:1-3 versében
olvashatjuk:
"És monda az Úr Ábrámnak: Eredj ki a te földedből, és a te rokonságod közül, és a te
atyádnak házából, a földre, amelyet én mutatok néked. És nagy nemzetté tészlek, és
megáldalak téged, és felmagasztalom a te nevedet, és áldás leszesz. És megáldom azokat,
a kik téged áldanak, és a ki téged átkoz, megátkozom azt: és megáldatnak te benned a föld
minden nemzetségei."
Az Isten és Ábrahám közti szövetségkötés – az emberi mintát követve – bizonyos
feltételekből és – ezek teljesítése esetén ígéretekből állt.
A három feltétel:
1.) Ábrahám költözzön el ősei földjéről.
2.) Hagyja el tágabb családját, nemzettségét.
3.) Telepedjen le azon – a számára ismeretlen – földön, amelyet Isten majd mutat neki.
14 Istennél a kiválasztás soha nem véletlenszerű, vagy elfogult. A Teremtő minden esetben olyan egyént választ, aki jelleménél, erkölcsi képességénél fogva alkalmas arra, hogy Isten szövetségese legyen. Az elhívásban épp ezért a feltételes áldások ígéreténél hangsúlyosabb szerepe van a másokért végzett szolgálatnak, a küldetésnek. Ábrahám és a zsidó nép kiválasztottsága is ezt a tartalmat hordozta magában. (Lásd később.)



15
A három ígéret:
1.) Nagy nép származik majd az ekkor még gyermektelen házasságban élő pátriárkától.
2.) Áldás ígérete a pátriárka szűkebb és tágabb családja számára. Ennek az ígéretnek a
részleteiből az is kiderül, hogy ez a különleges áldás végső soron a "föld minden
nemzetségé"-hez (!) el fog majd jutni. Ábrahám ekkor még nem tudhatta, de Isten
előrelátása miatt már igen, hogy a pátriárka utódai között lesz a világ megváltója, a Messiás
is, akiben ez az ígéret teljes egészében valóra válik majd. (vö. Gal.3:16)
3.) Isten közvetve már ezen a helyen utal rá („a földre, amelyet én mutatok néked”), később
– az
ígéretek megismétlésekor I. Móz.15,13-16-ban – pedig konkrétan is megfogalmazza, hogy a
választott nép számára majd otthont, országot is biztosít ("ígéret földje") 15
A feltételek betöltése
Isten kb. ie. 1875-ben szólította meg Ábrahámot és ajánlotta fel neki szövetségét, amelyet
a pátriárka elfogadott és hűségesen teljesített. Atyjával és tágabb nemzetségével
elköltözött ősei városából, a mezopotámiai Urból. Úgy tűnik, hogy előbb a Kánaán felé
vezető út feléig, Harránig jutottak, ahol letelepedtek, majd Tháré (Ábrahám atyja) halála
után Isten újabb felhívását és további vezetését követve átköltöztek az „ígéret földjére”,
Kánaánba. Ábrahám ekkor betöltötte a szövetség második feltételét is, mert innen már
csak legszűkebb családját – feleségét, Sárát, és korán elhunyt testvére fiát, Lótot - vitte
magával. Nemzettsége többi tagja Harránban maradt. (I. Móz.11: 31-32)
16
15 Ábrahám és az őt követő 3 generáció ( Izsák, Jákob és József ) valóban jövevényként éltek Kánaán földjén, amely ebben az időben az egyiptomi birodalom fennhatósága alatt állt. II. Móz. 12:40 szerint összesen 430 esztendőt töltöttek Egyiptom földjén – a Szeptuaginta értelmező fordítása szerint Egyiptom és Kánaán földjén -, amely időszak a bibliai kronológia szerint kb. ie. 1875-1445. 16 Felmerülhet bennünk a kérdés, hogy Isten miért akarta eltávolítani Ábrahámot Urból, majd Harránból, illetve rokonai köréből, hiszen így látszólag sokkal nehezebb helyzetbe került, mint amilyenben korábban volt. Bizonyított, hogy mindkét mezopotámiai városban Hold- szentély állt. Talán ez a pogány befolyás hosszútávon káros lett volna a választott nemzetség lelki fejlődésére, annál is inkább, mert ezt a bálványimádó vallást feltehetően a pátriárka nemzetségében is követték. (vö. Józs. 24:14). Ábrahámnak tehát ki kellet kerülnie a negatív hatások alól. Isten perspektivájából nézve mindig az emberi lét lelki oldala a hangsúlyosabb. Ha más megoldás nincs, akkor a Teremtő nehezebb létfeltételek közé helyezi az embert, hogy



16
Ábrahám szülővárosa: Ur 17 kultúrája és vallásossága
Ur ókori városát Tell el-Mukajjarral (Szurok-halom) azonosítják, mely Dél-Irakban, Baszrától
mintegy 150 kilométerre nyugatra, az Eufrátesz folyó közelében található. Területe kb. 50
ha. Az ie. 3. évezred végén és a 2. évezred elején - tehát Ábrahám idejénis - korának egyik
legvirágzóbb nagyvárosa volt. Sir Leonard Wooley18 1922 - 1934 -közötti ásatásaival kezdte
meg a többrétegű település feltárását.
Ur városa ie. 2000 körül az Eufrátesz egy mesterséges csatornája által két részre osztott,
többszörös városfallal körülvett metropolisz volt. Két belső kikötője és a Perzsa - öböllel
való kapcsolata révén fontos kereskedelmi pozíciót töltött be Mezopotámiában. Az egyik
városrész, a szentélykörzet volt, ahol a vallási élet központja, az eredetileg háromlépcsős,
napon szárított téglából épült zikkurát (toronytemplom) állt. Mellette kisebb szentélyeket
és raktárakat építettek. Az eredetileg kb. 25 m magas, 62 x 43 m alapterületű
toronytemplomot a mezopotámiai hitvilág holdistenének Nannának és fiának Nigálnak
szentelték. A négyzetes alapú építmény tetején egy - valószínűleg – mázas téglából rakott
szentély állt, amelyhez egymást derékszögben metsző lépcsősorok vezettek fel. Minden
évben itt zajlott az ún. "szent nász" vallási ünnepe. Ebben a termékenységkultusz
szertartásban a király a tavaszi növényzet isteneként lépett fel és és Innin istennővel (An
vagy Anu, "a legistenibb isten" felesége) szent nászban egyesült. Szintén a
szentélykörzeten belül került elő egy nagylétszámú temető is, amelynek több mint ezer
sírja nagyobb részt az ie. 3. évezred végére keltezhető. 17 különösen gazdag, ún.
"királysírban" értékes és finoman megmunkált ékszereket, fegyvereket és használati
tárgyakat találtak, amelyek a korabeli mesterek korábban fel nem tételezett, rendkívüli
lelkét jobban megszólíthassa, formálhassa. "Mert mit használ az embernek, ha az egész világot megnyeri is, de az ő lelkében kárt vall ?" (Mát.16:26). A kánaániták egyébként erkölcsileg rosszabb állapotban voltak, mint a mezopotámiaiak, a tapasztalat mégis azt mutatja, hogy könnyebb ellenállni egy idegen közeg rossz befolyásának, mint azokénak, akikhez szoros szálak és a mindennapos életközösség fűz.
17 A Biblia "káldeai Urnak" nevezi a várost (I.Móz.11:26). A pátriárkális korban ezen a területen még a sumérok éltek, a káld törzsek csak hosszú évszázadokkal később lettek a környék lakóivá. Az elnevezés arra a héber szokásra utal, hogy a szent iratok másolásakor gyakran modernizálták a földrajzi neveket, hogy az olvasók, hallgatók számára érthetővé tegyék a feljegyzett események helyszíneit is. 18 Sir Leonard Wooley (1880-1960) angol származású régész, az oxfordi Ashmolean Museum tudományos munkatársa volt. Számos ásatásban vett részt Núbiában és Mezopotámiában. Kalandos életútja során az I. világháború alatt hírszerzőként tevékenykedett, ami miatt börtönbe is került. 1922-ben Ur ásatásakor tért vissza a szakmába, ami a nem várt világhírnevet is meghozta számára. (Wooley: Ur of the Chaldees New York, 1930)



17
szaktudását bizonyították. Az idillisztikus képet beárnyékolja, hogy a legnagyobb
sírgödrökben emberáldozat nyomaira bukkantak. Egy esetben 74 (!) emberi maradvány, a
urukkal együtt eltemetett szolgák mellett ott sorakoztak a kicsiny méregpoharak is.
A városban uralkodó termékenység kultusznak és a sokszor tömeggyilkossággal kísért
temetéseknek a hátterén talán jobban megértjük, hogy Isten miért hívta ki Urból
Ábrahámot és nemzettségét.
Az Eufrátesz-csatorna másik oldalán terült el maga a zsúfolt, több tízezer lakosú város. A
feltárt házak arra utalnak, hogy Urban az emberek rendkívül műveltek és jómódúak
lehettek. Egy jómódú polgár 10 -14 szobás, emeletes, meszelt falú házban lakott, amelynek
helyiségei között a hálón és konyhán kívül fogadószoba, raktár, házi szentély és esetleg
levéltár is volt. A bútorzat gazdag választékot kínált, a leggyakoribb berendezés
összecsukható székekből, vesszőből font vagy fából készült tartókból és ágyból állt.
Rengeteg "szakma" képviselője élt a szűk sikátorokkal és terekkel teli városban: például
üzletemberek, papok, jósok, tanárok, mesteremberek. Az előkerült, agyagból égetett,
ékjelekkel teleírt táblákból az is kiderült, hogy az uri gyermekek iskolába jártak,
matematikát, geometriát, csillagászatot, írást, olvasást, vallási ismereteket tanultak.
Ne felejtsük el, hogy Ábrahám ebben a közegben lett felnőtt, magába szívhatta ezt a városi
kultúrát, aztán ismereteit magával vitte Kánaánba és minden bizonnyal átadta utódainak
is19. "A héber pátriárkákról alkotott eszméinket alapos revízió alá kell vennünk, amint
megismerjük, hogy milyen kifinomult környezetben töltötte Ábrahám ifjú éveit. Nagyváros
polgára volt és egy ősi, jól szervezett civilizáció hagyományait örökölte" (Wooley : Ur of the
Chaldees1930, pp.168 – 169.)
A Kánaánba való átköltözés életmód-váltást is jelentett. Ábrahám és családja mindeddig
civilizált, magas kultúrájú városokban lakott, mostantól félnomád pásztorként, sátorokban
lakva vándoroltak kis falvak, települések között. Életfeltételeik sokkal nehezebbekké váltak.
Kánaán szélsőséges időjárási viszonyai és létbizonytalansággal teli hétköznapjai Ábrahámot
és családját megtanították a közvetlen isteni vezetésben való hitre, a feltétlen bizalomra és
az egyszerűségre. A Biblia hitbeli tettként értékeli, hogy az első pátriárka úgy költözött át az
19 Ur városával kapcsolatban felhasznált és ajánlott irodalom: Az istenkirályok kora (3000 – 1500), Dunakönyv, 1993., Roaf, Michael: A mezopotámiai világ atlasza, Helikon, 1990., Klima, Josef: Mezopotámia,



18
“ígéret földjére”, hogy “nem tudta hová megy” (!), valamint azt is, hogy Kánaánban való
lakozása viszontagságai során egyetlen egyszer sem fordult meg a fejében, hogy visszatér a
kényelmesebb, gazdagabb mezopotámiai városokba. (Zsid.11: 8-10, 15-16).
Ábrahám az Istennel kötött szövetség minden pontjában hűségesnek bizonyult. Az ígéretek
feltételéül szabott mindhárom kérést betöltötte. Az átélt nehézségek megedzették hitét,
közelebb került Teremtőjéhez, aki mintegy „barátja” lett. (Jak.2:23).
Az ígéretek megvalósulása
A Biblia szerint Ábrahám 75 esztendős volt, amikor Isten elhívta20. Bár a feltételeket
maradéktalanul teljesítette, az ígéretek – emberi szemszögből nézve – csak lassan váltak
valóra. A pátriárka hűsége, kitartása – éppen a rábízott feladat és népe küldetésének súlya
miatt – próbára tétetett.
1.) Ábrahám 100 esztendős volt, amikor az isteni kegyelem jeleként és az ígéretek
teljesedésének első reménysugaraként megszületett fia, Izsák. A „nagy néppé válás”
azonban csak évszázadokkal később – a 3. nemzedék idején -, József korában valósult
meg. Ábrahám leszármazottai – a zsidó nép – megsokasodására Isten gondviselése révén
Egyiptomban került sor, hiszen a termékeny, sűrűn lakott Kánaánban nem nézték volna jó
szemmel és nem is engedték volna egy jövevény nép megerősödését, meghatározóvá
válását.
2.) - A második ígéret, Egyiptom (a szolgaság) elhagyása, a zsidó nép kivonulása, a
honfoglalás és az új föld birtokbavétele is csak a messzi utódok idején kb. 400 évvel
Ábrahám után – Mózes és Józsué korában – teljesedett be. Isten erre a hosszú várakozási
időre előre felkészítette Ábrahámot és utódait. „Tudván tudjad, hogy a te magod jövevény
lesz a földön, mely nem övé és azolgálatra szorítják és nyomorgatják őket négyszáz
Gondolat, 1983. 20 A Biblia az emberi történelem korai szakaszában, különösen az őstörténet és a pátriárkális kor idején még egészen magas emberi életkorokat határoz meg. Az általa megadott számok mai szemmel nézve irracionálisan magasnak tűnnek. A legtöbb teológus ezeket az éveket szimbolikusnak tekinti. A Biblia történelemszemlélete azonban következetes. Ezek szerint a vízözön előtti és a vízözönhöz közeli világ teljesen más volt, mi a mai. Földünkön nem az evolúció, hanem a bűn megszületése után, éppen ellenkezőleg, a visszafejlődés törvényi hatottak. A kezdeti, teremtésbeli tökéletesség után minden egyre silányabb,



19
esztendeig...Csak a negyedik nemzedék tér meg ide, mert az emoreusok21 gonoszsága még
nem tölt be.” (v.ö. I.Móz.15: 13-16) A „késlekedés” nemcsak amiatt volt szükségszerű, mert
a választott nép még nem volt elég erős a honfoglaláshoz, hanem sokkal inkább azért mert
az itt lakó “emóreusok gonoszsága még nem telt be”.22
3.) - A három ígéret közül az utolsó érdemel leginkább figyelmet, hiszen ebben
fogalmazódott meg a végső cél, aminek az elérésében az előző kettő csak eszköznek
számított. Ez a cél pedig nem volt más mint az áldás, áldások közvetítése az egész
emberiség számára. Az ígéretek végső "címzettje" tehát nem Ábrahám családja volt.
Természetesen ők is részesültek Isten áldásaiban, azonban csak azzal a feltétellel, ha tisztán
mutatták be és közvetítették mások felé Isten törvényeit és szeretetét. A végső cél az egész
emberiség, minden nemzet megszólítása volt. "Mostan azért ha figyelmesen hallgattok
szavamra és megtartjátok az én szövetségemet, úgy ti lesztek nékem valamennyi nép közt
az enyéim; mert enyim az egész föld. És lesztek ti nékem papok birodalma és szent nép.
Ezek azok az ígék, melyeket el kell mondanod Izráel fiainak." (II.Móz. 19,5-6)
A pátriárka és utódai kánaáni tartózkodásának éppen ez a papi, közvetítői szerep volt a fő
értelme. Ezért kaptak hazát, ezért telepítette le őket Isten a korabeli világ szívében. Isten az
ő életpéldájuk, kitartó és megpróbált hitük által szerette volna megismertetni magát és
törvényeit az itt élő népekkel. Ugyanezt az alapelvet tanította Jézus is. Követőinek
gyakorlati cselekedetekkel, tiszta jellemmel kell „világítani”, azaz utat mutatni az emberi
világ sötét, sátáni útvesztőjében "Ti vagytok a világ világossága,. Nem rejtethetik el a
hegyen épített város. ...Úgy fényljék a ti világosságtok az emberek előtt, hogy lássák a ti jó
cselekedeteiteket és dicsőítsék a ti mennyei Atyátokat. " (Mát. 5, 14-16).
A fentiek alapján kimondhatjuk, hogy Isten nem önkényesen kedvezett a zsidó népnek,
mintha jobbak, vagy értékesebbek lettek volna másoknál. Ábrahám utódainak kiváltsága
gyengébb, kisebb és rövidebb életű lett. 21 Az emóreusok (amoriták) a nyugati-sémi népcsoportok közé tartoztak, akik az i. e. 2. évezred végén vándoroltak szét a mai Szíri területéről dél (Kánaán) és észak-kelet (Mezopotámia) felé. A Biblia a kánaáni népekhez sorolja őket (I.Móz.10, 15-18). 22 A Biblia szerint mielőtt Isten ítéletet gyakorolna egy ember, vagy egy nép fölött, előtte mindig ad alkalmat és időt a hozzá való visszatérésre. Mindaddig tart ez a “kegyelmi idő”, amíg az egyén vagy a nép megszólítható. Ha az emberi lélek végleg elzárkózik az élet törvényétől, ha önpusztító és másokat is fenyegető lesz, vagyis"gonoszsága betelik", akkor kikerülhetetlenül bekövetkezik Isten – a jó megmentésére is irányuló – ítélete. Vastörvény ugyanis: „Ha kegyelmet nyer a gonosz, nem tanul igazságot, az igaz földön is



20
éppen egy feladat teljesítésében állt, abban, hogy az Úr ismerete a “ föld végéig terjedjen"
(Ésa.49:6).
“ Mi tekintetben különb hát a zsidó?...mindenek előtt, hogy az Isten rájuk bízta az ő
beszédeit” (Róm.1:1-2). Az első két ígéret csupán földi áldás és eszköz volt annak
érdekében, hogy a harmadikban foglalt egyetemes küldetés megvalósulhasson. Mindezek
hátterén válik érthetővé, hogy mennyire tévesen értelmezték sokszor maguk a választottak
is ezeket az ígéreteket.. A zsidó nép tömegeit kísértette meg a gőg – rosszul felfogott
kiválasztottságuk tudatában -, ami válaszul gyűlöletet szült a többi népben – mindkét fél
kárára.
A Biblia és azon belül is főként az Ószövetség tanúsága szerint Istennek ez a terve (ti. az
áldások közvetítése az emberiség számára) csak részben tudott megvalósulni a zsidó nép
által, csak bizonyos korokban és bizonyos emberek révén. Az ígéret a maga teljességében a
testi leszármazását tekintve ugyancsak Ábrahámra visszavezethető Messiásban mint
Megváltóban teljesedett be. Jézus Krisztus földi élete és halála minden ember számára
megnyitotta az utat a legfőbb áldás, az üdvösség, azaz az örök élet felé. Ezek alapján az I.
Móz. 12 : 1-3 -ban feljegyzett harmadik isteni ígéret kettős jövendölésnek is tekinthető,
amely – elhangzásától számítva – több mint 1800 évvel később vált valósággá (!)23
Ábrahám Kánaán földjén
Árbrahám élete, noha Isten választottja volt, nem volt mentes a nehézségektől. Sőt, Isten
komoly csiszolásnak vetette alá jellemét, hogy alkalmassá váljon arra a feladatra, amelyet
felvállalt. Ábrahám elhívása, Kánaánba való költözése, az ottani nehezebb életkörülmények
mind-mind arra tanították, hogy ne a maga erejében bízzon, hanem az Úrra támaszkodjon.
Hosszú, tartalmas élete alatt különlegesen tiszta jellemtulajdonságok fejlődtek ki benne.
Nyilván az előrelátó Isten éppen emiatt választotta ki az akkor élő emberek közül, hogy
mint "nemes szőlővessző" (Ésa.5,2), ősatyjává váljon egy különleges feladattal megbízott
népnek. Ábrahám utódai így – az öröklés és a nevelés révén – sokkal nemesebb erkölcsi
hamisságot cselekszik, és nem nézi az Úr méltóságát.” (Ésa.26,10). 23 Istennél “egy nap olyan, mint ezer esztendő és ezer esztendő, mint egy nap” (II.Pét.3: 8). Ami emberi léptékkel mérve késlekedésnek tűnik, az Isten mércéjével mérve a maga menetrendje szerint halad előre. Nem véletlen, hogy a Biblia az emberi jellem egyik legfőbb erényeként állítja elénk a türelmet, a gondviselésbe vetett kitartó hitet. Aki őszinte bizalommal fordul Teremtője felé, az nem kételkedik abban,



21
alapokat kaptak, mint kortársaik. A későbbi események azonban azt mutatták, hogy
Ábrahám megsokasult utódai, a későbbi zsidó nép, hosszú távon képtelen volt betölteni
küldetését.
Ábrahám pozitív jellemvonásai
Ábrahám Kánaánban nomád-félnomád életmódot folytatott. Állatait legeltetve körkörösen
vándorolt a Júdeai-hegyek déli lejtőin. Nem folytatott látványos „missziós tevékenységet”,
hanem mindennapi életével tett bizonyságot arról, akiben hitt. A vele érintkező idegen
népek gyakran felfigyeltek különleges jellemére, mély emberszeretetére, igazságosságára
és bölcsességére.
A Biblia a következő történeteket emeli ki ezzel kapcsolatban:
1.) Ábrahám tisztességgel felnevelte, asszonnyal és vagyonnal (állatállománnyal) látta el
fogadott fiát, Lótot. Amikor a legelők már szűknek bizonyultak a sok juh és ökör számára,
Ábrahám elérkezettnek látta az időt, hogy különváljanak egymástól. Noha mind a korabeli
szokás, mind a tisztesség úgy kívánta volna, hogy Ábrahám, az atya mondja meg a jövőbeli
legelők határait, ő kivételes előzékenységgel a választást az ifjú Lótnak engedte át. Még az
sem háborította fel, hogy Lót „szemeit felemelve” mohó önzéssel választotta ki a jobbik,
termékenyebb vidéket magának. Ábrahám, az „ígéret földjének” örököse szó nélkül
beleegyezett Lót akaratába. (I. Móz. 13,8-11).
2.) Ábrahámban semmilyen rossz érzés nem maradt unokaöccsével szemben, sőt a
későbbiekben is
szeretettel támogatta őt. Lót kapzsi választása ugyanis rossz döntésnek bizonyult. Az anyagi
haszon rövid távú előnye keservesen megbosszulta magát. A gazdag Szodoma, ahol Lót és
családja lakott felkeltette a zsákmányra éhes szomszédos királyságok irigységét, akik
megtámadták és kifosztották a várost. Lót és családja maga is fogságba került. Miután
Ábrahám hírét vette a tragédiának, azonnal a lakosság megmentésére sietett. Noha csak
318 fegyveres embere volt, mégsem tétovázott. Példát mutatott a határozottságban és
bátorságban. (I.Móz.14,11-16).
hogy “kérései megvannak” nála és hogy a megfelelő időben a válasz is megérkezik majd rá. (I.Ján.5: 15).



22
3.) Ábrahám választottként is tisztelettel fordult azok felé, akik a Teremtő Istennek
szolgáltak. A győztes csata után az üdvözlésére siető Salem (Jeruzsálem) királyának, aki
egyúttal a "magasságos Isten papja is volt" tizedet fizetett mindenből. (I. Móz14,17-20).24
4.) Nem viselkedett anyagiasan, amikor győzelme után Szodoma királya hálából felajánlotta
neki a hadizsákmányt. Ugyanakkor katonái költségeit pontosan elszámolta vele. (I.Móz.14,
21-24).
5.) A pátriárka mindig, mindenki iránt vendégszerető volt, ezt a szokását még a tőle
elszakadt Lót is megőrizte (I.Móz.18:1-8, v.ö. 19:1-9 ).
6.) Éppen vendégszeretete által lehetett újabb, különleges isteni tapasztalat részese,
amikor tudtán kívül angyalokat vendégelt meg, akik feltárták előtte Szodoma és Gomora
közelgő végzetét. Mélyen átérezve a veszendők nyomorúságát kitartóan könyörgött az ott
lakók életéért. (I.Móz.18:23-33)
Szodoma és Gomora a két Jordán melléki, gazdag nagyváros melegágyai voltak a bűnnek.
Az erőszak, fajtalanság és a homoszexualitás általánosan "bevett" erkölcsi kategória
lehetett a lakosok között. (Lásd I.Móz.13:13, 19:4 - 10) . Isten ezért megelőző jelleggel, a
rontás kiteljesedése, egyetemessé válása előtt akarta orvosolni a kialakult állapotokat. A
büntető ítélet elmaradása esetén sokkal gyorsabb lett volna ezen bűnök terjedésének
folyamata. Az, hogy nem találtatott még tíz igaz ember sem a lakók között és ezért meg
kellett halnia az összes embernek, állatnak-növénynek, arra utal, hogy ez az egész terület
“fertőzött” volt a bűntől, alkalmatlanná vált a továbbélésre. Mint ahogy a test egészsége
érdekében szükséges a gennyes, gyulladt felület eltávolítása, kitisztítása, hasonlóképpen
Kánaán lelki épsége érdekében is szükséges volt Szodoma és Gomora megsemmisítése. A
megelőzés eszközeként Isten a két települést ítélet által pusztította el. A Teremtő
személyesen és természetfölötti eszközökkel avatkozott bele az emberi történelembe a jó
tiszta fennmaradása érdekében. „Tűz és kénkő” szállt alá az égből, majd maga az egész
terület elsüllyedt. (I. Móz19:25.)
Érdekes és sokat vitatott párbeszéd, amely Isten és Ábrahám között folyt Szodoma,
Gomora városáért. Az Úr nyilvánvalóan tudta az alku végeredményét. Ebből következik,
24 Ez a bibliai történet arra is utal, hogy a tizedfizetés nem “zsidózó szokás ”, hanem ősi, isteni rendelkezés, amelynek érvénye minden időkben fennállt és fennáll. (v.ö. I. Kor. 9:14)



23
hogy a beszélgetésre nem miatta, hanem Ábrahám miatt került sor, hogy a pátriárka
megértse a súlyos ítélet okát. Isten ezért meglátogatta Ábrahámot, feltárta előtte a városok
erkölcsi állapotát, a rájuk váró tragédiát, majd lehetőséget adott arra is, hogy egy ember
“közbenjárjon” társaiért. Ez a találkozás
minden bizonnyal tovább fejlesztette Ábrahámban a felelősségérzetet és az együttérzést.
Szodoma és Gomora drámáját több újszövetségi hivatkozás is megerősíti, többek közt
maga Jézus, aki párhuzamot vont az emberi történelem végét uraló erkölcsi állapotok és
Szodoma, Gomora gonoszsága között. (Luk.17:28 - 32) Visszautal a pusztulásra Júd.7 is,
mely a történtek megerősítésén túl útmutatást ad arra nézve is, hogy a Biblia - az eredeti
zsidó gondolkodás - mit értett az "örök tűz" - sokakat joggal elrémítő - kifejezése alatt. Az
"örök" kifejezés ebben az értelemben ugyanis nem az ítélet soha véget nem érő voltára
utal, hanem annak visszavonhatatlan, többet nem korrigálható jellegére. Amennyiben ez
nem így értendő, akkor a Júd.7. alapján a két város "örök tüzének" a mai napig láthatóan
jelen kellene lennie a földön.
Ebla levéltára
Ebla a szíriai Aleppó közelében fekszik (Tell –Mardikh). 1964 - 1978 között Paolo Matthie
vezetésével egy olasz expedíció végzett feltárásokat kb. 56 ha területen. A hosszú életű
nagyváros egyik virágkora éppen a pátriárkális korra esett. A 26 000 lakosú város szabályos
elrendezésű, négy kerületből álló település volt, amelynek hatásköre a környékbeli falvakra
is kiterjedt. Legjelentősebb épületei a palotaegyüttes és a templom lehettek. Levéltára ma
kb. 15 000 "eblai", ókánaáni nyelven íródott agyagtáblából áll, amelyek a palota egyik
szobájában, egy tűzvészben megégett és összeroskadt fapolc maradványi között kerültek
elő.
Eblának a bibliai régészet szempontjából nagy jelentőséget ad az, hogy hatalmas
korábban nem sejtett - birodalmának legnagyobb királya ugyanazt a nevet viselte, mint
Ábrahám legendabeli őse, nagyapjának dédapja: Eber ( I.Móz.11:15 - 16) A király neve:
Ebrum vagy Ebrium Az eblai agyagtáblák szövegeiben számos más olyan személynév és
helynév is felbukkan, amelyek később a Bibliából mind ismerősek számunkra: olyan
helynevek, mint Sínai, Gáza, Jeruzsálem, - egyes kutatók szerint Szodoma, Gomora és Czoár
- és személynevek, mint Ábrahám, Izmael, Dávid, Saul, Izrael. (Természetesen az említett
nevek nyilvánvalóan nem a bibliai személyek nevei, de mindenképpen bizonyítják a



24
pátriárkális kor személy -, illetve helységnevei korhűségét.)
7.) Ábrahám mindennapi élete nagy hatással volt Kánaán lakóira, felismerték benne a
különlegesen tiszta jellemű, Istennel járó embert (I.Móz.21: 22, 23:6)
8.) A pátriárka nagy gondot fordított gyermekei nevelésére. Személyesen tanította fiait
Isten ismeretére. Elmesélte saját élettapasztalatait és meghagyta, hogy Isten útját, az
igazság és igazságosság elveit kövessék (I.Móz.18,19).
9.) Ábrahám legnagyobb hitpróbája, ugyanakkor Isten iránti elkötelezettségének
legnyilvánvalóbb kifejezése azonban kétség kívül az volt, amikor arra készült, hogy az
ígéretek örökösét, törvényes egyszülöttjét az Úr parancsára megáldozza. (Lásd lentebb).
Ábrahám gyengeségei
Ábrahám bibliai jellemrajza nem egysíkú, őszintén mutatja be a választottsága ellenére is
esendő és küzdő embert. A zsidó nép ősatyja, „Isten barátja” sem volt mentes az emberi
gyengeségektől.
A Biblia néhány konkrét, jellemző esetet jegyez fel ezzel kapcsolatban.
1.) A pátriárka visszatérő gyengesége volt, hogy egy-egy konfliktus megelőzése érdekében
nem mondott igazat, amivel komoly problémát okozott másoknak, leginkább saját
feleségének. Két ízben is megtörtént, hogy az időjárás kedvezőtlensége miatt Ábrahám és
családja máshová költözött. Sára, Ábrahám felesége, aki egyben féltestvére is volt
(I.Móz.20,12), talán mezopotámiai világosabb bőre és haja révén különösen feltűnő
jelenség lehetett a Kánaánban és Egyiptomban élő sötétebb bőrszínű népek között.
Ábrahám „előremenekülve” az ebből fakadó, feltételezhető konfliktusokból, mindkét
esetben azt javasolta Sárának, hogy tagadják le házastársi kapcsolatukat és mondják inkább
csak azt, hogy testvérek. Ez a féligazság mindkét esetben a visszájára fordult, mert az Istent
nem ismerő egyiptomi fáraó, később pedig Gérár királya, akik valóban magukkal ragadták a
szép, idegen nőt, hamarosan méltatlankodó szavakkal küldték őt vissza férjének. „Miért
mívelted ezt velem? (I.Móz.12,18); „Mit láttál, hogy ezt a dolgot cselekedted?”



25
(I.Móz.20,10) – kérdezték mindketten szinte ugyanazt. Egy hívő ember szájából
szánalmasan hangzottak a kicsinyhitű szavak: „Bizony azt gondoltam, nincsen istenfélelem e
helyen és megölnek engem az én feleségemért” (I. Móz.20,11). Ábrahám hitbeli megingása
és előítélete kétszeresen is megszégyenült. Tanulnia kellett ezekből. A történet ugyanakkor
utal a nők korabeli kiszolgáltatott helyzetére és arra is, hogy minden embernek megvan a
maga – sokszor meglehetősen következetlen – gyengéje, amelyből nehezen tud véglegesen
kigyógyulni.
Ábrahám Egyiptomban?
Sokáig vitatott volt, hogy Ábrahám és Sára egyiptomi tartózkodásuk idején találkozhattak
e a fáraó udvartartásával. Az újabb egyiptológiai kutatások megállapították, hogy éppen
Ábrahám korában a középbirodalom utolsó, XII. dinasztiája északon rendezte be székhelyét.
Az új központ neve Itj - Taui volt és a mai List közelében feküdt. (Nevének jelentése: A Két
Ország Meghódítója - Egyiptom ugyanis két fő egységből, Alsó - és Felső Egyiptomból állt.)
A XII. dinasztia uralkodói főleg a déli határok kiterjesztésére törekedtek, míg északon
inkább csak védelemre rendezkedtek be. I. Amenemhat alatt (kb. i. e. 1991-1962) kiépült az
ún. Uralkodói Fal, ami szigorú felügyeletet gyakorolt az átutazók fölött. Nem volt ritka eset,
hogy Kánaánból az éhínség miatt kisebb csoportok vándoroltak be a birodalom területére
hiszen maga Kánaán Egyiptom része volt.25 Ezzel kapcsolatban különösen érdekes egy Beni
Haszánban előkerült nemesi sírkamra, amelynek freskója egy Kánaánból, vagy a Sínai
félsziget déli részéről származó kánaáni (amorita) karavánt mutat be i. e. 1900-1800 körül.
Vezetőjük neve Absha, vagy Abisha. Az ábrázoláson feltűnő férfi-, női- és gyermekfigurák
külseje alapján elképzelhetjük, hogyan nézhettek a korabeli pátriárkák. Minél színesebb és
hosszabb volt valaki ruhája, annál előkelőbbnek számított.
Az elvi lehetősége tehát fennált, hogy a pátriárka családja kapcsolatba kerüljön a királyi
várossal.
2.) Az előzőnél sokkal súlyosabb következményekkel járt Ábrahám legnagyobb hibája,
amely türelmetlenségéből fakadt. Annak ellenére nevezhetjük ezt a hibát
türelmetlenségnek és hitgyengeségnek, hogy Ábrahám jó 10 éven keresztül hűségesen várt
Istenre. Az Úr ugyan megígérte neki, hogy majd számtalan utóda lesz, de az elhívás óta



26
eltelt 10 esztendő alatt Sára nem esett teherbe. Meddőnek bizonyult. A házaspár közös
elhatározással végül arra jutott, hogy Sára egyiptomi szolgálója, Hágár kell, hogy megszülje
az ígéret gyermekét. (I.Móz.16,1-3). A sokak számára érthetetlen, sőt meghökkentő javaslat
jobban érthetővé válik, ha tudjuk, hogy ez a szokás általános volt a korabeli Közel-Keleten.
Természetesen ez a szokás nem kisebbítette a pátriárka hibáját.
Hammurápi törvénykönyve
Hammurápi (uralkodott talán kb. ie.1792-1750) amorita uralkodó volt, aki a sumér III. Ur-i
dinasztia bukása után először egyesítette újra Mezopotámia jó részét. Fővárosa, Babilon
ettől az időszaktól kezdve lépett a világtörténelem színpadára. Az uralkodó kiváló hadvezér
és megfontolt államférfi volt. Uralkodói portréját leginkább törvénykönyve és levelezése
alapján ismerjük.
Törvénykönyvét 1901-02-ben francia régészek találták meg Szúzában, ahová
hadizsákmányként került. A fekete dioritból készült kőoszlop 2,25 méter magas, tetején 60
cm széles sávban egy az uralkodót és Samas napistent ábrázoló relief látható. A 100 soros
törvényszöveg babiloni ékírással íródott és három részből áll: prológus, törvénycikkek,
epilógus. Ez a mezopotámiai törvénygyűjtemények hagyományos felépítését tükrözi. 282
törvénycikke a mezopotámiai jogalkotás csúcsa, az első feljegyzett törvénykönyv. Nem
kötelező érvényű törvény volt, csak útmutatás: „igazságos ítéletek gyűjteménye”. A király
nem törvényhozóként, hanem bíróként nyilatkozott. A szokásjogból indult ki, de nem volt
teljes gyűjtemény, csak olyan területekkel foglalkozott, amelyeket problémásnak ítélt meg.
Ebből kifolyólag kissé esetlegesnek, rendszertelennek tűnik. A törvényeket témájuk szerint
csoportosította, a legnagyobb részt a családjog, örökségi kérdések, föld-és háztulajdon,
kereskedelem, testi sértés témái teszik ki. Ezeken kívül foglalkozott a munkabér, a
mesterek felelőssége, a rabszolgák adásvétele kérdéseivel is.
Hammurápi törvényoszlopának 146., 170., és 171. paragrafusa szoros kapcsolatban áll a
bibliai Ábrahám élettörténetének azon döntésével amikor a Sárával való közös megegyezés
nyomán mellékfeleségként magához vette Hágárt. A törvénykönyv szerint ez megszokott
eljárás volt a korabeli Közel-Keleten.
"146. §. Ha egy ember megnősül és felesége rabnőt ad urának, azután annak (ti. a
rabnőnek) gyermekei születnek, és a rabnő egyenrangúnak tartja magát úrnőjével, akkor
úrnője azt pénzért el nem adhatja ugyan, mivel gyermekei születtek, de bélyegezzék meg és
25 Kákossy Lássló: Ré fiai Bp., Százszorszép-BUK, Budapest, 1993. pp.108 –115.



27
osszák be a szolgálók közé"
"17O §. Ha egy embernek gyermekei születnek a feleségétől, azután a rabnőjétől is
születnek gyermekei, akkor ha az apa még életében ezt mondta a rabnőtől született
gyermekeinek? " A gyermekeim vagytok !" - úgy ezek a feleség gyermekeivel egy sorba
kerüljenek, és az apa halála után a feleség gyermekei és a rabnő gyermekei egyformán
örököljenek az apai vagyonból."
"171. §. De ha az apa nem mondta életében a rabnőtől született gyermekeinek, hogy
"gyermekeim vagytok !" - , akkor akkor az apa halála után a rabnőtől született gyermekek
nem örökölhetnek együtt a feleség gyermekeivel együtt az apai vagyonból." (Idézi: Bibliai
atlasz, Református Sajtóosztály, Budapest, 1988.15,37 p.)
Ábrahám kezdetben örömmel vette tudomásul, hogy Hágár teherbe esett. A két asszony
közötti civódás azonban felborította a korábbi családi békét. Isten még az Édenben
alapította meg a házasság intézményét. Az eredeti elgondolás szerint a házasság két ember
szoros lelki és testi kapcsolata volt, azonban a bűn földre kerülése után igen hamar
elterjedt a többnejűség is. Isten az Ószövetség idején megengedte a többnejűséget és a
válást, de eredeti szándéka nem ez volt. Ahogy Jézus később megfogalmazta: „Mózes a ti
szívetek keménysége miatt engedte volt meg nektek, hogy feleségeiteket elbocsássátok, de
kezdettől fogva nem így volt.” (Mát.19, 8). Mindenki a saját bőrén és életén keresztül
tapasztalhatta meg mi az ára annak, ha nem követi az isteni alapelvet. Tulajdonképpen
Isten minden törvénye esetében igaz, hogy azok meg nem tartása önmagában szenvedést
hordoz, mert nem aszerint élünk és működünk, amire meg lettünk teremtve.
Hágár Sára örökös szidalmai elől végül elmenekült a táborból. Isten ekkor egy látomásban
hozta tudtára a fiával kapcsolatos jövőt. „Az pedig vadtermészetű ember lesz: az ő keze
mindenek ellen és mindenek keze őellene; és mindig az ő atyjafiának ellenében üti fel az ő
sátorát.” (I.Móz.16:12).
Ábrahám első gyermekének az Ismael (nevének jelentése: „Isten meghallgat”) nevet adta.
Remélte és hitte, hogy ő az ígéret gyermeke. Isten azonban egyértelműen újra kijelentést
adott arról, hogy a megígért fiú anyja Sára lesz. Ismael életében az isteni jövendölés valóra
vált. Az arab népek ősatyja lett, akik történelmük folyamán mindig is szemben álltak az



28
Ábrahám második fiától, Izsáktól származó zsidósággal.
Ábrahám és Sára ezek után még újabb 14 évet vártak arra, hogy Isten ígérete valóra váljon.
Isten akkor adta meg számukra a gyermekáldást, amikor az már biológiailag teljességgel
lehetetlen volt. Ez a csoda is mutatta: Istennek minden lehetséges és hogy ez a gyermek az,
akire az ígéretek vonatkoztak.
Sára és Ábrahám minden bizonnyal hatalmas szeretettel vették körül a kis jövevényt. Neve
is azt jelentette: „Örömet szerzett nekem az Isten”.26 Azonban idővel a család életét egye
jobban leterhelte a két anya és két fiú közti konfliktus. Ábrahám sokat őrlődött, míg Isten
határozott utasítását követve végül elküldte a táborából Hágárt és az akkor már felnőttnek
számító fiát, Ismaelt.27
A legnagyobb hitpróba
Ábrahám korábbi hibája és gyengesége, hogy szolgálójától nemzett gyermeket, fájdalmas
törést hozott az életében. El kellett szakadnia idősebb fiától hogy a két fiú közti
ellenségeskedés végzetessé ne fajuljon. Isten ugyan megígérte neki, hogy Ismaelről is
gondot visel és nagy néppé teszi utódait, de egy olyan apa számára, aki évtizedeket várt
gyermekére, mindez komoly szomorúságot jelenthetett. A Biblia arra tanít, hogy minden
döntésünk felelősség. Minden rossz döntésünknek van rossz következménye, még ha azt a
döntés pillanatában nem is látjuk, vagy sejtjük. A gravitáció természeti törvényéhez hasonló
következetességgel igaz, hogy a bűn mindig rossz végeredményt és szomorúságot hoz az
életünkbe. „A bűn zsoldja a halál...” (Róm.6,23)
Ugyancsak a korábban elkövetett hiba és a választottsághoz méltatlan hitbeli gyengeség
miatt Isten egy hihetetlenül nehéz próbát engedett meg Ábrahám életében. Felszólította
őt, hogy áldozatként mutassa be neki Izsákot, immáron egyetlenét, a Mórija-hegyén.
26 Az I. Móz.21,6 vers pontosabb fordítása. Sára nem panaszként jegyezte meg, hogy idős volta miatt kinevetik őt a terhesség miatt, épp ellenkezőleg, arról beszélt, hogy aki csak meghallja az ő történetét, az vele együtt örül neki. 27 Izsák 14 évvel később született mint Ismael, ezért Ismael nem lehetett olyan kis gyermek, hogy Hágár a hátán cipelje őt. (I. Móz.21:14). Ez egy fordítási hiba, amely Szeptuagintán keresztül átöröklődött a nemzeti nyelvű bibliafordítások többségébe. Az eredeti héber szöveg szerint: „Felkelt azért Ábrahám jó reggel, vett egy kenyeret, és egy tömlő vizet és adta Hágárnak. Feltette azt a vállára és a gyermekkel



29
(I.Móz. 22.fej.). Ábrahám három napon keresztül, elszántan haladt fiával az áldozat hegye
felé. Nem keresett kibúvót, noha megannyi lehetőség kínálkozott volna rá, - hiszen Isten
törvénye tiltja az emberölést, tiltja az emberáldozatot, vagy hogy ez akadálya lehet az
ígéretek beteljesedésének – ehelyett engedelmeskedett. Azt mondta a fiának, hogy "az
Isten majd gondoskodik..." róluk. (I. Móz, 22:8) Mindeközben "úgy gondolkozott, hogy
Isten a halálból is képes feltámasztani" Izsákot (Zsid. 11,19). Ábrahám ekkorra kifejlődött,
élő hite minden időkben példája lett Isten követőinek.
Isten közvetlenül az áldozat bemutatása előtt állította meg Ábrahámot, aki elegendő
bizonyságát adta engedelmességre való készségének. Az Isten szájából ekkor elhangzó
"...most már tudom, hogy istenfélő vagy" (I. Móz. 22,12) kijelentés magyarázatra szorul. A
próba célja ezek szerint tehát annak bizonyítása volt, hogy Ábrahám korábbi hibája csupán
pillanatnyi megingás volt, de lényét alapvetően az Isten iránti engedelmesség jellemzi. A
Teremtő előre látását ismerve kimondhatjuk, hogy erre a „bizonyításra” nem Őmiatta volt
szükség. Ez a tapasztalat egyrészt magát Ábrahámot erősítette meg, másrészt kézzel
fogható bizonyság volt hitéről mindazon mennyei lényeknek, akik ezeket az eseményeket
látták és akik előtt feltehetően ugyanolyan támadás érte Ábrahámot, mint azt Jób esetében
is olvashatjuk (v.ö. Jób 1,1; 6-12). A pátriárkára mért próba súlya egyedülálló, Ábrahám
kivételes hitéhez mért volt. Soha még csak hasonlót sem kért Isten embertől. Azalatt a
három nap alatt, amíg a Mórija-hegye felé haladt, lelkében is nagy utat tett meg. Volt
lehetősége végiggondolni az egész életét, az Úrral való kapcsolatát, a tőle kapott
ígéreteket, a vele szerzett tapasztalatokat. Óriási fájdalma és értetlensége ellenére hitben
győzni tudott félelmei felett. Lelke megerősödött és saját maga számára is még
egyértelműbbé vált Isten iránti feltétlen bizalma, ragaszkodása. Tökéletes hite képessé
tette arra, hogy ezt a nem mindennapi áldozatot meghozza és ezzel előképévé váljon annak
az önzetlen lemondásnak, amelyet maga az isteni Atya hozott meg az emberiségért.
Ábrahám próbáját Isten félbeszakította. Apa és fia egy bozótban fennakadt kost tett az
oltárra, akit a gondviselés hozott eléjük. Ez a különleges áldozati hely és körülmény
mindennél jobban szemléltette az eljövendő Messiás és a megváltás titkát. Jézus földi élete
folyamán visszahivatkozott erre az emlékezetes tapasztalatra : “Ábrahám, a ti atyátok
örvendezett, hogy meglátja az én napomat, látta is és örült. ”(Ján. 8,56 ). Ritkán gondolunk
bele abba, hogy Jézus Krisztus kínszenvedése és halála óriási fájdalmat jelentett magának
elbocsátotta.”



30
az Atyának is. Mivel a Fiú az emberiség bűneit magára véve szenvedte el a helyettes áldozat
kárhozatát, Isten éppen az ember kiváltása miatt, nem tehette meg, hogy közbelép.
Jézustól visszavonulva, őt magára hagyva, “tehetetlenül” kellett végignéznie haláltusáját.
(v.ö. Dán. 9, 26, Mát. 27,46 ). Az ember bűnből való megváltása csak így lehetett tökéletes.
Ábrahám gyötrelme Izsák megáldozásakor, így az isteni Atya szenvedésének előképe is volt.
Összegezve Ábrahám jellemét, elmondhatjuk, hogy kisebb megingásoktól eltekintve
mindvégig hűséges és állhatatos szövetségese volt Istennek. Életpéldája mind a zsidó, mind
a keresztény gondolkodásra nagy hatással volt. Pál apostol leveleiben visszatérően mindig
Ábrahámot nevezi minden hívő – a testi és lelki Izrael – atyjának Töretlen bizalma minden
időben példaértékű marad: “ aki a reménység ellenére is reménykedve hitte... ”, “ Az
Istennek ígéreteiben sem kételkedett hitetlenségel, hanem erős volt a hitben... ”, “ És
teljesen elhitte, hogy amit ő ígért, meg is cselekedheti, azért is tulajdoníttataték neki
igazságul (Róm. 4 ,18-22).
3.1.1. Lót
Lót élete mintegy ellenpéldája Ábraháménak. Megfigyelhetjük, hogy látszólag
jelentéktelen, apró hibák távolították el Istentől, amelyek azonban végül önmaga és egész
családja tragédiájához vezettek.
Lót Ábrahám testvérének, Háránnak volt a fia. Miután édesapját korán elveszítette,
nagybátyja vette magához és mintegy saját gyermekeként nevelte, megtanította az igaz
istenfélelemre. Bár Ábrahám kapta Isten ígéretét, de a vele vándorló Lót is élvezhette
annak áldásait. Együtt indultak el Ur városából, és sokáig együtt éltek Kánaán földjén is.
Amikor Lót felnőtt lett, Ábrahám megházasította és vagyont (állatállományt) adott neki.
Ábrahám és Lót elválása után Lót a gazdag Szodoma városát választotta lakóhelyül. Később
kiderült, hogy ezzel a látszólag jó választással olyan jóvátehetetlen hibát követett el,
amelynek következményeit egész családjával együtt megszenvedte. Meglepő, hogy hívő
ember létére a fizikai védelmet a városban és nem Istennél kereste. (Tanulságos, hogy
miközben Ábrahám sértetlenül sátorozott látszólag védtelen otthonában, a természetben,
Lótot és családját négy ellenséges király csapata hurcolta fogságba.) Különös, hogy Lótot ez



31
a tapasztalat sem gondolkodtatta el, nem vizsgálta felül korábbi döntését és nem hagyta el
a várost, noha "az istenteleneknek fajtalanságban való forgolódása miatt elfáradt; ... azok
között lakván, a gonosz cselekedeteket látva és hallva, napról-napra gyötri vala az ő igaz
lelkét" (II.Pét.2:7-8). Ekkor még elkerülhette volna a későbbi tragédiát.
A Szodomában töltött évek során azonban Lót fokozatosan elveszítette a családját. Négy
lányából kettő beházasodott a városba és eltávolodott apjától.28 Két hajadon lánya is
megfertőződött a szodomabeliek erkölcseitől, ezt mutatta megdöbbentő viselkedésük a
város pusztulása után, amikor öntudatlan atyjukkal háltak. (I.Móz.19:3O – 38) 29 Felesége
pedig a menekülés pillanatában sem volt képes megválni anyagi javaiktól, férje szavára
elhagyta ugyan a várost, de közben folyamatosan hátrafelé tekintgetett, mert szívében
nem tudott elszakadni mindattól, amit maga mögött hagyott. (I. Móz.19, 26)
Lót teljes egészében csak Szodoma megítélésének és pusztulásának éjszakáján szembesült
eddigi élete kudarcával. Ő maga is habozó, tétova magatartást tanúsított, szinte teljesen
elveszítette cselekvőképességét. Már senki nem hitt neki, családjának “úgy tetszett, mintha
tréfálna”(I. Móz. 19:14) Hosszú együttélése a rosszal hiteltelenné tette mondandóját.
Végül pusztán csak életét és két hajadon leányát tudta megmenteni, akik azonban már nem
rendelkeztek tiszta erkölcsi látásmóddal. Ő maga túlélte ugyan a tragédiát, “de úgy mintha
tűzön ment volna keresztül”(I. Kor.3:15), senkije, semmije nem maradt.
Összegzés
Lót szomorú élettörténete nagy tanulság minden kor hívő emberének a szeretteinkért
érzett felelősség és környeztünk, a befolyások megválasztása tekintetében. Ez a jól induló,
de az anyagiasság miatt megcsúszott, következetlen élet még jobban kidomborítja
Ábrahám engedelmességének, állhatatos hívő magatartásának nagyszerűségét és
értelmét. Az Újszövetség párhuzamot von a Lót korabeli állapotok és a történelem végén
élő emberiség állapota között: "Hasonlóképen mint a Lót napjaiban is lett..." (Luk 17:28). A
hasonlóságot nyilván nem csupán a körülményekben ismerhetjük fel (erkölcsi állapotok,
anyagi jólét), hanem az emberi viszonyulásokban is: mindenkinek el kell döntenie, hogy
28 Tanulságos összehasonlítani ezt a magatartást Ábrahám gondosságával Izsák társának kiválasztásakor (I.Móz.24.fej.) 29 Lót leányainak vérfertőző viszonyából származott két, a későbbi zsidósággal rokon népcsoport: a moabiták és az ammoniták ( lásd későbbi történetüket a zsidó honfoglalásnál )



32
Ábrahám, Lót vagy a szodomabeliek példáját kívánja követni.
3.2 Izsák30
Izsák Ábrahám megígért utóda volt, aki hosszas várakozás után (25 év!), isteni csoda útján
született meg. Féltestvére, Ismáel ekkor már 14 esztendős volt és mind ő, mind Hágár
féltékenyen figyelték a kisfiú növekedését. Amikor Sára észrevette rosszindulatukat,
tarthatatlan lett a helyzet a felemás családban. Ábrahám Isten határozott útmutatását
követve, ugyan nehéz szívvel, de elbocsájtotta táborából Hágárt és fiát. Izsák innentől
kezdve Ábrahám egyetlen törvényes utóda maradt. Az idős pátriárka minden bizonnyal
hatalmas szeretettel és féltő gonddal nevelte gyermekét, megosztotta vele bölcsességét,
istenfélelmét és emberszeretetét.
A négy pátriárka közül Izsákról olvashatunk a legkevesebbet, mégis egyértelmű, hogy nem
véletlenül került a hithősök közé. (Zsid.11:9, 20).
A Biblia a következő nagy hitbeli döntéseket jegyezte fel vele kapcsolatban:
1.) Az I. Móz. 22. fej. leírásából közvetve kiderül, hogy amikor Isten az ő megáldozására
szólította fel apját, Ábrahámot, akkor Izsák már erős ifjú lehetett (ld. fahordás ténye).
Édesapja éppen 100 évvel volt idősebb nála. Noha az ifjúnak nyilván módjában állt volna
elmenekülni az oltárra helyezés elől, nem tette meg, de arról sem olvashatunk, hogy
dulakodott vagy veszekedett volna atyjával. Sokkal inkább elképzelhető, hogy tudatosan és
önként vállalta fel megkötözését és égőáldozati szerepét. Kivételes istenfélelme,
engedelmessége az előre megjövendölt Messiás előképévé avatta.
2.) Házasságkötésénél apja éppen az ő érdekében ragaszkodott az isteni elvekhez és ezért
távoli vidékről, az igaz hitet követő rokonsága köréből hozatott neki feleséget. A
gondviselésre való ilyen mértékű támaszkodás nem csak Ábrahám hitét bizonyítja és
dicséri, hanem Izsákét is, aki el tudta fogadni, hogy a választás egy istenfélő szolgán
keresztül történjék meg az ő személyesen jelenléte nélkül. Bizalmának jutalma nem maradt
el, hiszen Isten olyan társat rendelt számára, akivel évekkel később is meghitt közösségben



33
élt és aki feledtetni tudta vele szeretett édesanyja halálát. (ld. I.Móz.24.fej. és 26:8)
3.) Izsák életének pozitív döntései között kell megemlékeznünk arról is, hogy apja hibájából
tanulva kész volt 20 évet várni a gyermekáldásra, anélkül, hogy emberi megoldásokat
keresett volna. A Biblia erről külön nem tesz említést, csak azt írja le, hogy Rebekka meddő
volt és hogy Izsák sokszor, kitartóan imádkozott érte, egészen az isteni segítség
megérkezéséig. (I.Móz.25:21)
Természetesen azonban Izsák élete sem volt mentes a hibáktól:
1.) Ábrahám ismert, korábbi rossz választását követte, amikor már felnőtt férfiként ő is
letagadta és húgának mondta szeretett feleségét, csakhogy saját életét megvédje. (I.Móz.
26:7). Megdöbbentő a tanulság, miszerint egy szülő negatív példája a gyermek
mintakövetése révén mennyire gyakran és erőteljesen köszön vissza az utódok életében.
2.) Szinte beláthatatlan következményei lettek annak, hogy ikerfiai között – érzelmi okokból
– különbséget tett, az egyiket jobban szerette a másiknál. (I. Móz. 25:28) Elfogultságát
akkor is kimutatta, amikor Isten útmutatásával ellentétben az elsőszülötti áldást Ézsaura
akarta kimondani Jákob helyett. Különbségtevő szeretetével nagyban hozzájárult kisebbik
fia, Jákob erkölcsi bukásához és az egész család békességét feldúló érzelmi
megosztottsághoz. (Lásd lentebb).
Nomádok Kánaánban
A Biblia leírása alapján rekonstruálhatjuk a pátriárkák kánaáni tartózkodásának főbb
állomásait. Úgy tűnik, hogy ún. félnomád életmódot folytattak. A mezopotámiai
nomadizmus eltért a „klasszikustól", mert alapvetően kisállattartásra (juh - kecske - szamár)
korlátozódott. Ezen belül is elsősorban a szamár víz - és táplálékigénye jelölte ki azt a
területet, amelyen belül mozogtak. (Általában 40 - 50 kilométeres körzet). A korszak
legjelentősebb történeti forrása Szinuhe története, aki az egyiptomi birodalomból politikai
okok miatt menekülő magas rangú tisztviselő volt. Beutazta az ókori Kánaán és Szíria
területét, feljegyzéseket készített. Kánaánt – a Bibliával egybecsengően – termékeny,
nomád, félnomád népek által lakott tartománynak írta le, ahol a gazdagság fokmérője az
30 Nevének jelentése : “Örömet szerzett nekem az Isten”I.Móz.21:6 pontosított fordítása



34
állatállomány mérete volt.
A Biblia a pátriárkákkal kapcsolatban több helyen is megemlíti a háziasított tevét. Ezt a
korábban képtelennek és kortévesztőnek tartott állítást a legújabb kori palesztinai
telepásatások igazolták, ugyanis nem egy esetben előkerültek a háziasított teve
csontmaradványai.
A Biblia által a pátriárkák központi településeként említett Hebron, amelynek közelében
Ábrahám sírkamrát is vásárolt, a régészeti feltárások szerint valóban lakott volt ezekben az
évszázadokban. A Jeruzsálemtől kb. 32 kilométerre délre fekvő település 920 méterrel a
tengerszint felett található. Az itt lehulló évi kb.300 - 450 mm csapadék és az egyéb
éghajlati adottságok miatt a korai időktől fogva alkalmas volt mind az állattartásra, mind a
földművelésre. Kezdetben csak egyszerű menedékként szolgált, de később fallal körülvett
település lett. Lakói i. e. 1900 – 1600 között alapvetően pásztorkodásból éltek. Ezt igazolja
egy a településről előkerült agyagtábla is, amely egy korabeli pásztor számadása lehet.31
3.3 Jákób
Jákób neve alapvetően születése körülményeire utalt : "sarkot megragadó", vagy
"ügyeskedő", „csaló” (I. Móz. 25:26), de találóan jellemezte a felnőtt Jákób személyiségét
is. Egész életét végigkísérte az ügyeskedő, számító, alapvetően a maga erejében bízó férfi
küszködése, aki bár igyekezett Istenre támaszkodni, mégis gyakran választotta a
biztosabbnak, gyorsabbnak tűnő, önmagára építő megoldást. Sok keserűség és szenvedés
származott jellemének ebből a gyengeségéből, mígnem egy nagy hitbeli küzdelem után
összetörve és újjá születve más emberré lett. Ezt az óriási átalakulást egy névváltozás is
kifejezte, Csalóból Izrael, azaz "Isten harcosa" lett. (I.Móz.32:28).
Jákób első csalása
Húsz év türelmes várakozása után Izsáknak ikerfiai születtek. Bár Ézsau (nevének jelentése:
szőrös, nyers, durva) látta meg elsőként a napvilágot, Isten mégis öccsét, Jákóbot jelölte
meg az elsőszülötti áldások örököseként.32 (I. Móz. 25:23). Az Úr választása nem
31 The NewEncyclopedia of archeological excavations in the Holy Land I. - IV. Vol. New York - Jerusalem, Tel - Aviv, 1993, pp.606-609. 32 Az elsőszülötteknek járó áldás a pátriárkák korában a legfőbb értéknek számított. A többi örököshöz képest tulajdonuk kétszeres részt foglalt magában az atyai vagyonból, valamint ők lettek a család vezetői,



35
véletlenszerűen esett a kisebbik fiúra. Ézsau vakmerő, érzelmi-indulati ember volt, Jákob
szelíd, céltudatos és okos. Izsák Ézsaut, Rebeka Jákobot kedvelte jobban. Óriási hiba volt a
szülők részéről, hogy ezt a két egymástól annyira eltérő jellemű fiatalembert nem
egyformán szerették és ezzel a köztük lévő – természetük különbségéből is fakadó
ellentétet tovább mélyítették. Meggondolatlan elfogultságuk olyan tragédiát indított el,
amely a mai napig megszívlelendő tanulságokat rejt a többgyermekes szülők számára.
Ézsau negyvenévesen megnősült. A pogány népek szokásait követve – az utódszaporulat
érdekében - egyszerre kettő feleséget is választott, akik ráadásul hettiták voltak, vagyis
nem követték Ábrahám és Izsák Istenét. Izsák és Rebeka nehezen fogadták el fiuk
házasságát, “megkeseredett a lelkük” az ebből származó konfliktusok miatt. (I.Móz.26: 35)
Az alapvetően otthoni munkákat és földművelést végző Jákób egy alkalommal éppen ételt
főzött, amikor a vadászatból éhesen hazatérő Ézsau enni kért tőle. A fiatalabb fiú – nevéhez
és céltudatosságához hűen – egy cselt eszelt ki, hogy legfőbb vágyát az Isten által neki ígért,
- de teljesedni egyenlőre nem nagyon látszó - elsőszülöttségi áldást megszerezze. Csak azzal
a feltétellel volt hajlandó főzeléket adni fáradt és mohó bátyjának, hogy ha az cserében
lemond erről az értékes jogáról. Méltánytalan volt ilyen hatalmas árat kérni egyetlen tál
ételért, ugyanakkor könnyelműség volt a durva ajánlat elfogadása is. Ézsau nem becsülte
sokra az elsőszülöttséggel járó isteni áldásokat, így igazából nem is volt méltó rájuk. A testi
szükséglet parancsa erősebbnek bizonyult benne az Úr által felkínált szövetségnél. (Zsid.12
:16) Nyilván ezt a tulajdonságát, az istenfélelem hiányát látta előre a Mindenható és ezért
jelentette ki, hogy a másik fiú lesz az áldások örököse. Jákób, az “ügyeskedő”, minden
bizonnyal jól ismerte bátyjának azt a gyengeségét, hogy a testi kívánságok ilyen erővel
hatnak rá és becstelenül éppen ezért próbálkozott ezen a módon célja elérésével.
A történetből az is kitűnik, hogy Jákób – testvérével ellentétben – nagyon értékesnek
tartotta az elsőszülöttségi áldás elnyerését, az Istennel való szövetségben járást. Még a
hétköznapi munkavégzés – főzés – közben sem felejtkezett el róla, azon töprengett, hogyan
juthatna közelebb hozzá. Kitartása, szíve vágya alapvetően jó volt ugyan, de nemtelen
eszközökkel közelített hozzá. Nem várta meg Isten megoldását, hanem az első számára
papjai is. Főképpen ez az utóbbi ígéret bírt különleges értékkel, hiszen az Isten Ábrahámnak adott áldásait és ígéreteit foglalta magában.



36
“kedvező” alkalommal cselekedett. Maga látott hozzá, hogy célját megvalósítsa. (Ugyanaz a
tipikus emberi gyengeség jellemezte, amivel már eddig is találkozhattunk a bibliai
történetek során: a türelem hiánya.)
Amikor aztán a halálát közel érző, meggyengült látású Izsák elérkezettnek látta az időt,
hogy az áldást ünnepélyesen kiadja gyermekeinek, a család minden tagja hibát követett el,
ami beláthatatlan következményekkel járt.:
- Hibázott Izsák, aki bár jól tudta, hogy Isten a kisebbik fiát választotta, mégis a
nagyobbikat szerette volna megáldani. Meglepő módon közelebb állt szívéhez a nyers
természetű Ézsau, aki mindig a "szájaíze szerint” tudta elkészíteni a vadételt.
(I.Móz.25:28).
- Hibázott Ézsau, aki nem akart emlékezni rá, hogy öccse javára egyszer már
ünnepélyesen
lemondott elsőszülöttségi jogáról. (Akkor távolinak és bizonytalannak tűnt ez az
esemény,
de most, amikor elérhető közelségbe került, megnőtt az áldás értéke az ő szemében
is).
- Hibázott Rebeka, aki kisebbik fiát szerette jobban és noha Isten ígéretét kívánta valóra
váltani, de elfogult szeretetében nemtelen eszközhöz, csaláshoz folyamodott.
Házastársát és
idősebb fiát megkerülve, őket kijátszva cselekedett. Mennyivel egyszerűbb és tisztább
lett
volna, ha aggályait feltárja azelőtt az ember előtt, akit ifjúkora óta szeretett. Hány és
hány
emberi kapcsolat, házasság mérgeződik meg a mai napig is az őszintétlenség, a ki nem
mondott megbántottság, az eltitkolt gondolatok és cselekedetek miatt. Rebeka ezzel
szemben ravasz tervet eszelt ki és eloszlatta a Jákóbban felmerülő racionális
aggályokat.
Helytelen döntése negatív következményei hamarosan beértek. Megbántotta
házastársát,
elveszítette Ézsaut és kisebbik fiát is, akinek ezek után menekülnie kellett a szülői



37
házból
bátyja haragja elől és akit soha többé nem látott viszont. (I.Móz.27:8-13).
- Hibázott Jákób, aki nem a bűn elkövetésétől félt, hanem a lelepleződéstől. Nem
erkölcsi aggályai voltak, hanem gyakorlati szempontokon vívódott. Végül édesanyja
ösztönzésének engedve és ötletét követve álcázta magát és “Ézsauként” besétált vak
édesapjához. Hogy Izsák gyanakvását eloszlassa, többszörös hazugságba keveredett,
amibe
még Istent is belevonta - (I. Móz. 27:20 ), lelkiismeretét elhallgattatva konokul haladt
célja felé. A vak Izsák minden kérdése egy-egy akadály lehetett volna a bűn
elkövetésének útjában. Ahogy Isten korábban bűnbánatra próbálta késztetni Ádámot és
Kaint, most ugyanúgy küzdött Jákob lelkéért is. A vak Izsák aggályai mind-mind Jákob
lelkiismeretét szólították meg. Az ismétlődő, gyanakvó kérdésre, hogy "ki vagy te fiam",
a természetes válasz "Jákób" lett volna, azaz én vagyok, a "csaló", "íme épp most is,
megint csalok". Mégsem mondta ki az igazságot. Óriási harcot vívott önmagával, és
elbukott. Végül ugyan elérte, amit akart, de nem lett benne tiszta öröme. A hőn áhított
áldást elnyerte, azonban családját, apja és bátyja bizalmát, édesanyja jelenlétét
elveszítette. El kellett menekülnie, nincstelen földönfutóvá vált. Emberileg egyetlen
reménye maradt, Rebeka tanácsát követve elindult, hogy megkeresse Háránban maradt
rokonait.
Isten azonban a csalás ellenére sem hagyta magára Jákobot. Erre a meg nem érdemelt
kegyelemre egyedül az szolgálhat magyarázatul, hogy Isten, aki az indítékokat is ismeri,
látta Jákob szívét, a benne rejlő jó lehetőségeket. Tudta, hogy nem az elsőszülöttségből
származó anyagi előnyök, hanem az áldás, az elhívatás örököse szeretett volna lenni.
Nemes célok vonzották, de ügyeskedő jellemét követve nemtelen eszközökkel kívánta
elérni azokat. Isten a szándékra való tekintettel vehette védelmébe a most már megalázott,
összetört és jövője felől is teljes bizonytalanságban levő fiatalembert. A mindent előre
ismerő Úr előtt nem volt elrejtve, hogy Jákob életében az ezután következő próbák és
küzdelmek – mert tette következményeit viselnie kellett - megtisztítják majd jellemét és
így az áldások méltó örököse lesz.
Rögtön a csalás után már az isteni gondviselés mentette meg Jákob életét, mert "éppen



38
csakhogy
kiment vala Jákób az ő atyjának Izsáknak színe elől; az ő bátyja Ézsaú is megjöve a
vadászásából". (I. Móz. 27:30). Ézsau hatalmas haragra lobbant öccse iránt, amikor értesült
a történtekről. Halálra kereste Jákobot, hogy bosszút álljon rajta. A „csaló” azonban már
messze járt, menekült észak felé.
Nem sokkal ezek után Jákob Béthelnél különös látomást kapott. Isten biztosította őt
személyes gondviseléséről és az elsőszülöttségi áldást is megismételte. (I. Móz. 28:12-15). A
hontalanná vált fiatalembernek bizonyára hatalmas erőt és vigasztalást adott ez a
megkeresés, hiszen joggal érezhette úgy, hogy csalásával méltatlanná vált az Úrral való
szövetségre.
Jákób Háránban
Háránban, Ábrahám családjának korábbi állomáshelyén éltek Jákob anyjának, Rebekának a
rokonai, ahol Jákob végül menedékre és családra lelt. Hamarosan megszerette nagybátyja
fiatalabb lányát, Ráchelt, de a kor szokása szerint bizonyítania kellett, hogy képes a leendő
család fenntartására. Az ő helyzetében – mivel vagyontalan volt - ez az igazolás csak úgy
volt lehetséges, hogy 7 évi szolgálatot vállalt leendő apósánál. A 7 év letelte után sor került
a várva várt házasságkötésre, de a nászéjszakán keserű csalódás érte Jákobot. Most neki
kellett megtapasztalnia, hogy milyen az, amikor valakit érzelmeiben kegyetlenül
megcsalnak. Az éj leple alatt ugyanis nem a szeretett lányt, hanem annak nővérét, Leát
vezették lefátyolozva sátorába. Mire észrevette a cserét, a házasság már megpecsételtetett
és sorsát egy életre egy olyan asszonyhoz kötötte, akit nem szeretett és akinek első
cselekedete közös életükben az volt, hogy becsapta őt.
Megrázó tanulság lehetett ez Jákóbnak, annál is inkább, mert lehetetlen, hogy ne idéződött
volna fel benne a saját korábbi csalása. Annak idején ő is az élet egyik legnagyobb áldását
vette el bátyjától úgy, hogy visszaélt apja vakságával. Most tőle lopták el legtisztább
érzéseit, kihasználva az éjszaka és a fátyol által előidézett „vakságát”. Minden bizonnyal a
korábbi, bétheli bűnbánatánál is mélyebben átérezte korábbi tettének súlyát és azt a
fájdalmat, amit szeretteinek okozott.



39
Jákob ezután – talán „jogosnak” érezve megcsalattatását és bűnhődését - nagy türelemmel
újabb 7 évet szolgált ravasz apósánál Ráchelért, majd még további 6 évet a saját
vagyonáért. Összesen tehát 20 évet töltött Háránban, amikor Isten felszólította, hogy térjen
vissza ősei földjére, Kánaánba. Ekkorra már 4 felesége33, 11 fia, 1 lánya, sok állata és
szolgája volt. Jákob végül családjával együtt titokban hagyta el Lábán házát, mert nagyon jól
tudta, hogy apósa saját jószántából nem engedné el őket. Lábán valóban fegyveresekkel
indult a menekülők keresésére, de Isten közbelépésére végül szabadon folytathatták
útjukat Kánaán felé. I. Móz. 31. fej. megörökíti Jákob és Lábán párbeszédét, amelyből
kiderül, hogy az após nagyon sokszor élt vissza veje nehéz helyzetével, amiben csak
lehetett megcsalta őt. Jákob így saját jellemgyengeségét látta meg másban és szenvedte el
a következményeit is. Ez a kemény lecke lassan megtanította arra, hogy ügyeskedései
helyett Isten segítségére támaszkodjon, és az egyenes utat kövesse.
Nuzi agyagtáblái
Nuzi ókori városát a mai Irak területén fekvő Yorghan Tepe-vel azonosítják. A településről
kb. 5000 agyagtábla került elő, amelyek az i. e. 15-14. századra keltezhetőek. A hurrita
adminisztrációs központ bibliai régészeti jelentőségét az adja, hogy a cseréptáblák számos
olyan korabeli szokásjogot rögzítenek, amelyek párhuzamait a Bibliából ismerjük.
"A következő példa Nuziból világosan megmutatja, hogyan támasztják alá az ókori
feljegyzések a bibliai történeteket. Egy adoptálási szerződés tájékoztat bennünket a
örökbefogadás szabályairól. Egy Nashwi nevű gazdag ember fiává fogadta az ifjú Wullut. Ez
az ifjú feleségül veszi gyámapjának leányát, de köteleznie kellett magát, hogy gyámatyját
haláláig eltartja. Nashwi halála után Wullu örökli a családi vagyont, beleértve a család
bálványisteneit is, ha közben Nashwinak nem születnének fiai. Ha fiai születnének, akkor az
örökbefogadott ifjú a természetes fiakkal együtt egyenlő arányban osztozik a vagyonban,
de a családi istenek a fiak tulajdonában maradnak.
A Nuziból származó más szövegek arról tájékoztatnak, hogy az adoptált fiú gyermekei a
nagyapa életében a nagyapa gyermekeinek számítottak. Ha ezt a helyzetet alkalmazzuk
Jákóbra és Lábánra, akkor majdnem tökéletes az összhang a bibliai történetek és a Nuzi-i
szövegek által tükrözött állapotok között. Feltehetőleg Lábánnak nem voltak fiai, mikor
Jákóbot a családba fogadta és ezért adoptálta őt. Jákób feleségül vette Lábán leányait, és
33 A kor szokásainak megfelelően – a minél több utód érdekében - a feleség mellé egy szolgalány (ágyas) is járt. Így lett Jákobnak 2 felesége és 2 ágyasa.



40
Jákób fiai apósának gyermekeivé váltak az após életében. (I. Móz. 31:28, 43) Később
Lábánnak fiai születtek (I. Móz. 31:1). Ez a körülmény megváltoztatta Jákób és feleségei
törvényes helyzetét. Ezért nem volt joguk Lábán családi isteneit magukkal vinni, amikor
távoztak tőle, ezt a tényt Jákób és Lábán is elismerték (I. Móz. 31:30–32).
A Nuzi-i szövegek szerint szokásos volt az is, hogy a hozomány részeként a férjhez adott
leányoknak egy-egy szolgálólányt is adtak, mint ahogyan Jákób is kapott Lábántól
ajándékképpen mindegyik feleségével egy-egy szolgálólányt (I. Móz. 29:24, 29)."34
Úton hazafelé - küzdelem a Jabboknál
Kánaánba érve a Jabboknál, a Jordán egyik mellékfolyójánál Jákób arról értesült, hogy
bátyja, Ézsau 400 fegyveres emberrel vonul felé. Egyértelművé vált, hogy az idősebb
testvér nem felejtette el az évtizedekkel korábban esett sérelmet és nem bocsátotta meg
öccsének az elsőszülöttségi áldás elvesztését. Nem az üdvözlés, hanem a pusztítás
szándékával közeledett. Ézsau, - akire Jákób távollétében szüleik minden vagyona szállt -,
feltehetően azt is gondolta, hogy testvére a ráeső, sőt esetleg a kicsalt kétszeres örökrészre
tart igényt és ezért tért vissza Kánaánba.
Jákób ismerte Ézsau természetét, jól tudta, hogy korábban okot is adott a haragra, ezért
hűen önmagához - minden tőle telhetőt megtett, hogy családját és önmagát megvédje.
Megszokott leleményessége most sem hagyta cserben:
- egy-egy kis csapat állatot küldött előre ajándékként,
- egymás után, hullámokban küldte őket, hogy fokozatosan megenyhítse Ézsau lelkét és
nyilvánvalóvá tegye, hogy nincsenek anyagi szükségletei,
- az ajándékot kísérőknek "a te szolgád"-ként kellett Jákobra hivatkozniuk, amivel
kifejezték, hogy az ajándékokat küldő elismeri Ézsau előjogait.
Jákob azonban ennél tovább is ment intézkedéseiben. A család biztonsága kedvéért
kettéosztotta seregeit, hogy ha az egyikre rátámadnak, akkor a másik időt nyerjen.
Családját a folyó túlpartjára menekítette, ő maga pedig egyedül maradt. Az adott
helyzetben ember ennél többet nem tehetett, ennél leleményesebben, ügyesebben nem



41
járhatott volna el. Jákób azonban már nem a régi Jákob volt, ebben a nehéz órában
különösen szükségét érezte annak, hogy Istenbe kapaszkodjon. Imádsága önmagával és
Istennel vívott, kétségbeesett küzdelemmé vált. Nem értette az Úr szándékát. Az eltelt húsz
év alatt számtalanszor megbánta bűnét, Isten ígéreteit és áldásait bírta, majd kifejezetten
az Ő parancsára érkezett haza Kánaánba. Ézsau most mégis az életére tör.
Imádság közben azonban Jákob helyzete egyszerre még kilátástalanabb lett: váratlanul
megtámadták. A sötétből egy férfi bukkant elő, akivel tusakodni kezdtek. Jákob számára
úgy tűnt, hogy Isten végleg elfordult tőle, és magára hagyta őt. Nem oltalmazza többé,
noha éppen Őt keresi.
A lelki, majd fizikai küzdelemtől végletekig elgyötört Jákob számára reggelre kiderült, hogy
ellenfele természetfölötti lény, voltaképpen magával Istennel harcol. Ez a felismerés
azonban nem eltávolította, hanem még közelebb vitte Teremtőjéhez. Az átélt
tapasztalatok, nehézségek és a jelenlegi szorongattatás hatására minden korábbi
bűnbánatánál tisztábban látta saját mivoltát és Isten nagyságát. Vágyta, hitte és igényelte,
Isten ígéreteit. Két kézzel, kétségbeesetten kapaszkodott mennyei ellenfelébe és áldásért,
kegyelemért, hite, személye elfogadásáért könyörgött. Ekkor tette le végleg sokéves
bűnének terhét, magában bízó, ügyeskedő természetét és Jákob nevét. Isten innentől
kezdve győztes harcosának nyilvánította és “Izraelnek” nevezte el. Innentől kezdve Jákob
Izrael megtanult hinni Isten ígéreteiben, akkor is, ha azok beteljesedése lehetetlennek
látszott, akkor is, ha csak lassan teljesedtek és akkor is, amikor úgy tűnt, mintha maga Isten
is ellene fordult volna.
A Biblia szerint éppen ez az „irracionalitás” adja az igazi hit lényegét: “A hit pedig a
reménylett dolgok valósága és a nem látott dolgokról való meggyőződés” (Zsid.11:1). Ez
hiányzott korábban Jákob életéből és ez idézte elő egykori bukásait is. A Jabboknál töltött
éjszakai hitküzdelem, („Jákob éjszakája ”), után azonban Jákob más emberré lett. Küzdő
imádsága minden igazán hitre jutott ember közös tapasztalata. Csak az az ember képes
Istenre támaszkodó életet élni, aki egyszer teljes mélységében megértette önnön
gyarlósága és Isten tökéletessége közt húzódó, emberileg áthidalhatatlan távolságot, aki
kész arra, hogy mindezeket látva a saját erejéből élt élete csúfos kudarcait beismerje,
énjének összezúzódását felvállalja, és mindennél jobban vágyja, könyörögje és akarja az
34 Siegfried Horn: A bibliai régészet XX. századi feltárásai, BIK, Budapest, 1990. pp. 8 –9.



42
Istenben elrejtett élet békességét.35
Jákob új életet kapott Istentől, ugyanakkor még sok szenvedést kellett átélnie további
életében is: szeretett felesége, Rákhel halálát, lányának, Dinának tragédiáját, fiai
erkölcstelenségét, kedvenc gyermeke, József elveszítését. Nem volt állandóság az életében,
nyájait követve vándorolt Sikhem, Béthel és Hebrón környékén. Amikor 17 évvel halála
előtt az egyiptomi fáraó a kora után érdeklődött, csak így foglalta össze életét : “ Az én
bújdosásom esztendeinek napja 130 esztendő” (I.Móz. 47,9)
3.4. József
József (nevének jelentése: „Isten gyarapítson") élete Jákóbéhoz hasonlóan a hit erejéről
tanúskodik. Az apa életében a változást szemlélhettük, ahogyan csalóból Isten harcosává
vált, a fiú története pedig azt bizonyítja, hogy annak is szüksége van a hitre, aki eredendően
jól indul, hiszen az élet megpróbáltatásai közepette csak így őrizheti meg jelleme
tisztaságát minden körülmények között. József életútja szélsőséges körülmények között
vezetett. Megtapasztalta, milyen apja kedvenc gyermekéből rabszolga sorba kerülni idegen
földön, mit jelent igaztalanul megvádoltatni éppen akkor, amikor ellenáll a kísértésnek. Azt
is átélhette, milyen ugyanannak a napnak a reggelén rabként ébredni a börtönben és
kormányzóként térni nyugovóra, Egyiptom uraként. Mindezen körülmények között hűséges
tudott maradni önmagához, hitéhez, a becsületességhez és legfőként Istenhez.
József gyermekkora
József Jákób 12 fia közül az utolsó előtti volt. Rácheltől, kedvenc feleségtől származott, aki
később második fia, Benjámin születésébe belehalt. Jákób megkülönböztetett figyelemmel
vette körül jó adottságokkal megajándékozott, szelíd természetű fiát, amit igen
meggondolatlan módon ki is mutatott: a korabeli viszonyok között jelentős értékkel bíró
drága – többféle színből szőtt, hosszú ujjas - öltözetet vett neki, ami felkeltette a másik
három feleségtől származó féltestvérek irigységét és ellenszenvét. Megdöbbentő, hogy a
35 Jákob hitharca, küzdelmes imádsága, jellemének átformálódása a Biblián belül olyan példává vált, melyre az egész Ószövetség visszatérően hivatkozik. Lásd pld. Ézsa. 59:20, Mik. 5:7 illetve Vankó Zsuzsa: A küzdő imádság című cikkét. (Jó Hír 1990/2).



43
nevelés terén Jákob mennyire nem tanult szülei hibájából.
A testvérekben élő ellenszenvet csak tetézték azok az álmok, amelyek szerint Józsefre nagy
dicsőség vár és az egész család meghajol majd egyszer előtte. (I. Móz.37:5-11) Ráadásul a
cifra ruhában, megkülönböztetett módon élő fiúcska sokszor rossz híreket vitt apjának
testvérei kicsapongásairól is. Így a 11 idősebb testvér amikor alkalom adódott rá, - távol az
apai háztól -, József kiszolgáltatott helyzetével visszaélve, meg akarták őt ölni, de végül
„megelégedtek" azzal, hogy eladták Egyiptomba rabszolgának.
Az eset feltehetően a Gileádból jövő karavánúton történt, amely Egyiptomba vezetett. A
kereskedők főként a gyógyászatban és a balzsamozásnál használt termékeket szállítottak a
birodalomba. A Biblia kétféle elnevezést is használ a Józsefet megvásárló kalmárokra.
(I.Móz.37:28) Az izmaelita kifejezés nem népnévként, hanem tágabb értelmű
gyűjtőfogalomként értendő, jelentése akkoriban egyenértékű volt a kereskedővel. A
karaván utasai azonban nemzetségüket tekintve midianiták voltak. A testvérek
meglehetősen olcsón 20 ezüstért – áron alul – adták el Józsefet. Akkoriban egy fiatal
rabszolgafiú átlagértéke 30 ezüstpénz volt.
Az egyiptomi rabszolgasors, amit a testvérek Józsefnek szántak, a várható
következményeket tekintve gyakorlatilag egyenértékű volt a halállal. Indítékaik mibenlétét,
irigységüket, féltékenységüket a "meglátjuk, mi lesz az ő álmaiból" (I. Móz. 37:20) szavaik
árulják el.
A hazatérő fiúk kegyetlenül becsapták édesapjukat, Jákobot. Azt hazudták neki, hogy
öccsüket vadállatok tépték szét. Bizonyságként magukkal hozták József általuk széttépett és
vérrel mocskolt gyűlölt, cifra ruháját is. Jákob fájdalma határtalan volt és az évek múlásával
sem enyhült. Sejtelme sem volt arról, hogy fiai ugyanúgy becsapták őt és érzelmeit, mint
annak idején ő is apját, Izsákot. A 10 fiút innentől kezdve összekötötte a gyilkos titok, a
hazugság, ami azonban egyre jobban égette lelküket.
Potifár házában
József becsületes magatartása Egyiptomban meghozta gyümölcsét. Noha rabszolga volt,



44
szorgalma és az azt kísérő isteni áldások ráirányították gazdája figyelmét, aki a testőrség
parancsnoka volt. Hamarosan megbízták az egész ház ügyeinek irányításával. Amikor
azonban József a ház asszonyának közeledését elutasította, és az bosszúból feljelentette őt,
a fiatalember sorsa ismét rosszabbra fordult, börtönbe került.
Megint méltatlanul, ártatlanul kellett szenvednie.36 Vétlensége minden bizonnyal mások
számára is egyértelmű volt, hiszen ha hitelt adtak volna az asszony vádjainak, akkor halállal
büntették volna a rabszolga vakmerőségét. A felmentés lehetetlennek tűnt, mert az az
előkelő nő meghazudtolásával lett volna egyenértékű. Potifár köztes megoldásként
választotta a fiatal szolga bebörtönzését.37
A börtönben
József a börtönben sem csüggedt el, nem süllyedt önsajnálatba, nem fordult el Istentől,
nem lázadt fel ellene, nem vonta kérdőre az álmok teljesedésének elmaradásáért.
Ellenkezőleg: megpróbálta ezen a helyen is megtalálni feladatát: mások szenvedésének
enyhítése kötötte le figyelmét. Kitartóan várta az ígéretek teljesedését. (Mennyire másképp
viselkedett az állhatatosságát próbára tévő helyzetben, mint fiatal korában atyja, Jákob.) A
börtönben hamarosan a rabtartók segéde lett, így találkozott össze a fáraó két vizsgálati
fogságban lévő főemberével is, akik álmot láttak. József Istenről hitet téve megfejtette azok
értelmét. Magyarázatát az idő ugyan igazolta, de kérése és jótette ellenére az udvarba
visszatérő főpohárnok nem emelt szót József szabadsága érdekében. Tipikus hibába esett:
megfeledkezett a háláról. (I. Móz. 40. fej.) József számára az álmok megfejtésekor felcsillant
a szabadulás reménye, ami azonban a főpohárnok feledékenysége miatt – emberileg nézve
–ismét tovatűnt. Mindezek után még 2 évet (!) töltött a börtönben. A keserű tapasztalat
továbbra sem törte meg állhatatosságát. Nem vádolta Istent. Türelemmel várta a
szabadulást és az ígéretek teljesedését.
Egyiptom uraként
36 József szelíd alázata, ártatlanként elszenvedett vádoltatása és a meghurcolások közben tanúsított istenfélelme Jézus életének ismert mozzanatait juttatják eszünkbe. 37 Az, hogy maga Potifár is tisztában lehetett felesége csapodár természetével, kitűnik abból, hogy amikor Józsefet a ház gondviselőjévé tette, akkor egyetlen dologra hívta fel nyomatékosan a figyelmét – noha sokkal kézenfekvőbb kísértések is lehettek volna egy szépreményű rabszolgafiú számára – és ez a felesége személye, illetve a tőle való távolságtartás volt. (I. Móz. 39:9)



45
József 13 éve élt Egyiptomban rabszolgaként, amikor Isten a fáraónak is álmokat adott. Ez a
különleges esemény hirtelen fordulatot hozott a rab fiatalember életében. Az álmok 7 év
bőségről és az azt követő 7 év ínségről szóltak. A fáraó az álmok titkát csodálatosan
megfejtő Józsefre bízta a jövő ismeretében szükséges előkészületek megtervezését és
végrehajtását.
József így egyetlen nap leforgása alatt kikerült a börtönből és a fáraó után Egyiptom első
számú vezetője lett. A sorsában bekövetkezett váratlan fordulat, a hírnév, a vagyon
amelyek annyira képesek megszédíteni az emberi természetet - nem tették őt mássá,
ugyanaz az istenfélő ember maradt, mint aki balsorsában is volt. Ezt a feladatát is
becsületesen, szerényen és alázattal látta el.
A bőség éveiben termett gabonát szorgalmasan összegyűjtette és az általa építtetett
tárolókban elhelyeztette, majd a szükség éveiben szétosztatta a nép körében.
Ebben a magas hivatali tisztségében találkozott újra testvéreivel, akik az ínség második
évében a birodalomba érkeztek élelmiszerért. Józsefre senki nem ismert rá bátyjai közül,
ami természetes volt, hiszen az egykor 17 éves fiú ekkora már 39 éves férfivá érett és
gazdag, egyiptomi öltözetben, rangjához illően jelent meg. A testvérek egyébként sem
hitték, hogy József életben maradt, még kevésbé gondoltak arra, hogy Egyiptom ura lett.
Mit sem sejtve meghajoltak az „egyiptomi hivatalnok” előtt, beteljesítve ezzel József
valamikori álmát, ami ellen akkoriban rugódoztak, ami miatt saját öccsükre kezet emeltek.
Döbbenetes, hogy éppen ők, akik az álom megvalósulása ellen cselekedtek, vitték mégis azt
közelebb, a beteljesedéshez. "Mert semmit sem tehetünk az igazság ellen, csak az
igazságért" (II.Kor.13 :8)
József és testvérei
Különös, hogy József nem árulta el testvéreinek azonnal, hogy kis is ő valójában. Ehelyett
igen bölcsen - próbák elé állította bátyjait, hogy meglássa mi lakik bennük, változtak-e az
elmúlt 22 év alatt. A legérzékenyebb területen vetette őket vizsgálat alá, arra volt kíváncsi,
mennyire él még bennük a féltékenység, irigység.



46
A testvérek következő látogatása során, amikor legkisebb öccsük, – József egyetlen,
csecsemőként látott édestestvére –, Benjámin is velük volt, megpróbálta őket. Előbb, hogy
esetleges féltékenységüket felgerjessze, kivételezett a fiatal fiúval, utóbb azonban halálos
veszedelembe hozta őt. Azt figyelte, mit cselekednek bátyjai, kihasználják –e a mostani
alkalmat arra, hogy megszabaduljanak apjuk másik kedvencétől is.
A 10 testvér nem tudva, hogy József érti beszédjüket, nyíltan szóltak egymás között.
Szavaikból kiderült, hogy alapvetően megváltoztak. Minden mondatukból érződött a
Benjámin és Jákob iránt érzett szeretetük, felelősségük. Nyoma sem volt már a régi
féltékenységből fakadó gonoszságnak. Az is nyilvánvalóvá vált, hogy iszonyú bűntudatuk
van a korábban József ellen elkövetett gaztett miatt. Megtörten, sírva, magukat vádolva és
Benjámint görcsösen védve próbáltak úrrá lenni nehéz helyzetükön. Végül teljesen
megtörtek és eljutottak az önfeláldozás vállalásáig (I. Móz. 44:32-34).
Ekkor József elérkezettnek látta az időt, hogy felfedje kilétét. Testvérei a kezdeti félelem
után megértették, hogy József bocsánata őszinte, tiszta szívből jövő, és hogy bűnük végső
soron Isten hatalma és kegyelme által az idők folyamán jóra fordult. Lelkük, lelkiismeretük
hosszú évtizedek óta először nyert feloldozást. A szétszakított család végre újra egyesült és
Jákob is visszanyerte elveszettnek hitt, legkedvesebb fiát.
József története az álmok és a gondviselés története. Isten minden akadály és nehézség
ellenére véghezvitte akaratát. Tervébe, amely József küldetésére vonatkozott, „előre
bekalkulálta” a testvérek gyűlöletét és a rabság éveit is. Minden esemény, minden
szenvedés ugyanazt a célt szolgálta: József és a választott nép javát. „Tudjuk pedig, hogy
azoknak, akik Istent szeretik, minden javukra van...” (Róm.8,28).
Összefoglalóan: József Egyiptomi tartózkodása alkalmas volt arra, hogy
- megmentse Egyiptomot és a hozzá tartozó Kánaánt - így Jákób családját is- az
éhhaláltól
- beváltsa Isten ígéretét József személyes életútjának felemelkedésével kapcsolatban
- József Egyiptomban betöltött különleges szerepe révén Ábrahám utódai
áttelepedjenek a



47
termékeny, állattartásra is alkalmas Nilus völgyébe (Gósen földjére) és az ottani
kedvező
feltételek között nagy néppé váljanak
- testvérei megjobbuljanak
József töretlen hite és élettörténete tanulság arra, hogy egyetlen ember is képes lehet
történelmi mértékű tettekre, családja, nemzetek és a megváltási terv megvalósulásának
szolgálatára, amennyiben Istenre támaszkodik, és minden körülmények között benne bízik.
A hükszoszok38
A Biblia nem említi név szerint a hükszoszokat, azonban József története a bibliai
kronológia alapján kapcsolódik ehhez a népcsoporthoz. A Biblia belső időrendje szerint
József sok próbatétel után egy hükszosz fáraó főembere lett, Jákob pátriárka és családja
pedig ugyanezen fáraó uralma alatt telepedett be Egyiptomba és vált itt nagy néppé,
valamikor i. e. 1650 körül.
A hellenisztikus kori egyiptomi történetíró, Manethón, „hekau-haszutnak”, azaz „idegen
uralkodóknak”, vagy „ázsiaiaknak” nevezte azokat az észak-keletről érkező jövevényeket,
akik i. e. 1750-1700 körül legyőzvén az egyiptomi fáraókat elfoglalták a Nílus-Deltát és a XV
XVI. dinasztiát alkották Egyiptomban. A egyiptomi fáraócsalád megmaradt tagjai és az
udvar délre, Thébába költözött és a XVII. dinasztia uralkodóit adta. A párhuzamosan
uralkodó fáraók pontos sorrendje nehezen rekonstruálható.
„Tutimaiosz. Uralkodása alatt, nem tudom, mi módon, ránk viharzott az isten, és váratlanul
kelet felől ismeretlen fajtájú emberek nagy bátorságra kapván, országunk ellen hadba
indultak, és harc nélkül, egyetlen rohammal, könnyedén elfoglalták, az ország uralkodóit
leverték, majd városait vadul felégették, az istenek szentélyeit lerombolták, az ország
lakóival a legellenségesebb módon viselkedtek, egyeseket lemészároltak, másoknak
gyermekeit és asszonyait rabszolgaságba hurcolták. Végül maguk közül egy királyt is
választottak, akinek neve Szalitisz volt. Ez Memphiszben uralkodott, az ország felső és alsó
részét adókkal sújtotta, s a legalkalmasabb helyeken őrségeket hagyott. Leginkább a kelet
38 A hükszoszokról bővebben lásd: Nagy Viktória: A Biblia népei 2 – A hükszoszok. (Sola Scriptura Lap 2011/2).



48
felé eső országrészeket helyezte biztonságba...A szaiszi nomoszban igen alkalmas városra
bukkant, mely a Nílus bubasztiszi torkolatától keletre fekszik, s egy ősi vallásos tan
értelmében Avarisznak nevezik. Ezt újjáépítette és falakkal felettébb megerősítette. Itt
gyakorolta királyságát a nyári évszakban, innen mérte ki az élelmet és adta a zsldot
(katonáinak), s az idegenek rémületbe tartása végett itt gyakoroltatta őket szorgosan
különböző fegyvergyakorlatokkal.39
A kutatók többsége ma már vitatja Manethón kb. 1400 évvel az események utáni, késői
történeti feljegyzéseit. Szerintük a hükszoszok valószínűleg nem egy rohammal foglalták el
Egyiptomot, hanem hosszú időszakon keresztül, lassan szivárogtak be a Nílus-Deltába, ahol
később megdöntötték a fáraók uralmát.40 Ezt az álláspontot igazolná, hogy az egyiptomi
történeti források szerint a hükszoszok korát megelőzően, a XIII. dinasztia korától
kezdődően (kb. i. e. 1780) már számos idegen eredetű, nyugati-sémi népcsoport élt a Nílus
Deltában, akik részben hadifogolyként, munkásként, kereskedőként, katonaként, vagy
tengerészként kerültek a birodalomba. Utóbb a jövevények száma annyira felszaporodott,
hogy könnyűszerrel átvehették az uralmat a meggyengült egyiptomi fáraóktól.
A hódítók pontos etnikai összetétele ma is vitatott. A nevek alapján többségében nyugati
sémi eredetűek (kánaánita vagy amorita) lehettek, de voltak köztük más, indoeurópai
népcsoportok is. A hükszoszok fővárosa a Manethón által említett deltavidéki Avarisz volt.
Avarisz - a mai Tell el-Dab’a - egy korábbi, de a hükszoszok által meghódított egyiptomi
város alapjaira épült. A hódítók megerősítették és központjukká tették, területe kb. 2 km2
lehetett. A főként kereskedelemből élő város egyik ékessége a hükszoszok által épített
hatalmas méretű templom volt, amelynek falait színes falfestmények díszítették. Fogadalmi
ajándékai között messze földről, Krétáról és a mükénéi Knosszosz-i palotából származó
tárgyak is voltak.41
A hükszoszok merőben új típusú kultúrát hoztak magukkal Egyiptomba, amelynek
39 Ókori keleti történeti chrestomathia szerkesztette Harmatta János, Tankönyvkiadó, Budapest, 1964., p.27. 40 Ez az álláspont tükröződik pl. A.H. Gardiner, Van Seters, M. Bietak és magyarul Kákosy L. műveiben. 41 A város a hükszoszok bukása után átépült és Pi-Ramszesz néven II. Ramszesz egyik palotavárosa lett. Ez volt azon városok egyike, ahol a Biblia szerint József halála után Izrael fiai már mint rabszolgák dolgoztak. (Exod.1:11)



49
kapcsolatai Szíria-Palesztina felé mutatnak. Bevezették a ló vontatta harci szekeret, az
összetett íjat, valamint a vertikális szövőszék használatát. Új típusú kardjaik, nyílhegyeik,
páncélzatuk és fém sisakjuk legyőzhetetlenekké tette őket egy évszázadon át. A hükszosz
uralkodók ugyanakkor átvették az egyiptomi uralkodói jelvényeket és megnevezéseket.
Királyaik közül a következőket ismerjük: Szalitisz, Bnón, Jakobher (jelentése Jákob-hegye)42,
Hian (Jannasz), Apóphisz (I-III?) és Hamudi.
A hükszoszok hamarosan ellenőrzésük alá vonták a dél (Núbia) és észak-kelet (Kánaán
Szíria) felé irányuló kereskedelmet. Diplomáciai kapcsolataik egészen a messzi északig,
Mezopotámiáig terjedhettek. Erre utal az az óbabiloni ékírásos tábla-töredék, amely 2009
ben a hükszosz főváros egyik palotaudvarának kútjából került elő és amely Hammurapi,
óbabiloni király uralkodásának utolsó évtizedéből származó levél egy darabkája43.
A bibliai József-történet utalásai a hükszosz korra
1.) A bibliai kronológia szerint József éppen a hükszosz fáraók uralkodása idején, kb. ie.
1690
80 körül került az egyiptomi birodalomba
2.) I. Móz. 39:1 külön kiemeli, hogy Potifár, a testőrparancsnok,- akihez József került
rabszolgaként - „egyiptomi" származású volt, mintha ez nem lett volna általános ebben
az
időben.
3.) "Palesztina éghajlati viszonyaiból könnyen megérthető, ha egy-egy ínséges esztendő
vagy ilyen évek sora Egyiptomba kényszerítette őket. Az oda való átköltözésnek
történelmileg alkalmas pillanata pedig lehetett a hikszoszok uralma; az ő idejükben
képzelhető el, hogy egy ázsiai idegen, József, fontos állami pozícióba kerüljön. A hikszoszok
kiűzése után viszont épp ellenkező lett a »jövevények« sorsa."44
4.) A hükszosz fáraók korában a régészeti leletek szerint is jelentős volt a sémi népek
42 A név szoros hasonlóságot mutat Jákob pátriárka nevével, de nem jelent személyazonosságot. 43 Forrás: http://mult-kor.hu/cikk.php?id=24785



50
bevándorlása Egyiptomba.
5.) I. Móz. 45:10 Gósen földjéhez közel volt a hükszosz főváros, Avarisz.
6.) I. Móz. 46:29; 50:9 A lovakat a hükszoszok honosították meg Egyiptomban.
Gósen földjén
József magas pozíciója lehetővé tette, hogy személyesen járjon közben a fáraónál családja
érdekében. Az uralkodó kegyét mutatta, hogy nemcsak menedéket nyújtott a Kánaán
földjéről érkezett jövevényeknek, hanem a Nílus-delta keleti, termékeny felében, Gósen
földjén jelölte ki új szállásterületüket, amely állattartásra kiválóan alkalmas volt. József
néhány testvére ezen kívül rangot is kapott a fáraó birtokain. Az idős Jákob, aki mindeddig
keserves küzdelmek és szomorúságok között élte életét, maga is megjelenhetett a nagy
hatalmú uralkodó előtt. Tisztánlátását mutatta, hogy noha csak egyszerű pásztorember
volt, megáldotta a fáraót, (aki ezt el is fogadta), mert benne látta az isteni ígéretek
beteljesítőjét. (I.Móz. 47:1-10).
„József pénzei”
József személye nem ismert az egyiptomi történelemből.45 Karrireje meglehetősen
meseszerűnek tűnik, ugyanakkor nem lehetetlen a korabeli viszonyok (hükszosz uralkodók)
ismeretében. Az viszont tény, hogy minden más történelmi időszakban nehezen képzelhető
el ez a villámgyors felemelkedés. 2009-ben járta be a hír a világsajtót, hogy egy egyiptomi
kutató az Egyiptomi Múzeum pincéjében az eddig beleltározatlan anyagok között a bibliai
József pénzeire bukkant. A „szenzációs” felfedezést eddig azonban nem sikerült igazolni. Az
eredeti publikációban közölt fotók egyszerű amuletteket (szkarabeuzsokat) ábrázolnak.
(Bővebben lásd: http://bibliairegeszet.blog.hu)
44 Tóth Kálmán: Biblia és régészet Bp., Ref. Zsinati Sajtóoszt., Budapest, 1982, p. 62. 45 Ezen a ponton kell megemlítenünk David Rohl vitatott munkásságát, aki egyiptológusként egy ún. „új kronológiát” dolgozott ki. Anélkül, hogy itt elméletét részletesen cáfolnánk, vagy ismertetnénk, leszögezhetjük, hogy maga a szerző is elismeri, hogy a Józseffel kapcsolatos feltevéseinek nincs száz százalékos bizonysága. Ugyanakkor elméletének alapvetően gyenge láncszeme, hogy az általa felállított egyiptomi kronológia nincs szinkronban sem a párhuzamos kronológiákkal (korabeli közel-keleti uralkodók levelezéseiből tudhatjuk, mely uralkodók voltak hatalmon körülbelül egy időben), sem a régészeti leletekkel



51
A szükség hét esztendejét Jákob és fiai így már biztonságban és jólétben vészelték át, míg
Kánaában és Egyiptomban az emberek egyre szegényebbek és kiszolgáltatottabbak lettek.46
Jákob (Izrael) ezek után még tíz évig élt Egyiptomban. Talán ezek lehettek élete
legnyugodtabb évei. Hiába volt viszont Egyiptom minden kényelme, az idős pátriárka nem
felejtkezett el sem az isteni kiválasztásról, sem a megígért új hazáról. Halála előtt
megeskette fiát, Józsefet, hogy holttestét az „ígéret földjében” temetik majd el. Ezek után
összehívta gyermekeit és prófétikus szavakkal adta rájuk áldását, akik ezáltal az ábrahámi
ígéret örököseivé váltak. Jákob sokáig elveszettnek hitt, kedvenc fia, József iránti töretlen
szeretetét mutatta, hogy a korabeli jogszokást követve örökbe fogadta annak két fiát,
Manassét és Efraimot. Fiai révén így József nemzettsége kettős részt kapott az atyai
áldásból.
Jákob (Izrael) áldása 12 fiára (I. Móz.49.fej.)
Rúben – Elsőszülöttségi joga bűnei miatt elvesztek.
Simeon és Lévi – Erőszakos természetük miatt örökrészük az ígéret földjén Júda
örökrészében lesz majd kijelölve.
Júda – Bár nem elsőszülött és nem is Jákob „kedvenc” fia, a pátriárka isteni indíttatásra
mégis benne jelölte meg az eljövendő megváltó ősét. (I.Móz. 49:10-11)
Zebulon - Az ígéret földjén a tengerparti területekig és Szidónig terjed majd határa.
Izsakhár - Törzsterülete kiesebb vidékére esik és szegény sorban él majd.
Dán - E törzs az áldásban „kígyóként” jelenik meg, mely botlást okoz másoknak. A
honfoglalás után a dániták bálványszentélyt építettek, ezáltal később bűnbe vitték szinte
egész Izraelt. (Bír.18.fej vö. I.Kir. 12:25-33)
Gád – Törzsterülete a honfoglalás után a Jordánon túlra esett, ahol folyamatosak voltak a
háborúk.
Áser – Termékeny földje sok gabonát ad majd.
Naftali – Erdői gazdagok lesznek vadakban.
József – A leghosszabb áldást József kapta, aki fiai (Efraim és Manassé) révén kettős
földterületre lett jogosult a letelepedéskor.
(Szíria-Palesztina városainak rétegtana). 46 A Biblia I. Móz. 47:13-26 szakasza érdekes magyarázatot ad arra, hogy József intézkedései következtében hogyan alakult ki az a szokás Egyiptomban, mely szerint – a papi birtokok kivételével- minden föld a fáraó tulajdona.



52
Benjámin – A jövendölés ragadozóhoz hasonlítja utódait. A törzs egy kegyetlen tett
következtében majdnem teljesen kihalt. (Bír.19.fej.)
Jákob (Izrael) halála után a tizenkét fiú egyakarattal engedelmeskedett az atyai kérésnek.
Apjuk testét egyiptomi szokás szerint bebalzsamozták, majd ősei földjén, Ábrahám családi
sírboltjában temették el. Az idős pátriárka halálával a családi egyensúly megbomlott. József
testvérei azt gondolták, hogy öccsük talán csak Jákob kedvéért nem bántotta eddig őket, de
most majd visszafizeti korábbi gonosságukat. József azonban őszintén hitte, hogy a vele
megesett sérelmek mind részei voltak Isten tervének. Nemeslelkű szavai reményt
nyújtanak minden igaztalanul szenvedő hívő ember számára: „Ti gonoszt gondoltatok
énellenem, de Isten azt jóra gondolta fordítani.” (I.Móz.50:20). A „jóra fordítás elve”
alapvető szabály Isten egyénekért és általában az emberiségért foytatott, erőszak nélküli
„nagy küzdelmében”. József tehát „megvígasztalta” testvéreit és „szívükre beszélt”.
(I.Móz.50:21). Őszinte megbocsájtása és az a magatartás, hogy felülemelkedve sok éves
szenvedésein még ő mutatott részvétet testvérei iránt, méltán kínál párhuzamot József és
Jézus jelleme között.
József hosszú életet élt, de már nem olyan hosszút, mint édesapja, Jákob. Az életkorok
folyamatos csökkenése tehát rovábbra is megmaradt. József atyjához hasonló hitról tett
bizonyságot, amikor arra kérte utódait, hogy ha Isten elhozza majd az új hazát az ő népe
számára, akkor testét vigyék el az „ígéret földjére” ősei mellé.
4. A pátriárkák utódai Egyiptomban
Mózes és kora
A Jákob (Izrael) tizenkét fiától származó utódok száma Isten különleges áldása folytán egyre
több és több lett. „Izrael fiai pedig szaporák voltak, szaporodtak és sokasodtak és igen-igen
elhatalmasodtak, úgy, hogy megtelt velük az ország.” ( II.Móz.1:7). Az Ábrahámnak adott
ígéret valóra vált, egy új nép született.
Az egyiptomi helyzet közben azonban gyökeresen megváltozott. „...új király támadt
Egyiptomban, aki Józsefet nem ismerte.” (II. Móz.1:8). A rövid bibliai utalásból arra
következtethetünk, hogy nem pusztán egy szokásos trónváltás történt, hanem egy olyan
fáraó került hatalomra, akinek József tettei nem jelentettek semmit. Egy olyan új uralkodó,



53
aki keményen fellépett a nagy néppé vált, korábban Egyiptomban idegen jövevényekkel
szemben. A hangulat megváltozását szigorú rendeletek mutatták:
4. Jákob (Izrael) fiai rabszolgák lettek, a fáraó gabonatartó városait építették a Nílus
deltában, Gósen földjén, agyagtéglákat készítettek és a földeken dolgoztak.
(II.Móz.1:11, 14). A korabeli nyelvben az ilyen alacsony rangú szolganépet, az
idegen, jövevény gyülevész népeket „habiruknak” nevezték. Valószínűleg innen
ered az a szokás, hogy Izrael fiait kezdték „hébereknek” szólítani.
5. A fáraó a nagy gyermekszaporulatot látva elrendelte, hogy a héberek bábaasszonyai
minden újszülött fiúgyermeket öljenek meg. A fáraó parancsát a bábák (akiknek a
nevét is ismerjük47) nem hajtották végre, ezért a fáraó végül a héber szülőket
kötelezte erre a kegyetlen gyilkosságra.
Hatalomváltás Egyiptomban: az Újbirodalom felemelkedése48
Az egyiptomi birodalomban a hükszoszok uralma épp a bibliai Mózes születése előtti
évtizedekben omlott végleg össze. Az egyiptomi fáraócsalád leszármazottainak hükszoszok
ellen folytatott harcai Kamosze és I.Jahmesz idején értek el áttörést. Az idegeneket sikerült
visszaszorítani a Nílus-deltán túlra, az egyiptomi csapatok már Palesztina déli részét
ostromolták. A kronológiai egyezésen kívül ebbe a háttérbe pontosan beleillik az a gyűlölet,
amelyet az egyiptomiak minden idegennel, de legfőképpen a hükszoszokkal szemben
tápláltak. (A hükszoszok pedig, ahogy korábban már említettük, rokonai voltak a
hébereknek.)
Az újból egyesített birodalom történetében egy új és fényes szakasz kezdődött, az
Újbirodalom kora (kb. ie. 1552-től).
Ezekben a nehéz években Isten megváltási terve újabb fontos fejezethez ért. Lévi
nemzetségében egy házaspárnak fiúgyermeke született, akit három hónapon keresztül
rejtegettek a fáraó rendelete ellenére. A szülők inkább követték Isten törvényét és szívük
érzéseit, mint az uralkodó parancsát.„Hit által rejtegették Mózest az ő szülei születése után
47 A Bibliával szemben kritikusan fellépő kutatók felvetik, hogy Mózes könyve mindössze két bábaaszony nevét említi, akik képtelenek lettek volna ellátni feladatukat, ha valóban olyan nagy lett volna a népszaporulat, ahogy azt a Biblia állítja. Ezzel kapcsolatban csak egyetlen felvetést jegyzünk meg: a két említett nő valószínűleg a bábaasszonyok vezetője, képviselője lehetett. A szöveg nem utal arra, hogy csak ez a két asszony töltötte volna be ezt a funkciót. Továbbá a leírás pontosságát mutatja, hogy a fennmaradt ábrázolások szerint ekkoriban az egyiptomi nők valóban széket használtak a szüléshez. (vö. II.Móz.1:16). 48 A szakasz irodalmi forrása: Kákosy i.m. 122-132.o.



54
három hónapig, mivel látták, hogy kellemes (szép) a gyermek és nem féltek a király
parancsától.” (Zsid.11:23). Amikor a csecsemőt már nem tudták tovább titokban tartani,
édesanyja egy gyékény-ládikóba tette és a Nílus-parti sás közé rejtette. A kis csomag sorsát
nővére kísérte figyelemmel. Az isteni gondviselés úgy alakította, hogy a kisgyermeket a
fáraó leánya találta meg, aki megkönyörült rajta. Mózesnek (neve jelentése: a vízből
kihúzott) nevezte el a gyermeket és saját fiaként nevelte fel.
A fáraó leánya
Mózes személyét nem ismerjük az egyiptomi történelemből. Ha a bibliai kronológiát
vesszük alapul és úgy próbáljuk beazonosítani a „fáraó leánya” személyét, aki Mózes
nevelőanyja lehetettt, akkor valójában csak egyetlen női alak jöhet számításba: Maatkare,
vagy Hatsepszut, aki I. Thotmesz fáraó leánya és II. Thotmesz fáraó nővére és egyben
felesége is volt. A családon belül házasodó egyiptomi dinasztiákban gyakran előfordult,
hogy gyenge, uralkodásra szinte alkalmatlan utódok születtek. Így volt ez II. Thotmesz
esetében is, aki trónrakerülése után korán elhunyt. Fiú gyermeke csak egy
mellékfeleségétől született, főfelesége, (testvére) Hatsepszut csak egy leánnyal
ajándékozta meg őt. Bár a trónt az akkor hatéves fiúgyermek, a későbbi III. Thotmesz
örökölte, de a tényleges hatalom erős akaratú mostohaanyja, Hatsepszut kezébe került. A
kisfiút apja eredetileg papnak szánta, ezért a thébai Amon-papok nevelték. Sorsa
megkoronázása után sem sokat változott. Hatsepszut ugyanis előbb régensként, később
viszont teljes jogú uralkodóként lépett fel a gyermekkel szemben és megfosztotta őt
hatalmától. Uralma húsz-huszonkét éven keresztül (!) stabilan tartott és hogy alattvalói is
elfogadják, az irnokok gyakran ábrázolták férfiruhában, fáraó-jelvényekkel és nem egyszer
hímnemben hivatkoztak rá a feliratos szövegekben is. Hatsepszut a béke híve volt. Csak dél
felé tolta előre országa határait, Núbia felé, ezen kívül egy látványos kereskedelmi
expedíciót indított Punt földjére (talán dél, dél-kelet Afrika), ahonnan hajói egzotikus
növényekkel és állatokkal megrakodva tértek vissza. Nagy építkezései közül a
legjelentősebb saját halotti temploma Deir el-Bahariban. A monumentális épület az
egyiptomi építészet egyik legnagyobb remeke, csarnokainak falain domborművek
örökítették meg a királynő dicsőbb tetteit. Halála okát és pontos idejét, (ahogy leányáét
sem) nem ismerjük. Annyi bizonyos, hogy az őt követő III. Thotmesz gyilkos indulattal
próbálta eltűntetni a női fáraó minden nyomát Egyiptom történelmének lapjairól.



55
Mózes első éveit mégis alapvetően saját édesanyja mellett töltötte, mivel a csecsemő
sorsát nyomon követő Mirjám, Mózes nővére felajánlotta a fáraó leányának, hogy
megbízható szoptatós dajkát szerez a számára. Mirjám természetesen saját anyjukhoz
futott, aki így kb. 3-4 éves koráig, vagy talán tovább is gondoskodott a gyermekről.
A Biblia szerint Mózes ezt követően a „fáraó leányának fia lett” és „megtaníttatott az
egyiptomiak minden bölcsességére és hatalmas volt beszédben és cselekedetben” (Ap. Csel.
7:21-22). Előkelő ifjúként tanulhatott katonai stratégiát, matematikát, csillagászatot, írást
és történelmet.
Núbiai hadjárat?
A Biblia nem jegyzi fel, ugyanakkor a zsidó hagyomány49 úgy tudja, hogy Mózes kiváló
katonai képzésben részesült és hadvezetési képességeit ki is próbálta egy dél felé irányuló,
núbiai hadjárat során. (Érdekes egyezés, hogy a történelem szerint Hatsepszut egyetlen
hadjárata éppen Núbiát érintette.) Az eseménnyel kapcsolatban így ír a zsidók egyik
legismertebb krónikása, Josephus Flavius: ”(Mózes)...mikor elérte férfikorát, bebizonyította
az egyiptomiaknak, hogy páratlanul bátor...Tudniillik az etiópok (itt kortévesztéssel
találkozunk, mert nyilvánvalóan Núbiáról van szó), akik szomszédai voltak az
egyiptomiaknak, betörtek az országba és foszogattak. Az egyiptomiak felháborodtak ezen,
elhatározták, hogy bosszút állnak a gyalázatért és hadsereget toboroztak ellenük. Azonban
vereséget szenvedtek...” (Josephus innentől kezdve részletesen beszámol arról, hogyan
kérte fel a fáraó és a fáraó leánya Mózest a védelem megszervezésére és hogyan zajlott le
maga a győztes hadjárat. A zsidók története II.10.) A hadjárat sikere népszerűvé tette
Mózest ezekben az években.
A zsidó hagyomány ehhez a núbiai kalandhoz kapcsolja azt az eseményt is, hogy Mózesnek
kúsita, azaz núbiai felesége lett. (Erre a tényre egyébként a Biblia is hivatkozik IV.Móz.12:1
ben.)
Ugyanakkor Mózes mégsem vált igazán egyiptomivá. Valószínű, hogy még édesanyja
49 A legkorábbi ezzel kapcsolatos utalás Artapanus zsidó történetírótól származik, aki az i. e. 3. században, Egyiptomban élt és helyi forrásokra támaszkodva írta meg a zsidók történetét. Műve csak részleteiben maradt fent, de megemlíti Mózes csodás élettörténetét, egyiptomi neveltetését, núbiai hadjáratát stb. Josephus Flavius, majd a későbbi rabbinikus irodalom úgyszintén továbbvitte ezt a hagyományt.



56
ültette el benne az Isten iránti hitet és a héber nép iránti elkötelezettséget, de egy biztos,
nem tagadta meg származását és nem maradt népe sorsa iránt közömbös. Talán ő is, ahogy
szülei és még néhányan, várták az isteni ígéretek beteljesedését, a héberek rabszolgaságból
való szabadulását és az új haza lehetőségét. „Hit által tiltakozott Mózes, midőn
felnövekedett, hogy a fáraó leánya fiának mondják, inkább választván az Isten népével való
együttnyomorgást, mint a bűn ideig-óráig való gyönyörűségét.” (Zsid.11:24-25). „És
(Mózes) azt gondolta, hogy az ő atyjafiai megértik, hogy az Isten az ő keze által ad nekik
szabadulást...” (Ap.Csel. 7:25).
Mózest feltehetően ezek az ambíciók is mozgatták, amikor mintegy negyven évesen megölt
egy héber rabszolga-felügyelőt, aki épp egy zsidó férfit bántalmazott. A gyilkosság azonban
kitudódott és Mózest az egyiptomiak halálra keresték. Még saját népe is ellenségesen
fogadta a történteket: „Másnap is kiment és ímé két héber férfi veszekedett. És mondta
annak, aki bűnös volt: Miért vered a te atyádfiát? Az pedig mondta: Kicsoda tett téged fő
emberré és bíróvá mirajtunk? Talán engem is meg akarsz ölni, mint ahogy megölted az
egyiptomit?” (II.Móz.2:13-14).; Mózes mindezekkel szembesülve elmenekült Egyiptomból.
Miért kellett egy Mózeshez hasonló hatalmasságnak félnie a gyilkosság megtorlásától?
Az egyiptomi udvarban élő, a „fáraó leánya fiának” címzett Mózes esetében valóban
nagyon nehéz elképzelni, hogy egy ember megölése miatt halálra keresték. Egy hozzá
hasonló magasságban élő férfi ennek kivédéséhez elegendő hatalommal és védettséggel
rendelkezett. Ha azonban a bibliai kronológiát ismét összevetjük az egyiptomi
történelemmel, akkor úgy rekonstruálhatjuk a hátteret, hogy ebben az időben a hatalom
már nem Mózes nevelőanyja, Hatsepszut, hanem mostohafia, III. Thotmesz kezében volt.
Az idegen gyűlölet minden bizonnyal nem halt még ki Egyiptom földjéről és ez jó ürügy
lehetett arra, hogy a fáraó eltávolítsa, (ma úgy mondanánk, hogy politikailag és erkölcsileg
ellehetetlenítse) az egyiptomi rabszolgafelügyelőt meggyilkoló, héber származású Mózest.
Mózes tehát vagyontalan menekültként hagyta el Egyiptom földjét és meg sem állt
Midiánig (mai Szaúd-Arábia), ahová Egyiptom hatalma már nem ért el. Céltalanul vándorolt,
míg egy alkalommal egy kút mellett segítségére sietett hét leánytestvérnek, akik apjuk
nyáját itatták, de más pásztorok el akarták onnan űzni őket. Egy-egy kút birtoklása a nomád
törzsek körében élet-halál kérdése volt, gyakran csatákat is vívtak érte. Mózes bátorsága



57
révén kapcsolatba került a lányok apjával, Rehuellel, akit Jethrónak (a név jelentése:
magasztosság, erény, fenség, előkelő, fejedelem) is hívtak és midianita pap volt. A
nagycsalád befogadta az egyiptomi jövevényt, aki hamarosan feleségül vette az egyik
leányt, Czipporát (neve jelentése: kismadár, csicsergő, éneklő).
Mózes életének most következő negyven éve éles ellentétben állt ifjúkorával. Midián
pusztáin egyszerű pásztorként élt, beilleszkedett a helyi életformába, családot alapított és
gyermekei születtek. Semmi sem utalt arra, hogy egykori különleges élete, neveltetése még
bármilyen jelentőséggel bírna további életére nézve. Isten azonban nem véletlen alakította
úgy, hogy Mózes hosszú évtizedeken át ilyen visszavonult, csendes életet éljen. Egyiptom
pazar fényűzése, heves és akaratos természete szükségessé tették számára a csend és
türelem leckéjét. „Mózes az egyiptomi agyonütésével ugyanabba a hibába esett, amelyet
atyái is gyakran elkövettek: saját kezébe vette az ügyet, amelyre Isten ígéretet adott, hogy
elvégez...Mózes még nem volt felkészülve nagy feladatára...Az önmegtagadás és
viszontagságok iskolájában türelemre, indulatai megfékezésére taníttatott. Ahhoz, hogy
bölcsen tudjon majd kormányozni, teljes engedelmességre kellett jutnia...Halandó ember
hallani sem akart volna ilyen hosszú és fáradságos nevelésről, túl nagy időveszteségnek
tartotta volna. De a végtelen Bölcsesség negyve évi alázatos pásztorkodásra hívta el azt,
akit népe majdani vezetőjévé választott. A gondoskodás és az önzetlenség szokása, a
rábízott nyáj féltő ápolása így fejlődhetett ki benne, képessé téve őt arra, hogy egykor majd
együtt érző, türelmes pásztora legyen Isten népének...” (E.G.W. i.m. 256-257.o.)
A negyven év alatt, amelyet Mózes Midián hegyei között töltött, sok minden gyökeresen
megváltozott: Egyiptomban hosszú uralkodás után elhunyt az a fáraó, aki Mózest halálra
kereste; a héber rabszolgák nyomorúságos helyzetükben megemlékeztek Istenről és hozzá
fordultak segítségért; Mózes a pusztai nevelődés következtében a föld legszelidebb embere
lett (IV.Móz.12:3), valóban alkalmassá vált arra a feladatra, amit Isten rá akart bízni.
Mózes elhívása és visszatérése Egyiptomba
Mózes egy alkalommal a juhait legeltetve a pusztában tartózkodott, amikor a sínai Hóreb
hegyén egy égő csipkebokorból maga Isten szólította meg és bízta meg azzal a feladattal,
hogy menjen vissza Egyiptom földjére és vezesse ki a zsidó népet a szolgaságból a



58
pátriárkáknak megígért földre. Mózes végtelenül megrémült a feladattól. Az elhívását
feljegyző párbeszédben (II. Móz.3-4.fej.) ötször (!) utasította vissza az isteni felhívást:
- 1. kifogás: „Kicsoda vagyok én, hogy elmenjek a fáraóhoz...?”
Isten válasza: „Én veled leszek!”.Az Úr kegyelmének jele lesz, hogy a kihozott néppel
Isten
ugyanezen a helyen fog majd találkozni.
 2. kifogás: Ha a nép megkérdezi ki küldte Mózest, mit mondjon?
Isten válasza: Az Úr bemutatkozik. Neve: Jahve50, ami azt jelenti „Vagyok.” A név utal
Isten örökkévalóságára és arra az isteni tulajdonságára, hogy Ő önmagától létezik és
halhatatlan.51
 3. kifogás: „De ők nem hiszenk nekem...sőt azt mondják: nem jelent meg néked az Úr.”
Isten válasza: két csodajelet is ad Mózesnek, amellyel „bizonyíthatja” isteni küldetését.
 4. kifogás: „Nehéz ajkú és nehéz nyelvű vagyok”
Isten válasza: „én leszek a száddal és megtanítalak téged arra, amit beszélned kell.”
 5. kifogás: Valójában ez már nem is érv a küldetéssel szemben, csak vonakodás és
visszautasítás indok nélkül - „Kérlek, Uram, csak küldd, akit küldeni akarsz!”
Isten válasza: Itt olvassuk először, hogy az Úr „haragra gerjedt” Mózessel szemben.
Most már határozottan felszólította a küldetés teljesítésére, de megígérte neki, hogy
nem csak isteni segítséget kap majd útja során, hanem társat és szószólot is, három
évvel idősebb bátyja, Áron személyében.
Mózes végül engedelmeskedve Isten elhívásának visszatért Egyiptomba. Isten Áront, Mózes
bátyját is megkereste és elhívta a feladatra, így ő örömmel sietett testvére elé. Összehívták
Izrael fiait és elmondták nekik Isten szabadításának ígéretét, Mózes megmutatta a jeleket
is, amelyeket az Úr adott neki. „És hitt a nép és megértette, hogy meglátogatta az Úr Izrael
50 „Izráel Istenének a neve; eredeti kiejtése föltehetően: "Jahve". A zsidók tiszteletből sohasem merték a nevet kimondani. Amikor később a héber írásba bevezették a punktuációt (magánhangzó-bejelölést pontokkal), a zsidó írástudók ehhez a tetragrammhoz az "adonai" = "úr" szó magánhangzóit illesztették, és azután ezt a szót olvasták Isten neve helyett. Maga a szó valószínűleg a "lenni" igéből származik...Az ÓSZ-ben Isten e nevének tíz különböző szókapcsolata van. Többnyire "Isten" vagy "Úr" szóval fordítják ezt a nevet: JHVH” (Bibliai nevek és fogalmak JAHVE szócikke, elérhető http://agost.dyndns.org/) 51 Isten válaszát sokan félreértelmezik. Isten nem egy elutasító, zord és cinikus mondattal rázta le a kérdést („Vagyok, aki vagyok, mi közöd hozzá”), hanem a lehető legpontosabban próbálta megértetni Mózessel és az emberekkel isteni hatalmának lényegét: „Vagyok, ai vagyok”, azaz ő minden létezés és az élet forrása, az örök élet birtokosa. (vö. I. Tim.6:16a; Ján.5:26).



59
fiait és megtekintette nyomorúságukat. És meghajtották magukat és leborultak.” (II.
Móz.4:31).
A feladat nehezebb része azonban még hátra volt. Mózesnek és Áronnak a fáraó udvara
előtt is képviselnie kellett Isten üzenetét.
A fáraó azonban felháborodva utasította el még azt a kérést is, hogy a népet pár napra
elengedje Isten ünneplésére a pusztába. Hatalmát fitogtatva káromolta a héberek Istenét,
majd még több munkát vetett ki Izrael fiaira. Most már az agyagtégla készítéséhez
szükséges polyvát is nekik kellett összegyűjteniük. A zsidók helyzete annyira rosszra fordult,
hogy haraggal rontottak Mózesre és Áronra, mert bennük látták minden baj forrását.
Mózes elszomorodva kereste meg az Urat, mert nem értette a történteket. Pedig Isten
előre megmondta neki, hogy a fáraó nem fog majd engedni kérésének. „És mondta az Úr
Mózesnek: Mikor elindulsz, hogy visszatérj Egyiptomba, meglásd, hogy mindazokat a
csudákat véghez vidd, amelyeket a kezedbe adtam én pedig megkeményítem az ő szívét és
nem bocsátja el a népet.” (II.Móz.4:21). Isten szavai tömören arra a folyamatra utaltak,
amely a fáraó lelkében zajlódott. Noha tudta, hogy ki áll előtte (Mózes személye ekkor még
jól ismert lehetett a fáraó udvarában), látta a Mózes és Áron által bemutatott jeleket52,
később tapasztalta az egyre súlyosabb csapásokat, hallotta Mózes, utóbb pedig már saját
emberei figyelmeztetését is, mégis mindvégig szembe ment azzal a belső késztetéssel, hogy
engedjen Isten szavának. Ha pedig valaki folyamatosan ellenáll lelkiismerete hangjának, az
az ember törvényszerűen egyre keményebb és érzéketlenebb lesz döntéseiben. „Isten
szolgái által szól az emberekhez, intve, figyelmeztetve őket és megfeddve bűneiket.
Mindenkinek alkalmat ad arra, hogy megszabaduljon hibájától, mielőtt az
rögzülnejellemében; de ha valaki nem akar megjavulni, akkor az isteni hatalom nem fog
közbelépni, hogy kiigazítsa tetteit...A világosság további visszautasítása végül olyan
lelkiállapotba sodorja az embert, hogy még egy sokkal erősebb befolyás sem tud
maradandó hatást gyakorolni rá.” (E.G.W. i.m. 276-277.)
A tíz csapás
A fáraó elutasítása miatt Isten Egyiptomot tíz, egymást követő és egyre súlyosabb csapással
52 A Biblia megjegyzi, hogy a Mózes és Áron által bemutatott jelet (a bot kígyóvá változik), valamint a csapások egy részét az egyiptomi varázslók is utánozni tudták. Az egyiptomi „bölcsek”ugyanis járatosak voltak



60
sújtotta. Mózes és Áron minden egyes csapás előtt megismételte az Úr felhívását és
figyelmeztettek az elutasítás következményére is.
1. csapás: a víz vérré vált, a halak kipusztultak a Nílusból. (A Nílus Egyiptom szent folyója
volt.) Mivel ezt a „csodát” a fáraó varázslói is meg tudták tenni, ezért a fáraó nem vette
komolyan a figyelmeztetést.
2. csapás: békák – a fáraó ez esetben már kérte Mózest és Áront, hogy szüntessék meg a
békajárást, mert bár a varázslói hasonló csodát tudtak tenni, de azt elhárítani
valószínűleg – nem voltak képesek. Az uralkodó cserében megígérte, hogy elengedi a
hébereket. Mózes közbenjárására a békák elpusztultak, de a fáraó nem tartotta meg a
szavát.
3. csapás: Tetvek lepték el Egyiptomot és ezt a csapást már a fáraó varázslói sem tudták
utánozni, sőt arra figyelmeztettek, hogy valóban isteni hatalomtól származhatnak
mindezek. Az uralkodó azonban továbbra sem engedett.
4. csapás: Bogarak lepték el az egyiptomiak földjeit, amelyek pusztán maradtak az invázió
után. A hébereket azonban látványosan elkerülte ez a veszedelem. A fáraó a bajban újra
Mózes közbenjárását kérte és ígéretet adott a ép elengedésére. A bogarak távozása után
azonban minden maradta a régiben. Az uralkodó konokságában már nem mérlegelte a
megtapasztaltakat.
5. csapás: döghalál – Ez volt az első olyan csapás, amelyben élőlények, állatok pusztultak el
Egyiptomban. Isten majd egynapi haladékot adott a fáraónak, hogy gondolkodjon, mielőtt
újra visszautasítaná Őt. A döghalál a hébereket ismét egyértelműen elkerülte.
6. csapás: hólyagos fekély. Ismét csak az egyiptomiakat, sőt már a fáraó udvarát is érintette
a csapás. A varázslók is ágynak estek, de a fáraó hajthatatlan maradt.
7. csapás: Isten hatalmas erejű jégesőt küldött az egyiptomiak szállásterületére. Mózes itt is
hagyott időt arra, hogy aki komolyan vette a figyelmeztetést, az házába tudta menteni
állatait és embereit a veszedelem elől. A fáraó a szokásos módon hárította el a
veszedelmet: ígért és Mózes közbenjárását kérte, aztán semmit sem tartott meg szavából.
8. csapás: A következő csapás sáskajárást vetített előre. Látván uruk önfejűségét, a fáraó
szolgái kétségbeesetten próbáltak hatni a szívére: „Meddig lesz még ez minékünk
romlásunkra? Bocsásd el azokat az embereket, hogy szolgáljanak az Úrnak az ő Istenüknek.
Mégsem veszed-é eszedbe, hogy elvész Egyiptom?” (II.Móz.10:7) Ami a jégeső után
az okkult tudományokban.



61
megmaradt a földeken, azt a fáraó megátalkodottsága miatt a sáskák ették fel. Az uralkodó
a nyomort látva ez alkalommal is Mózest hívatta, hogy a csapások véget érjenek, de a
népet ekkor sem engedte el.
9. csapás-sötétség. Ez a csapás az utolsó figyelmeztetés volt a 10., a legsúlyosabb előtt.
Éjféli sötétség lepte be az egyiptomiak földjét, míg Gósen felett sütött a nap. (A nap volt az
egyiptomiak fő istene.) A fáraó ekkor tárgyalni hívta Mózest. Hajlott volna arra, hogy
részben enged kéréseinek, de nem mindenben. Végül elveszítette türelmét és halálosan
megfenyegette Isten követét.
10. csapás-halál. Az eslő kilenc csapás nem járt emberhalállal. A 10. csapásban azonban
minden olyan család elsőszülöttje meghalt, ahol nem helyezték magukat Isten oltalma alá.
Isten az utolsó csapásra való előkészület mozzanatait ünnepként hagyta meg a zsidóság
körében, hogy minden időben megemlékezzenek az egyiptomi szolgaságból való
szabadulásról. A pészách (jelentése: kikerülés, elkerülés) ünnepének lényege az volt, hogy
egy 1 éves, ép, hím juhot vagy kecskét meg kellett áldozni, vérével meg kellett kenni a
bejárat oldalait és a szemöldökfát. Ezután a vér, az áldozat révén elnyert oltalomba vetett
hittel a család közsen elfogyasztotta az állat húsát, miközben sietősen készülődtek az
egyiptomi szolgaságból való szabadulásra, a kivonulásra. A páskabárány ünnepét a zsidók
innentől kezdve minden évben megtartották. Az emlékünnep ugyanakkor teljes egészében
és egyes mozzanataiban is előképe volt az eljövendő Messiás halálának és a bűntől való
szabadulásnak (vö. „a mi páskabárányunk a Krisztus, megáldoztatott értünk” I.Kor. 5:7)53
A tizedik csapás mélyen megrendítette Egyiptom lakóit. Maga a fáraó is elveszítette
elsőszülött fiát. A rémült egyiptomiak még aranyat-ezüstöt is adtak a hébereknek, csak
hogy siettessék távozásukat az országból.54 A fáraó megadta engedélyét és Izrael fiai útnak
indultak Egyiptomból.
Mégis van nyoma az egyiptomi tíz csapásnak?
Egy érdekes, bár datálását tekintve sokat vitatott ókori feljegyzés talán a tíz csapás
emlékének tekinthető : “...különböző múzeumokban őrzött papiruszok megfejtése során
53 Az ószeövetségi ünnepek rendjét, részleteit, jelképeit és azok jelentését lásd bővebben a Mózes III. könyve c. főiskolai jegyzetben. 54 Talán visszásnak érezük a vagyoni gyarapodást egy ilyen helyzetben, azonban a hébereket ezt megelőzően fizetség nélküli robotmunkára kényszerítették és megvetették évtizedeken át. Most mintegy megkapták korábbi, elmaradt bérüket.



62
kitűnt, hogy akadtak olyan leírások, amelyek számot adtak azokról a különleges
eseményekről, amelyek a XVIII. dinasztia idejében, vagyis nagyjából i.e. 1500 körül
játszódtak le... A szentpétervári Ermitázsban őrzött papiruszok egyike szerint: »A Napot
fátyol takarja el és ragyogása nem jut el az emberhez. Senki nem élhet, ha a Napot felhők
takarják el... A folyó kiszárad, még Egyiptom folyója is... A Föld a boldogtalanságba hull. Ez
a föld (ország) nyugtalanná válik. Megmutatok neked egy felfordított világot: az történt,
ami soha nem történt még meg ezelőtt!« A leideni múzeumban őrzött Ippuwer-papirusz
további fontos adatokkal szolgál: »Csapások pusztítanak szerte az országban. Mindenütt
vér. A folyam is vérből áll... Minden romokban! Bizony, a kapukat, az oszlopokat és a
falakat elemésztette a tűz. A városok elpusztultak. Ó, hogy a föld megsemmisülhet a
hangtól, és a káosz miatt nem létezhet tovább! A fák is tönkrementek. Nincs gyümölcs és fű
sem található... Éhség... A gabona is megsemmisült mindenfelé... Az országban nincs
fény.«" (Hédervári Péter: Az egyiptomi tíz csapás és az Exodus, Vigília 1978. január 19. o.)
Az Ábrahámnak adott ígéret jó 400 évvel a szövetségkötés után, az Isten által előre
megjövendölt időben beteljesedett. „Az Izrael fiainak lakása pedig míg Egyiptomban (és
Kánaán földjén)55 laktak, négyszázharminc esztendő volt.” (II.Móz.12:40) vö. az
Ábrahámnak adott ígérettel: „Tudván tudjad, hogy a te magod jövevény lesz a földön,
amely nem az övé és szolgálatra szorítják és nyomorgatják őket négyszáz esztendeig. De azt
a népet, amelyet szolgálnak, szintén megítélem én és anakutána kijönnek nagy
gazdagsággal.” (I.Móz.15:13-14). Ábrahám Kánaánba költözésétő kezdve egyiptomi
területen élt, hiszen Kánaán Egyiptom része volt. Elhívásának időpontját (i.e. 1875)
figyelembe véve így a kivonulás – a bibliai kronológia szerint, ahogy erre fentebb már
kitértünk – i.e 1445-ben történt.
Mikor volt a kivonulás?
Mivel a témát kutató szakemberek álláspontja nem egységes, ezért kénytelenek vagyunk
ezen a ponton rövid kitérőt tenni. A kérdéssel kapcsolatban ma alapvetően három
álláspont tartja magát. A felsorolásban követett sorrend azt is mutatja, hogy melyik nézet
követői vannak a legtöbben.
6. Ma a legtöbben azt az álláspontot képviselik, hogy a zsidó nép soha nem
tartózkodott Egyiptomban, ebből kifolyólag a kivonulás sem történhetett meg. Az



63
egész bibliai leírás csak puszta hagyomány.
Legfőbb érvük, hogy a történeti források (egyiptomi feljegyzések) nem említik meg a
tíz csapás, vagy a kivonulás tényét, illetve régészetileg az sem igazolható, hogy a
honfoglalás az i. e. 1200-as években megtörtént. Ezzel kapcsolatban azért jogosan
merül fel a bibliaolvasó emberben az a kérdés, hogy ha meg sem történt a
kivonulás, akkor miért hivatkozott Jézus a mózesi iratokra és Mózes személyére,
mint valós dolgokra és mint valamikor élt személyre olyan sokszor? (pl. Luk.16:31;
Ján.5:46). Vagy miért kezdődik a Tízparancsolat is éppen ennek az eseménynek a
felidézésével? (II.Móz.20:2).56
7. Azok között akik hisznek az exodus (jelentése: kijövetel) tényében, többségben
vannak azok, akik ennek időpontját II. Ramszesz fáraó korára, az i. e. 1200-as évekre
teszik. Ez jó 200 évvel későbbi dátum a bibliai tradícióhoz képest.
Egyik legfőbb érvük, hogy II. Móz. 1:11 szerint a héber rabszolgák két várost
építettek: Ramszeszt és Pithomot. Az első említett várost viszont csak II.Ramszesz
korában alapították, ezért a kivonulás sem történhetett meg ennél korábban. Az
Újbirodalom fáraói azonban már II. Ramszesz kora előtt is építkeztek a Nílus észak
keleti deltavidékén, hogy megakadályozzák legfőbb ellenségük, a hükszoszok
visszatérését. Ramszesz városa is már évszázadokkal korábban megépült, épp ez
volt a hükszoszok fővárosa, Avarisz. A közben rabszolgává vált héberek ezért már II.
Ramszeszt megelőzően is dolgozhattak a településen. A Bibliában egyébként máshol
is előfordul, hogy a helyneveket a másolások során modernizált formában írták le,
hogy ezzel megkönnyítsék az események helyszíneinek beazonosítását. Ilyen
helynév lehetett Ramszesz városa is. (Lásd még pl. „Ur-Kaszdim” I. Móz. 11:31, „a
filiszteusok földje” II. Móz. 13:17 stb.)
Másik legfőbb érvük kronológiai természetű és a II. Móz. 12:40 – korábban már
többször említett versének – félreértéséből adódik. Számításuk szerint ha József
Jákob kora, vagyis a Nílus-Deltába való átköltözés az i. e. 1600-as évekre tehető,
akkor a 430 év vége, vagyis a kivonulás az 1200-as években volt. Nem veszik
figyelmebe a Szeptuaginta magyarázó kiegészítését, sem a korabeli történelmi
helyzetet, miszerint Kánaán Egyiptom része volt. 57
55 A Szeptuaginta értelmező kiegészítése. 56 Hogy csak magyar nyelvű szakirodalmat említsünk, lásd például Israel Finkelstein-Neil Asher Silbermann: Biblia és régészet. Az ókori Izrael történelmének két arca. Gold Book, Budapest, 2001. 60-83.o. 57 Ugyancsak magyar nyelven pl. John Bright: Izrael története. Ref. Zsinati Sajtóoszt., Budapest, 1983.



64
8. Kevesen, de vannak olyan kutatók is, akik a bibliai kronológia szerint i. e. 1445
körülre, az egyiptomi Újbirodalom korára teszik a zsidók kivonulását.58
Túl azon, hogy a bibliai kronológia ebben a dátumban nagyon következetes,
megfontolandó érv, hogy a bibliai leírás egyes mozzanatai csak ezen a történelmi
háttéren válnak érthetővé. (pl. hükszoszok - József „karrierje”; Újbirodalom fáraói
idegengyűlölet; Hatsepszut erős kezű uralkodása - Mózes megmenekülése és
neveltetése stb.) Míg ugyanakkor ha a kivonulás az i. e. 1200-as években történt,
akkor a teljes bibliai kronológia felborul.59
A kivonulás során Izrael fiai szabályos rendben, törzsek szerint haladtak. Asszonyaikkal,
gyermekeikkel, jószágaikkal és szekereikkel együtt, kígyózó sorokban vándoroltak új
hazájuk felé. Járásukat a leglassabbakhoz igazították. Mózes parancsára magukkal hozták
Egyiptomból József holttestét is, ahogy azt a pátriárka valamikor meghagyta utódainak.
Isten nem a tengerparton vezette a hébereket, mert ott erős népek éltek, hanem a
hosszabb, de biztonságosabb kerülő úton a sínai Hóreb hegye felé. Az Úr nappal
felhőoszlopban, éjjel tűzoszlopban mutatta meg oltalmát.
Átkelés a Vörös-tengeren
Az egyiptomiak azonban nem törődtek bele a veszteségbe. A fáraó csak arra adott
Mózesnek engedélyt, hogy a néppel együtt néhány napig maradjon távol a pusztában, hogy
Istenüket ünnepeljék. Néhány nap után azonban az egyiptomi uralkodó nagy haraggal
indult csapataival volt rabszolgái üldözésére. A lassan haladó menekülőket a Vörös-tenger
északi partjainál érte utól. A zsidók körében nagy riadalom támadt. Sokan hálátlan szavakat
vágtak Mózeshez és rettegtek a várható összecsapástól. „Hát nincsenek-e Egyiptomban
sírok, hogy ide a pusztába hoztál minket meghalni? Mit cselekedtél velünk, hogy kihoztál
minket Egyiptomból?...mert jobb volna szolgálnunk az egyiptombelieknek, hogynem mint a
pusztában halnunk meg.” (II.Móz.14:11-12). Isten azonban újabb csodával kívánta
megmutatni népének és az egyiptomiaknak is, hogy kicsoda ő valójában.
122-129.o. 58 Újabb keletű, de egyre népszerűbb álláspont szerint a kivonulás valóban megtörtént az i. e. 1445 körüli években, ez azonban – az egyiptomi „új kronológiát” figyelmbe véve – a Középbirodalom időszakára esett. Davidh Rohl: Fáraók és királyok, Budapest, Gold Book, 1995. 59 Szintén magyar nyelven kiváló összefoglalást ad a kérdésről Gleason L. Archer: Az Ószövetségi bevezetés vizsgálata. KIA, Budapest, 2001, pp.265-279. o.



65
A Vörös-tenger és az üldöző egyiptomi sereg fogságában a zsidók helyzete teljesen
reménytelennek tűnt. Istennél azonban nincs lehetetlen. Most is kész volt a terve.
Emberileg teljeséggel váratlan és kiszámíthatatlan megoldással állt elő: Mózes szavára a
Vörös-tenger hullámai kettéváltak és a nép száraz lábbal kelt át a túlsó partra. Hasonló
tapasztalat és hit mondatta ki Dáviddal: „Még ha a halál árnyékának völgyében járok is,
nem félek a gonosztól, mert te velem vagy...” (Zsolt.23:4).
Az üldöző egyiptomi sereget, a harci szekereket sötétség és felhőoszlop választotta el a
menekülőktől. Amikor Izrael fiai már biztonságban voltak, a tenger hullámai maguk alá
temették a fáraó csapatait. „Hit által keltek át a Vörös-tengeren, mint valami szárazföldön,
amit megpróbálván az egyiptomiak elnyelettek.” (Zsid.11:29).60
A kivonulás fáraója
Vajon ki lehetett a kivonulás és a tíz csapás fáraója? Ez a kérdés régóta foglalkoztatja a
bibliai kutatókat. A legtöbben II. Amenhoteppel, III. Thotmesz fiával azonosítják, aki
korántsem volt olyan tehetséges hadvezér, mint apja. Azt is tudjuk róla, hogy múmiáját
megtalálták a régészek, valamint hogy az őt követő IV. Thotmesz nem a fáraó elsőszülöttje,
azaz természetes trónörököse volt. Ez tűnik ki egy korabeli feliratból, amely arról számol
be, hogy Hórusz megjelent a gyermek Thotmesznek apja házában és megígérte neki
Egyiptom trónját. Az egyiptomi krónikások szokásait ismerve azonban az is elképzelhető,
hogy a sok szerencsétlenséget hozó fáraó nevét egyszerűen kihagyták és törölték a
történeti feljegyzésekből, ahogy magát a kivonulás – számukra tragikus – emlékezetét is.
5. A pusztai vándorlás
A csodás szabadulás után a zsidó nép hálát adott Istennek (II.Móz.15. fej.), majd tovább
folytatták útjukat dél, délkelet felé.61 A hatalmas, csak férfiakból hatszázezer embert
számláló (II. Móz.12:37) tömeg igényeinek kielégítése, a rend fenntartása, hitük ápolása
komoly kihívás volt Mózes számára. Most valóban szüksége volt minden türelmére és
szelídségére. A nép körében ugyanis a lázadások és zúgolódások a gondviselés minden jele
ellenére szinte folyamatosak voltak. Isten épp a sivatagi élet próbái által akarta népét
60 A Biblia-kutatók többsége racionális magyarázatot próbál találni a Vörös-tengeri átkelés történetére. Ezen megoldási javaslatokkal azonban az a baj, hogy bár lehet, hogy magyarázatot adnak a száraz lábbal történő tengeri átkelésre, de ugyanakkor nem tudják megmagyarázni a fáraó seregének pusztulását is. A Biblia szerint a csodák épp attól azok, amiknek Isten szánta őket, mert nem magyarázhatóak az ész alapján. Épp ettől csodák és épp ettől képesek számunkra megmutatni Isten valódi erejét. 61 A pusztai vándorlás legtöbb állomását nem tudjuk azonosítani. A vándorlás táborhelyeinek összefoglaló leírását lásd: IV. Móz.33.fej.



66
nevelni, hitben felkészíteni az előttük álló honfoglalásra, azonban ők ebből mit sem értve
csak saját szükségleteikért aggódtak. Ugyanez a beszűkült látásmód mindmáig sajátja az
emberi léleknek.
A pusztában vándorló törzseket hamarosan utólérte a sivatag réme, a szomjúság. Három
napon keresztül egyáltalán nem találtak vizet, majd a negyedik napon súlyos csalódás érte
őket, amikor kisebb forrásra bukkantak ugyan, de az ihatatlannak bizonyult. Hiába volt
minden a Vörös-tengernél átélt tapasztalat, a három napi szomjúság ekkor zúgolódásba
csapott át. Mózes Isten parancsát követve egy fát dobott a vízbe, amely megédesedett és
ihatóvá vált. A nép ezek után egy bővizű oázisban pihenhette ki fáradalmait. Az első lázadás
azonban előre vetítette a nép állhatatlanságát és kishitűségét.
A nyugalom napjai nem tartottak sokáig. Az emberek ismét elégedetlenkedni kezdtek a
sivatagi életforma szűkössége miatt. Hiányolták az Egyiptomban megszokott étrendet: „Bár
meghaltunk volna az Úr keze által Egyiptom földjén, amikor a húsos fazék mellett ültünk,
amikor jól lakhattunk kenyérrel, mert azért hoztatok ki minket ebbe a pusztába, hogy mind
e sokaságot éhséggel öljétek meg.” (II.Móz.16:3). A Mózessel és Áronnal szemben felhozott
rágalmak ismét a nép hitének ingatagságát mutatták. Minden átélt kényelmetlenségre a
vezetőkkel és Istennel szembeni bizalmatlanság volt a válasz. Az Úr továbbra is türelemmel
próbálta erősíteni a nép hitét. Este fürjek seregét, reggelente a manna égből hulló,
kenyérszerű termését adta táplálékul. Sokan azonban nem bíztak igazán abban, hogy Isten
minden nap gondoskodni fog majd róluk, ezért igyekeztek tartalékot is gyűjteni az
élelemből. Az így felhalmozott táplálék azonban mindig megromlott. A népnek tehát
naponta kelett Istentől kérnie és remélnie a mindennapi kenyeret. A minden nap hulló
manna62, a „mindennapi kenyér” túl azon, hogy az ember naponkénti Istentől való függését
mutatta és tanította az eljövendő Messiás halálára is utalt: „A mi Atyáink a mannát ették a
pusztában; amint meg van írva: mennyei kenyeret adott nekik enniük. Mondta azért nekik
Jézus: Bizony bizony mondom néktek, nem Mózes adta nektek a mennyei kenyeret, hanem
az én Atyám adja majd néktek az igazi mennyei kenyeret. Mert az Istennek kenyere, amely
a mennyből száll alá és életet ad a világnak...Én vagyok amaz élő kenyér, amely a mennyből
szállt alá, ha valaki eszik e kenyérből, él örökké. És az a kenyér pedig, amelyet én adok, az
62 Szombaton nem hullott az égből manna. Isten pénteken gondoskodott a dupla mennyiségű táplálékról, hogy népe számára a teremtésre emlékeztető hetedik nap valóban a nyugalom napja legyen.



67
én testem, amelyet én adok a világ életéért.” (Ján.6:31-33, 51).
Izrael fiai lassan közeledtek Hóreb-hegye felé a pusztában. Útközben azonban ismét
efogyott a vizük, ami miatt újra zúgolódni kezdtek. Haragjuk olyan mértékű volt, hogy
Mózes attól tartott, a nép megkövezi őt. Isten természetesen újra csodát tett, Mózes által
vizet fakasztott egy sziklából és így a nép újból megelégedett. (II.Móz.17:1-7)
Mindezek a csodák tanúskodtak Isten gondviseléséről és hatalmáról, így megerősítették a
népet, hogy hit által képes legyen majd felvenni a harcot ellenségeivel is. Az első
összecsapásra hamarosan sor került. Az amálekiták a kánaáni népek közé tartoztak és Izrael
törzsei legelőször velük találták szemben magukat. Az idős Mózes Józsuét, a fiatal,
tettrekész és istenfélő férfit tette meg a zsidó csapatok vezetőjének. A csatában azonban
Mózes maga is részt vállalt. Egy halom tetején állva, Istentől kapott pálcáját felmelve
támogatta népét. Amikor karja a fáradtságtól lehanyatlott, akkor a zsidó seregek is
meggyengültek, amikor karját Áron és Húr megtámogatta és felemelte, a zsidó csapatok is
előretörtek. Közös erővel Izrael fiai estére végül győzelmet arattak ellenségeik felett.
(II.Móz.17:8-16)
A héberek Egyiptomból való menekülésének és győzelmének híre nem maradt titokban a
pusztai népek előtt. Jethró, Mózes apósa is értesült a történtekről és lányával, valamint
Mózes két fiával útrakelt, hogy csatlakozzon a zsidók táborához. Isten csodálatos tetteit
megismerve Jethró elismerte Jahve mindenek feletti hatalmát és égőáldozatot mutatott be
tiszteletére. Apósa tanácsára ugyanakkor Mózes új szokást vezetett be a nép körében.
Mindeddig egyedül döntött minden ügyes-bajos dologban, ezek után azonban bírákat
választott az arra alkalmas férfiak közül, hogy az ítélkezésekben segítségére legyenek.
(II.Móz.18. fej.)
Szövetségkötés a Hóreb-hegynél
Három hónappal az egyiptomi kivonulás után a héber törzsek megérkeztek a Sínai
pusztában álló Hóreb-hegyhez, ahol Mózes valamikor elhívását és az ígéreteket kapta. A
Sínai-hegynél történt események, Isten szövetségkötése Ábrahám nagy néppé vált
utódaival egy új korszak kezdetét jelentette a megváltás történetében. Az Úr egy egész
(II.Móz.16:29). A manna egészen Kánaán határáig, a honfoglalásig elkísérte Izrael népét, bármerre is járt.



68
nemzet történetén és képviseletén keresztül próbálta bemutatni személyét, törvényeit és
annak áldásait. A szövetségkötés az emberi szokásokhoz igazodva zajlott le, és feltételezte,
hogy mindkét fél eleget tesz majd a szövetségben foglaltaknak. Nem Istenen múlt, hogy ez
az Ószövetség végül mégsem tudott kiteljesedni és egy nagyon rövid történelmi időszaktól
eltekintve (Salamon uralkodásának pozitív évei) a zsidóság nem tudta betölteni azt a
feladatot, amire kiválasztatott. Az Ószövetség közel ezerötszáz esztendeje arról tett
bizonyságot, hogy nem lehet „tömegben”, népként az istenhitet követni és bemutatni.
Egyénenként szüskséges az Isten személyéről való meggyőződés és a hitre jutás. Ez
teljesedett ki később, Jézus kereszthalála után az Újszövetség idején. Istent nem érte
váratlanul a zsidó nép állhatatlansága, előre látása révén már Mózes, később pedig a
próféták által is kijelentette a várható jövőt: „És mondta az Úr Mózesnek: Ime te elalszol a
te atyáiddal és ez a nép felkél és idegen istenek után jár és paráználkodik azon a földön,
amelyre bemegy, hogy lakozzék azon és elhágy engem, és felbontja az én szövetségemet,
amelyet én ővele kötöttem.” (V.Móz.31:16); „Ime eljönnek a napok, azt mondja az Úr, és új
szövetséget kötök az Izrael házával és a Júda házával...törvényemet az ő belsejükbe
helyezem, és az ő szívükbe írom be, és Istenükké leszek, ők pedig népemmé lesznek.
(Jer.31:31,33).
Isten a Sínai-hegynél kötött szövetségben „vállalta”, hogy a zsidó nép védelmezője és
segítője lesz, míg Izrael törzsei ünnepélyesen megfogadták, hogy nem szolgálnak más
isteneknek, megtartják az Úr törvényeit és Őt fogják képviselni minden nép között. Az Úr
által adott törvények (olyan szabályok, amelyek a nép érdekében születtek) alapvetően az
élet négyféle területét érintették:
 Tízparancsolat – az egyetemes emberiségnek adott erkölcsi törvények, amelyek
minden korban érvényesek.63
 Egészségügyi törvények – a rendelkezések ugyan egy adott kor szokásaira ródtak, az
alapelvek mégis az egész emberiség számára mértékadóak, hiszen minden ember
biológiai felépítése ugyanaz. Ami „rossz” volt egy régi ember egészségének, az nem
használ egy modern emberének sem.
63 A Tízparancsolatról részletesebben lásd „A boldogság törvénye”című főiskolai jegyzet vonatkozó fejezetét. Némely Biblia-kutató szerint Jézus eltörölte a Tízparancsolat érvényességét. Ezzel ellentétben Jézus maga így fogalmazott, amikor azzal vádolták, hogy megszegi a mózesi törvényeket: „Ne gondoljátok, hogy jöttem a törvénynek vagy a prófétáknak eltörlésére. Nem jöttem, hogy eltöröljem, hanem inkább, hogy betöltsem.” (Mát.5:17).



69
 Polgári törvények – Izrael népének társadalmi berendezkedéséhez és a korabeli
szokásjoghoz igazodó törvények, amelyek eligazítottak a akkori peres és családi
ügyekben.
 Rituális és vallási törvények – az ószövetségi zsidó nép vallásos életét szabályozó
törvények, amelyek többsége a Messsiás szolgálatára mutatott előre, ezért Jézus
Krisztus halálával elveszítette jelentőségét.64
Noha a nép kezdetben lelkesen fogadta az Isten által felkínált szövetséget, állhatatlansága
mégis már napokkal az Úrral való „találkozás” után megingott. Isten „leszállt” egy felhőben
a Sínai-hegyre, Mózes felment hozzá a törvényekért, de visszajövetele késett, ezért a nép
türelmetlenségében Áront kezdte ostromolni, hogy készítsen számukra látható isten
szobrot, amit imádhatnak. Áron végül engedett az unszolásnak és a nép által felajánlott
arany ékszerekből egy borjúszobrot öntetett.
Borjú-kultusz
A borjú-kultusz a korabeli Közel-Keleten a fiatal bikaisten és tehén párja imádatát
jelentette. Mindkettő állatisten kapcsolatban állt a termékenység kultuszával, ami alatt
részben a szexualitást, a gyermekszaporulatot, részben a mezőgazdasági áldást értették.
Egyiptomtól Mezopotámiáig széles körben ismert volt kultusza, az ősidőktől kezdve
egészen a római korig. Ezen az alapon nem csoda, hogy a sok évszázados egyiptomi
hátérrel rendelkező zsidóság számára Áron épp ezt az istenformát választotta.
Természetesen csak azért, mert valamit sokan követnek és a társadalomban megszokott
jelenség, még nem igazolja annak igaz voltát.
A Sínai-hegyről visszaérkező Mózes a népet tánc és mulatság közben találta. Borjú
istenüket ünnepelték, aki „kihozta őket Egyiptom földjéről”. Mózes hosszú évtizedek óta
először, újra éktelen haragra gerjedt, és az Úr iránti felindulása olyan nagy volt, hogy a
Sínai-hegyről frissen hozott törvénytáblákat összetörte. Csak Lévi fiai nem hódoltak be a
bálvány-istennek, ezért később ők lettek izrael népe körében a szenthely körül szolgálatot
tévők és a papok. Mózes a törvényszegést látva közbenjárt a népért Istennél, aki ugyan
64 Minden olyan vallási törvény, amely a zsidók koránál korábban is létezett, vagyis az egyetemes emberiség számára rendeltetett, és nem függött össze a Messiás szolgálatával, érvényben maradt Jézus halála után is. (pl. tized, szombat, amely parancsolatok ősiségéről a korábbi fejezetekben már olvashattunk.). A ceremoniális törvényekről részletesebben lásd a Mózes III. könyve főiskolai jegyzetet.



70
megítélte a bűnösöket, de aztán újra megerősítette a velük kötött szövetséget. Isten a saját
ujjával új törvénytáblákat írt; felépült és felszenteltetett a pusztában hordozható szent
sátor, amely a vallási élet központja lett; és elkészültek a szentély berendezési tárgyai is,
köztük a frigyláda, amely az örökkévaló Istent tette jelenvalóvá népe között. (II.Móz.32:1
40:38)
Az út Kádesh-Barnea-ig
Izrael népe már egy éve élt a pusztában. A Sínai-hegynél ünnepelték meg az első páska
ünnepet, majd egy jó hónappal később Isten vezetését követve tovább vonultak az „Igéret
földje”, Kánaán határai felé. A menet élén egy felhőoszlop haladt, ezt követte a frigyláda,
majd törzsek szerint az egész nép. A következő táborhely Párán pusztájában volt, ahol a
nép újból Isten ellen kezdett zúgolódni, hogy rosszul megy a dolga. Az Úr ezért
megengedett egy táborégést, ami csak Mózes közbenjárására szűnt meg. (IV.Móz.10:11-12,
11:1-2).
A zsidók elégedetlensége azonban tovább folytatódott. Az étel egyhangúsága (nem az
éhség!) miatt zaklatták Mózest, aki belefáradva a folyamatos panaszokba így könyörgött
Istenhez: ”Avagy tőlem fogantatott-e mind az egész nép? Avagy én szültem őt, hogy azt
mondod nekem: Hordozd őt a te kebleden, amiképpen hordozza a dajka a csecsemőt, arra a
földre, amely felől megesküdtél a te atyáidnak?...Nem viselhetem én magam mind az egész
népet, mert erőm felett van. Ha így cselekszel velem, kérlek ölj meg engemet, ölj meg ha
kedves vagyok előtted, hogy ne lássam az én nyomorúságomat.” (IV.Móz.11:12, 14-15).
Mózes fáradtsága miatt Isten megengedte, hogy hetven „vén”, azaz a nép előljárói közül a
legkiválóbbak, az Úr különleges áldásában részesülve Mózes segítői legyenek. E hetven
kiválasztott között volt Józsué is, aki már eddig is több alkalommal volt Mózes közvetlen
társa (pl. a Sínai-hegyen) és Isten még nagy feladatokra szánta őt a későbbiekben is. A nép
kívánságára az Úr egy egész hónapon keresztül biztosította számukra a húst, amibe utóbb
sokan bele is haltak nagy falánkságukban.65
65 A Biblia állításait pusztán racionális összefüggésekben vizsgáló kutatók mind fennakadnak azon az állításon, miszerint a zsidók milliós tömegét Isten képes volt etetni, ellátni és életben tartani a sivatagban s. Ez a kételkedés Mózesben is megfogalmazódott, amire Isten akkurátus, örök érvényű választ adott. „És mondta Mózes: Hatszáz ezer gyalogos e nép, amely között én vagyok, és te azt mondod: Húst adok nekik, és esznek egy egész hónapig?! Nemde juhok és ökrök vágatnak-e nekik, hogy elég legyen nekik? Vagy a tengernek minden hala összegyűjtetik-e nekik, hogy elég legyen nekik? Akkor mondta az Úr Mózesnek: Avagy megrövidült-e az Úrnak keze? Majd meglátod: beteljesedik-e néked az én beszédem vagy sem.”



71
Ezek után Mózes felnőtt életének talán egyik legnehezebb próbájával találta magát
szemben akkor, amikor testvérei, Mirjám és Áron is ellene fordultak. A felbújtó, úgy tűnik,
Mirjám lehetett. Azt állították, hogy ők is vannak olyan prófétái Istennek, mint Mózes. Isten
erre egyértelműen meghatározta, hogy kiket tekint prófétának és ehhez képest Mózes
szolgálata mennyiben több annál. „Ha valaki az Úr prófétája közületek, én megjelenek
annak látásban, vagy álomban szólok azzal. Nem így az én szolgámmal, Mózessel, aki az én
egész házamban hív. Szemtől szembe szólok ővele és nyilvánvaló látásban; nem homályos
beszédek által, hanem az Úrnak hasonlatosságát látja. Miért nem féltetek hát szólni az én
szolgám ellen, Mózes ellen?” (IV. Móz.12:8). Az Úr szavaiból egyértelművé vált, hogy Mózes
a próféták közül is kiemlekedik azáltal, hogy vele szinte szemtől szembe szól az Úr, mint
barátjával (vö. II.Móz.33:11). Mirjám áskálódó szavai miatt poklos (leprás) lett, de Mózes
közbenjárására hét nap után felgyógyult.
Izrael fiai hamarosan Kánaán határáig, Kádesh-Barneáig66 jutottak. Isten parancsát követve
Mózes minden törzsből egy-egy férfit választott és elküldte őket az „ígéret földjének”
kikémlelésére. Negyven nap múlva a küldöttek visszatértek a táborba és csüggesztő híreket
terjesztettek az elfoglalni vágyott földről. Bár magát az országot termékenynek, „tejben és
mézben” gazdagnak ítélték, de visszarettentek a falakkal és tornyokkal megerősített
városoktól, valamint harcedzett lakosaitól. Csak két férfi, Káleb és Józsué vallották azt, hogy
bátran felvehetik a harcot a kánaánitákkal az Úr szava szerint. A nép pánikba esett és
összezavarodott. Ismét keserűen vádolták Mózest, Áront (és közvetve persze Isten is), hogy
miért is kellett nekik kijönniük Egyiptomból. Meghátrálásuk olyan eltökélt volt, hogy a
honfoglalást pártolók megkövezésére és egy új vezető megválasztására készültek, aki majd
visszaviszi a őket a hőn áhított Egyiptomba. Szinte érthetetlen ez a gyávaság és visszakozás
annyi Istennel átélt csoda és tapasztalat után. Ábrahám ezen utódai méltatlanná váltak az
örökségre.67
A nép hitetlenségének nagy ára lett. Isten megengedte, hogy minden legyen az ő
(IV.Móz.11:21-23)
66 Mózes könyvei Kádesnek is nevezik. (pl. IV.Móz.20:1; IV.Móz.33:36-37; V. Móz.1.46) 67 Ábrahám az elhívásakor nem tudta, hogy hová megy, mégis követte Isten szavát. Amikor Kánaánban nehézségek érték, egyetlen egyszer sem jutott eszébe, hogy visszatérjen ősei földjére, noha megtehette volna.



72
kicsinyhitűségük szerint: „Élek én, azt mondja az Úr, hogy éppen gy cselekszem veletek,
amiképen szólottatok az én fülem hallására! E pusztában hullanak el a ti holttesteitek...húsz
esztendőstől fogva és azon felül, akik zúgolódtak ellenem. És nem mentek be arra a
földre...De a kicsinyeket, akik felől azt mondtátok, hogy prédára lesznek, őket beviszem és
megismerik azt a földet, amelyet megútáltatok...mint pásztorok bújdosnak e pusztában
negyven esztendeig...” (IV.Móz.14:28-33).
Isten Mózes által kinyilatkoztatott üzenete nagy elkeseredést, majd dacot váltott ki Izrael
fiaiból. Most, hogy szembesültek rossz döntésük következményével, készek lettek volna
teljesítani az Úr korábbi parancsát. „Íme készek vagyunk elmenni a helyre, amelyről szólott
az Úr, mert vétkeztünk” (IV.Móz. 14:40). Bűnbánatuk azonban nem volt valóságos, csak
büntetésüktől féltek. Lázadva Isten szava ellen saját elgondolásukat követték, amikor
Mózes egyértelmű figyelmeztetése ellenére mégis megtámadták a kánaániakat. Az Úr
azonban nem volt, nem lehetett melletük önfejűségük és hitetlenségük miatt, ezért súlyos
vereséget szenvedtek.
A Kádes Barnea-ban történt lázadás fordulópontot jelentett. A választott nép hosszú időkre
elvesztette az „Ígéret földjére” való bejutás esélyeit. Isten büntetése minden olyan felnőtt
zsidót utólért, aki meghátrált Kánaán határai előtt. A Úr látta, hogy ez a sokáig
szolgaságban élő nemzet még nem alkalmas a nagy feladatra, időre van szüksége, ezért 38
éve alatt a Kádes-Barnea-i hitetlen nemzettség gyermekeiből nevelte ki a honfoglalókat.
Kóré lázadása
A pusztában töltött ezt követő 38 év eseményeiből csak néhányat jegyez fel Mózes könyve.
A nép Mózes vezetése alatt tovább folytatta nomád életét, a földrajzi nevek tanúsága
szerint Cin pusztája, valamint Edom területein. A hosszú évtizedek alatt a mannahullás
csodája naponként emlékeztette a népet Isten személyes gondviselésére. Azonban sokak
számára ez sem volt elegendő bizonyság.
Egy újabb, veszélyes lázadásról olvashatunk IV.Móz. 16-17. fejezeteiben. A zendülés
vezetője egy lévita törzsből származó előkelő férfi, Mózes unokatestvére, Kóré volt, akit a
törzsek előkelő fejedelmei és vénei közül több mint kétszázötvenen támogattak.
Elégedetlenségük alapvetően Mózes és Áron ellen irányult, akikkel szemben három vádat is
megfogalmaztak. Az egyik szerint sokat tulajdonítanak maguknak (IV.Móz.16:3) – azaz Kóré



73
és társai is vannak olyan előkelők és becsesek, hogy az Urat képviseljék a nép előtt. A másik
szerint csak azért hozta ki Mózes a népet Egyiptomból, hogy uralkodhasson rajtuk
(IV.Móz.16:13). A harmadik vád pedig újból felemlegette a korábban már többször
elhangzott panaszt, miszerint csak meghalni jöttek ki a pusztába, szó sincs semmilyen
„Ígéret földjéről”. (IV.Móz. 16:13-14). A Kóré csoportja által megfogalmazott állítások
különösen az utolsó – már nem pusztán Mózest és Áront, hanem magát Istent is
káromolták. Mózes kérésére az Úr kétszer is (tömjénezők, majd a vesszők) lehetőséget
adott arra, hogy egy-egy nyilvános próba mutassa meg, kinek van igaza: az elégedetlenkedő
lévitáknak és fejedelmeknek, vagy Mózesnek és Áronnak. Mindkét próba látványosan
igazolta Isten jelenvalóságát és azt, hogy kit tekint méltó közvetítőnek a nép és Önmaga
között. A lázadó vezetőket szó szerint a föld nyelte el, míg a nép körében
elégedetlenkedőket halálos csapás súlytotta. Mózes és Áron szolgálatát Isten tehát újra
hitelesítette. Az elhunyt lázadók arany tömjénezői és Áron kivirágzott mandulafa-vesszeje
pedig a szent sátorban szolgáltak kézzelfogható bizonyságként az esetről hosszú-hosszú
generációkon át.
Kóré lázadásának indítéka és jellege nagyon hasonló volt Sátán legelső, Istennel szembeni
lázadásához. Mindkét esetben az irigység, a féltékenység és a nagyravágyás volt a mozgató
rugó. Mindkét esetben sokan hitelt adtak azoknak a vádaknak, amelyeket a lázadók
Istennel szemben megfogalmaztak. Kóré lázadásakor Isten a büntetésben különbséget tett
a vezetők és az elhitetett nép között. A vezetők mindegyike menthetetlenné vált, mert
minden korábbi csoda és tapasztalat ellenére sem volt képes követni Isten vezetését. A
megtévesztett nép körében azonban még sokan készek voltak tévedésük beismerésére és
az őszinte alázatra. Leginkább miattuk volt szükséges a látványos ítélet, amely
egyértelműen megmutatta, hogy a vitatott kérdésben kinek volt igaza.
A pusztai vándorlás 38 éve alatt fokozatosan halt ki az a generáció, amely Kádesh
Barneánál meghátrált. Az isteni ítélet ugyanakkor lehetőséget teremtett arra is, hogy a
felnövekvő új generáció Isten folyamatos gondviselését tapasztalva végül hitben
megerősödve térjen vissza Kánaán határaihoz. „Az idő pedig amelyet eljártunk Kádes
Barneától, míg átalmentünk a Záred patakán, harmincnyolc esztendő, amely alatt kiveszett
a hadra való férfiak egész nemzettsége a táborból, amint megesküdött az Úr nékik.”
(V.Móz.2:14-15)



74
6. A Jordántól keletre eső területek elfoglalása
A „versengés vizei”
A 39. év első hónapjában a nép visszatért a pusztai vándorlásból és ismét Kádesben
telepedett le.
Itt halt meg Mózes nővére, Mirjám. Ugyanakkor a nép elkeseredetten tapasztalta, hogy bár
ismét a megígért föld előtt állnak, de nincs vizük. Apáik generációjához hasonlóan ők is
ugyanúgy fellázadtak helyzetük miatt Mózes és Áron ellen. Szinte szó szerint ugyanazt a
vádat fogalmazták meg: „Vajha haltunk volna meg, mikor meghaltak a mi atyáink az Úr
előtt. Miért hoztátok az Úrnak gyülekezetét e pusztába, hogy meghaljunk itt mi és a mi
barmaink? És miért hoztatok fel minket Egyiptomból, hogy e rossz helyre hozzatok
minket...?” (IV.Móz.20:3-5).
Figyelemre méltó, hogy Isten még ekkor is, a honfoglalás küszöbén újból megpróbálta Izrael
fiait. Úgy tűnik, szükség volt még egy utolsó nagy rostálásra, nagy megtisztulásra, mielőtt
Isten eszközeként elűzik a Kánaán földén élő, Istent megtagadó népeket.
A váratlan helyzet, a víz hiánya, felszínre hozta, hogy kinek-kinek mi van a szívében. Nem
pusztán a nép bukott el hitetlenségében, hanem vezetőik, az idős Áron és Mózes is. Noha
Isten egyértelműen megmondta nekik, hogy mit kell tenniük, ők ezt nagy csalódásukban (ez
a generáció sem lesz képes a honfoglalásra) és haragjukban, nem pontosan követték,
Mózes ráadásul kifejezetten dühös is lett honfitársaira. Szavai: „Halljátok meg ti lázadók!
Avagy e kősziklából fakasszunk-e nektek vizet?” (IV. Móz.20:10) sok mindenről
tanúskodtak, csak az isteni szeretetről és szabadításról nem. Isten követei méltatlanul
mutatták be Urukat a nép előtt egy nagyon sorsdöntő órában. Elvszítették önuralmukat és
nem voltak képesek lecsendesíteni a népet. Mózes erős indulattal, kétszer csapott rá a
tábor melletti kősziklára, amelyhez csak szólnia kellett volna. A kősziklából ugyan víz fakadt,
de mindaz a tanítás, amelyet Isten ezáltal adni akart, semmivé lett. „A megsújtott szikla
Krisztus jelképe volt (vö. I.Kor. 10:4) és ez a szimbólum a legértékesebb igazságokra tanít.
Ahogy életadó víz áradt a megsújtott sziklából, úgy Krisztusból az 'Istentől megverettettől',
'aki megsebesíttetett bűneinkért', 'megrontatott a mi vétkeinkért' (Ésa. 53:4-5) az üdvösség
folyama árad az elveszett emberiség számára...A sziklát, mint Krisztus jelképét, egyszer már



75
megsújtották, (vö. II. Móz.17:1-7) amiképpen Krisztusnak is egyszer kellett megáldoztatnia.
Másodszor (azaz most) csak szólni kellett volna a sziklának, ahogy nekünk is csak kérnünk
kell az áldásokat Jézus nevében. A szikla kétszeres megsújtása tönkretette Krisztus e
gyönyörű ábrázolásnak jelentését.”68
Isten a történtek után azonnal megkereste Mózest és Áront és kinyilvánította: ezek után
nem léphetik át Kánaán földjét. Mózes könyörgött a súlyos ítélet eltörléséért, de Isten e
dologban nem hallgatta meg őt (V. Móz.3:26). Miért volt Isten ennyire szigorú ebben az
emberi szemmel nézve jelentéktelennek tűnő kérdésben? Miért nem tekintett el attól,
hogy Mózes „Gondtalanul szólt ajkaival? (Zsolt.106:33). A válasz ebben az esetben is
tanúlságos. Isten minden bizonnyal a vezetők felelősségét kívánta érzékeltetni. A vezetők
kiváltsága és világossága mindeddig sokszor irigylésre méltó volt a nép szemében, de most
láthatták azt is, hogy ez sokkal nagyobb engedelmességet és alázatot kíván tőlük, mint
másoktól. Egyetlen hiba következménye esetükben sokkal messzebbre hat, mint társaiaké,
ezért büntetésük is sokkal súlyosabb. A nép értesült Isten ítéletéről és megértette: az Úr
előtt nincs személyválogatás. A bűn sosem marad következmény, büntetés nélkül, akkor
sem, ha egy ember korábbi életében mindvégig hűséges volt. Meg kellett érteniük továbbá,
hogy a honfoglalás csak akkor lehet sikeres, ha mindenben, a legkisebb dologban is követik
Isten útmutatását. Mózes és Áron erős hitét és Isten iránti szeretetét mutatta, hogy
elfogadták az ítéletet. Továbbra is azon fáradoztak, hogy megkezdjék a honfoglalás
előkészületeit.
„Tüzes kígyók”
Kánaán megközelítésének legegyszerűbb módja az lett volna, ha Kádesből Edom felé
indulnak tovább. Mózes ezzel kapcsolatban kétszer is megkereste az edomitákat és
áthaladási engedélyt kért az uralkodótól, aki azonban fenyegetőzve elutasította a kérést.
Edom határában, Hór hegyén halt meg Áron, akit fia, Eleázár követett a főpapi tisztségben.
A visszautasítás ellenére Isten nem engedte meg a zsidóknak az edomitákkal szembeni
támadást, mivel azok Ézsau (így Izsák és Ábrahám) leszármazottai, a zsidókkal rokon népek
és egyes ígéretek birtokosai is voltak. „Mikor átalmentek a ti atyátokfiainak, az Ézsau
fiainak határán, akik Szeirben lakoznak:jóllehet félnek tőletek, mindazonáltal igen
vigyázzatok! Ne ingereljétek őket, mert nem adok az ő földjükből néktek egy talpalatnyit
68 E.G. White i.m. 444, 450. o.



76
sem; mert Ézsaunak adtam a Szeir hegyét örökségül.” (V.Móz.2:4-5).
Miután Edom királya barátságtalanul visszautasította Mózes kérését, a nép déli irányban, az
ország megkerülésével folytatta útját Kánaán felé. Még Hór hegye közelében azonban
újabb váratlan próba érte Izrael fiait. Kánaán egyik déli városállamából, Aradból egy kisebb
sereg tört rájuk és foglyokat szedett közülük. A nép Istent hívta segítségül és győzelmet
aratott a támadók felett. (IV.Móz.21:1-3).
Izrael népe ezek után tovább haladt dél felé, a Vörös-tenger irányában. Minden lépéssel
egyre távolabb kerültek Kánaántól, megígért örökségüktől. Kánanán forrásokkal teli, zöld
vidéke után ismét a sivatag pusztasága vette körül őket. „És a nép lelke megkeseredett
útközben. És szólt a nép Isten ellen és Mózes ellen: Miért hoztatok fel minket Egyiptomból,
hogy meghaljunk a pusztában?” (IV.Móz.21:4-5). Karnyújtásnyira a honfoglalástól és a
nemrég aratott győzelemtől a csüggedés és hitetlenség újból lázadást szított közöttük.
Most nem voltak felbújtók soraikban. Mindannyian ugyanazt az elkeseredést és haragot
érezték a lelkükben. Isten kénytelen volt újra fenyítéket alkalmazni, hogy ráébressze őket
naponkénti gondviselésére, hogy megértsék, önmagában az is csoda, hogy még élnek, hogy
nem haltak meg a sivatag ezer veszélye között. Isten tehát megengedte, hogy további útjuk
során Izrael fiait „tüzes kígyók”, vagyis mérgeskígyók támadják meg. Sokan meghaltak. A
nép kijózanodva és megrettenve kért bocsánatot és szabadítást.
Mózes Isten parancsára egy rézkígyót készíttetett, amelyet póznára szegezve emeltek a
magasba. Mindenki gyógyulást talált abban a pillanatban, ahogy rátekintett. „Az érckígyó
felemeltetése fontos tanítás volt Izrael számára. Nem menthették meg magukat a
sebeikben lévő méreg végzetes hatásától. Egyedül Isten volt képes meggyógyítani őket.
Mégis megkövetelte, hogy tanúsítsanak hitet az általa rendeltek iránt. Fel kellett nézniük,
hogy élhessenek.”69 Ha valaki nem hitt a szabadulás ilyen egyszerű módjában,
menthetetlenül meghalt. Izrael népének meg kellett értenie, hogy életben maradásuk
egyedüli forrása Isten, de csak ha hozzáteszik saját részüket: a hitet és az engedelmességet.
Ez a pusztai, póznára szegzett rézkígyó döbbenetes módon vetítette előre az eljövendő
Megváltó halálát és annak értelmét. Maga Jézus utalt vissza erre a jelképre földi szolgálata



77
idején, amikor saját haláláról jövendölt: „És amiképpen felemelte Mózes a kígyót a
pusztában, akképpen kell az ember Fiának felemeltetnie. Hogy valaki hisz őbenne, el ne
vesszen, hanem örök élete legyen.” (Ján.3:14-15).70 A hasonlat leginkább amiatt meglepő,
mert a kígyó a Szentírásban mindvégig az ősi ellenség, Sátán jelképe (Jel.12:9). Azonban, ha
értjük a megváltás lényegét, akkor megértjük a jelképet is. A Megváltó tiszta élete ellenére
halála előtt magára vette a világ bűneit, „átokká lett értünk” (Gal.3:13) – a kígyó jelképe
hogy kereszthalála által – póznára szegzés – az örök élet és a bűnből való gyógyulás
lehetőségét kínálja fel az ember számára. Csak azok részesülhetnek azonban ebben az
áldásban, akik hittel tudnak feltekinteni erre az áldozatra.
Szíhón és Óg királysága
Miután a vándorló héberek elérték Edom déli határát, ismét északnak fordultak és a
királyság keleti oldalán haladtak tovább Kánaán felé. Amikor átlépték az Arnon folyót,
szerették volna nyugat felé folytatni útjukat, hogy a Jordánhoz vonulva megkezdhessék a
honfoglalást. Ehhez az amoriták (emóreusok) országán kellett keresztül haladniuk, ezért
Mózes követeket küldött Hesbonba, Szíhon királyhoz, hogy engedélyt kérjen az
átvonulásra. Az uralkodó azonban megtiltotta, hogy a zsidók áthaladjanak az országán, sőt
fegyveres csapatokkal vonult fel ellenük. A harc elkerülhetetlenné vált. Isten megsegítette
Izrael fiait, akik fényes győzelmet arattak. Csapataik legyőzték Szíhont és elfoglalták az
amorita királyság városait, így a Jordántól keletre az Arnon és Jabbok közötti terület az
övéké lett (IV.Móz.21:21-31).
Az emóreusok
A Biblia által emóreusoknak nevezett népek, az amoriták (egyiptomi nyelven: Amar,
akkádul: Amurrum) a sémi nyelvcsaládba tartoztak, törzseik eredetileg az ókori Szíria
területén éltek. Nomád életmódot folytattak Jebel Bishri hegyei környékén. Az i. e. 2000
körül vándoroltak szét csoportjaik és eljutottak Mezopotámiába, illetve Kánaán földjére is.
Kezdetben a Jordán nyugati oldalán éltek, de később átkeltek a folyón és a moabitáktól
elragadták a Jabbok és Arnon folyók közti területeket. Királyságuk központja Hesbon lett.
Ezzel tulajdonképpen kezdetét vette a Jordántól keletre eső vidék meghódítása. Nem lett
69 E. G. White i.m. 465.o. 70 A jelkép részletesebb elemzését lásd. A fősikola János evangéliuma c. jegyzetében.



78
volna szükségszerű, hogy ezek a népek elpusztuljanak. Azonban hiába hallottak sok
mindent már a zsidók csodatévő Istenéről és a hébereknek tett ígéreteiről, mégis inkább
választották az ellenállást.
Az amorita ország bukása után Mózes észak felé küldte ki kémeit. Básán földjének
uralkodója, Óg Hedreinél vette fel a küzdelmet a betolakodókkal szemben, azonban Isten
újból megmutatta akaratát és a királyság minden erődített és erődítetlen városával együtt a
zsidók kezébe került. (IV.Móz.21:32-35; V. Móz.3:3-7).
Bálám története és Baál-Peór
Básán földjének elfoglalása után Mózes visszavezette a népet a Jordán keleti partjára.
Jerikóval átellenben telepedtek meg, Moáb határában, Sittim földjén71. A moabita
uralkodó, Bálák, nyugtalanul figyelte a zsidók eddigi győzelmeit. Noha őseik révén rokonság
volt72 a két nemzet között és Isten ezért megtiltotta, hogy az izraeliták megtámadják a
moabitákat (V. Móz.2:9), Bálák mégsem bízott abban, hogy Izrael fiai mellett biztonságban
lehetnek. Azt is felismerte ugyanakkor, hogy harcban nem lehet könnyen legyőzni a
zsidókat, ezért más tervet eszelt ki. Messze északon élt akkoriban egy híres jós, akit Isten
követének tartottak. Bálák parancsot adott embereinek, hogy keressék meg ezt a férfit,
Bálákot, és nagy ajándékokat ígérve neki hozzák el őt moabita földre, hogy aztán
megátkozza a zsidók táborát. Az uralkodó ravaszsága vaksággal párosult. Azt gondolta,
hogy a zsidók Istene legyőzhető lesz egy „ellenátokkal.”
Bálám nagyon ellentmondásos személyiség volt. Bár életének egy szakaszában valóban
Isten szólt általa és ezáltal hírnévre tett szert az emberek között, utóbb azonban a kapzsiság
teljesen tönkretette a jellemét. Amikor Bálák követei megérkeztek hozzá jellemének ez a
kettőssége mindennél jobban kiütközött. Egyrészt mindenáron szerette volna megszolgálni
a felajánlott jutalmat és tisztességet, ugyanakkor nem tudott mást mondani, mint ami Isten
üzenete volt Bálák és a moabiták számára, miszerint nem mehet el hozzájuk megátkozni
Izraelt. Bálám vívódását és titkos vágyát fejezték ki szavai, amikor így felelt a moabita
követeknek: „Nem akarja az Úr megengedni nekem, hogy elmenjek veletek.”
(IV.Móz.22:13). Bálák király ekkor új, előkelőbb követeket küldött a jóshoz, akit még
nagyobb ígéretekkel kecsegtetett. Bálám elutasította a király újabb küldötteit is, de
71 A név feltehetően az itt őshonos sittimről, vagyis az akácról kapta a nevét. 72 A moabiták Ábrahám unokaöccse, Lót leszármazottai voltak.



79
marasztalta őket éjszakára, hogy újból megtudakolja, mit mond az Isten. Bálám
magatartása jól mutatta, mennyire nem kedve szerint való volt az Úr korábbi parancsa.
„Bálám kedvelte a gonoszság díját.” (II.Pét. 2:15), ezért nehezen tudott végleg lemondania
róla. Mivel annyira ragaszkdott saját akaratához, Isten végül megengedte neki, hogy
elmenjen a moabita királyhoz. Csak Ő látta előre, hogy ezzel a választásával a vesztébe
rohan. Próbálta Bálámot még egyszer, utóljára megállítani. Angyal állta el Bálám útját,
amikor reggel szamara hátán elindult Moáb földje felé. Mivel azonban a jelenést csak az
állat látta, Bálám viszont nem (ez is mutatta a „próféta” vakságát), a szamáron töltötte ki
haragját és elverte azt. Csak ezután nyíltak meg a jós szemei és észrevette ő is Isten
angyalát. Lelki vaksága, hűséges szamarával szembeni kegyetlensége, elszánt makacssága a
rossz felé vezető úton, menthetetlenségét bizonyította. Isten ezért útjára engedte őt.
Bálám sorsa figyelmeztetést rejt magában: bármennyire is az Úr közvetítője volt valamikor,
a kapzsiság annyira megvakította, hogy a végén mindenét elveszítette. Tudjuk, hogy „...szól
az Isten egyszer is kétszer is, de nem ügyelnek rá”( Jób 33:14), ezért aztán végül hagyja,
hogy kiki a maga választotta úton haladjon tovább, akár épp a bűn felé is.
Bálám tehát megérkezett Bálák táborába, ahol mindenképpen szeretett volna az uralkodó
kedvében járni. Az Úr lelke azonban nem engedte, hogy rosszat mondjon a választott
népre. Három ízben is áldást mondott átok helyett a király nagy bosszúságára. Isten így jóra
fordította a „próféta” rossz döntését és ezáltal is Ő és népe dicsőíttetett meg. Bálák végül
dühösen zavarta el udvarából Bálámot, aki utóljára még egy gyönyörű jövendölést
közvetített az eljövendő Megváltóról: „Látom őt, de nem most, nézem őt, de nem közel.
Csillag származik Jákobból és királyi pálca támad Izraelből. És átalveri Moábnak oldalait és
összetöri Séthnek minden fiait” (IV.Móz.24:17). A próféta utolsó beszéde nem hagyott
kétséget afelől, hogy Moáb sorsa is a pusztulás lesz, ha Isten népével szembeszáll.
Bálám a kudarcos vendégeskedés után hazatért, azonban nem volt képes önmagába nézve
értékelni a történteket. Csak az elveszített nagy jutalmat és dicsőséget sajnálta. Ördögi
megoldás jutott eszébe. Ő, aki valaha az igaz Isten küldötte volt, tálcán kínálta a megoldást
Izrel elvesztésére. Most ő kereste fel a Bálákkal szövetséges midianiták királyát és azt
tanácsolta neki, vigye bűnbe a zsidókat, vegye rá, hogy forduljanak el Istenüktől, mert ezzel
együtt elveszítik erejüket és védelmüket is. (IV. Móz.31:16; Jel.2:14).



80
Bálám tanácsára midianita és moabita nők szivárogtak át a zsidók táborába, hogy
elcsábítsák őket. Meghívták a férfiakat Peór hegyére, ahol Baál73 szentélye állt. A Baál
tiszteletére rendezett lakoma során a zsidó férfiak lerészegedtek, ők maguk is áldoztak az
idegen istennek és nőkkel háltak74. Mózest Isten értesítette a titokban folytatott bűnökről.
Az Úr azonnal és szigorúan lépett fel a bűnnel szemben. Isten előre tudta, amit a választott
nép még nem, hogy a kánaáni vallás megejtő varázsa eddig minden népet magával
ragadott és Izrael számára is ez jelentette a legfőbb veszélyt a későbbiekben. Ezért Isten
parancsára minden olyan férfi meghalt, aki Baál-Peór kultuszába keveredett. (IV.
Móz.24.fej.) A hatalmas emberveszteség után Isten felszólította Mózest, hogy azonnal
indítson támadást a provokatívan viselkedő midianiták ellen. Fineás, Eleázár főpap fia
veztésével minden törzsből ezer-ezer férfi indult el a hadjáratba. Az összecsapásban a
midianiták királyai és Bálám is, aki felbújtóként a midianiták között tartózkodott, mind
meghaltak. A midianiták befolyása olyan komoly veszélyt jelentett a zsidó nép számára,
hogy asszonyaik sem maradhattak életben. A hadsereg csak komoly rituális és valódi
megtisztulás után térhetett vissza a táborba. Isten különleges oltalmát mutatta, hogy a
harcok során az izraeliek egyetlen katonát sem veszítettek. (IV.Móz.31:49).
Mózes halála
Az Úr ezek után Mózes értésére adta, hogy a honfoglalás hamarosan megindul. Ki kellett
jelölnie utódját, mielőtt meghal. Mózes mindent megtett azért, hogy népét előkészítse a
honfoglalásra. Felnőtt életében szinte mindvégig erre az eseményre készült, de ő maga már
nem lehetett ennek részese. Zúgoldás nélkül fogadta el Isten visszavonhatatlan döntését.
Azon igyekezett, hogy utódját, Józsuét és a népet megerősítse, mielőtt végleg elhagyja
őket.
Mózes régóta maga mellett tartotta Józsuét, mert tudta, hogy Isten vele van. Józsué fiatal
kora óta katonai vezetőként és Mózes segédjeként tevékenykedett. Már a pusztai
vándorlás kezdetén ő vezette az első harcot, amikor az amálekiták megtámadták őket.
Elkísérte egy darabon Mózest Hóreb hegyére a törvényadás idején. A tizenkét kém között
volt, akit kiküldtek Kádesh-Barneából az ígéret földjére és Kálebbel együtt csak ők hittek
abban, hogy a föld elfoglalható. Hűségük miatt már csak ők ketten éltek abból a felnőtt
73 Baál a kánaáni vallás egyik főistene, a termékenység, az eső és vihar fiatal és haragvó ura. 74 A legtöbb ókori vallásban a szakrális prostitúció része volt az istenek számára bemutatott áldozati



81
generációból, akik negven évvel korábban meghátráltak Kánaán határai előtt (IV.
Móz.26:65).
Mózes eltávozása előtt még egyszer, utóljára összehívta a népet. Kezét Józsuéra téve
nyilvánosan kijelölte őt útódjának. Megismételte a kivonulás, a pusztai vándorlás
legfontosabb eseményeit, a nép bukásait és Isten gondviselésének számtalan
megnyilvánulását. Elrendezett néhány problémás kérdést (pl. fiú utód hiányában a lányok
örökségét), megemlékezett az Isten által adott törvényekről, áldozatokról és ünnepekről,
majd újból szövetséget kötött a nép nevében Istennel, hiszen ez a generáció még gyermek
volt, vagy meg sem született a Hóreb-hegyi szövetségkötés idején. (V. Móz.29:1.) Mózes
komoly szavakkal jövendölte meg az áldást és az átkot, vagyis azokat a következményeket,
amelyek a zsidó népre várnak, ha beteljesítik, illetve elhagyják az Úr szövetségét. Prófétikus
módon beszélt arról, hogy Izrael fiai hogyan fognak letérni a helyes útról Kánaán elfoglalása
után, ezért milyen nyomorúságokon kell mad keresztül menniük és hogy csak a maradék
maradéka menekül majd meg. (V. Móz.28-30. fejezet). Isten parancsára külön éneket
szerzett, hogy az elkerülhetetlen bukás idején a hívő maradék majd ezen ének soraival
erősíthesse meg hitét. (V. Móz.32. fej.) A jövő ismerete ellenére szívhez szóló szavakkal
intette a népet, hogy tartsák meg Isten rendeléseit és tanítsák meg ezekre gyermekeiket is.
„Csak vigyázz magadra, és őrizd meg a te lelkedet, hogy el ne felejtkezzél azokról,
amelyeket láttak a te szemeid, hogy el ne távozzanak a te szívedben teljes életedben,
hanem ismertesd meg azokat a te fiaiddal és fiaidnak fiaival.” (V.Móz.4:9); Bizonyságul
hívom ellenetek ma a mennyet és a földet, hogy az életet és a halált adtam előtökbe, az
áldást és az átkot: válaszd azért az életet, hogy élhess mind te, mind a te magod.
(V.Móz.30:19).
Mózes ezek után befejezte könyveinek megírását és a tekercseket a papokra bízta, akik
innentől kezdve a frigyláda mellett őrizték azokat. (V.Móz.31: 24-26). Az idős próféta
megáldotta Izrael tizenkét törzsét, majd az Úr vezetését követve felment a Moáb kánaáni
határán álló Nébó-hegyére. Innen még megpillanthatta az egész életében vágyott ígéret
földjét, majd meghalt. Isten hű szolgáját Nébó-hegye közelében temették el, de sírjának
helyét nem őrizte meg az utókor. „Mózes pedig száz és húsz esztendős volt, amikor
meghalt; nem homályosodott meg az ő szeme, sem el nem fogyatkozott az ő ereje...És nem
lakomának. A kánaáni vallás templomai mellett férfi és női paráznák is működtek.



82
támadt többé Izraelben olyan próféta, mint Mózes, akit ismert az Úr színről színre.”
(V.Móz.34:7,10.)
Mózes halála mélyen megrendítette a zsidó népet. Bár korábban sokszor lázadtak fel
ellene, Istennel való különleges kapcsolatát, bölcsességét és gondoskodását elismerték.
Különösen most, hogy már nem volt velük. Ez a honfoglaló nemzedék úgy nőtt fel, hogy
Mózes mindig mellettük volt és most, a legnagyobb feladat előtt nélküle kellett tovább
menniük. Mózes Isten legkülönlegesebb ószövetségi prófétája volt. Évtizedeken keresztül
hatalmas felelősséget hordozott és betöltötte azt a feladatot, amelyre Isten elhívta. A
Szentírás csak egyetlen hozzá hasonló súlyú prófétát jelöl meg, magát a Messiást. Mózes
jövendölte meg szolgálatát: „Prófétát támaszt néked az Úr, a te Istened te közüled, a te
atyádfiai közül, olyatmint én: őt hallgassátok!”(V.Móz.18:15).75
Mózes élettörténete nem lenne teljes, ha nem térnénk ki arra, hogy személyével az
Újszövetségben még kétszer találkozunk. Az egyik hivatkozást Jézus élettörténetében
találjuk, aki néhány tanítványa körében egy hegyen imádkozott, amikor arca és ruhája
elváltozott, majd megjelent neki Mózes és Illés, akikkel beszélgetett. (Mát.17:1-8) A
„színeváltozás-hegyén” lezajlott jelenet arról tanúskodik, hogy Mózes, Illéssel együtt él és a
mennyben van. Illés próféta esetében ez „érthető”, hiszen a Biblia szerint még élve „tüzes
szekerek” ragadták el őt (II.Kir.2: 1-11). Mózes esetében azonban, akiről egyértelműen
tudjuk, hogy meghalt, ez a tény külön magyarázatra szorul.76 A megoldást a másik
újszövetségi hivatkozás, Júd.1:9 adja meg, amelyből kiderül, hogy Mózes holtteste felett
vita folyt a gonosz és jó erők között. Úgy tűnik tehát, hogy Mózest halála után Isten egy a
Sátánnal lefolytatott vita után77 feltámasztotta és a mennybe vitte. Az idős próféta szinte
töretlen hűsége így végül elnyerte méltó jutalmát. Ő maga úgy halt meg, hogy elfogadta
Isten ítéletét, azt, hogy nem mehet be a többiekkel együtt az ígéret földjére. Nem tudta,
hogy ennél sokkal nagyobb jó vár rá nem sokkal halála után. Isten magához vette őt és
75 Ezt a jövendölést az Újszövetség egyértelműen a Megváltóval kapcsolja össze: Ján.1:21; 1:46; Ján.6:14, Ap. Csel.3:22. 76 A Biblia eredeti tanítása tagadja azt, hogy van túlvilág, ahol a halottak lelkei tovább élnek. Ez a hit perzsa-görög hatásra csak a hellenizmus idején szivárgott át a zsidó gondolkodásba. A testtől független lélek hite később tovább élt a római, majd keresztény gondolkodásban is, annak ellenére, hogy a Biblia a halál állapotát következetesen az alváshoz hasonlítja. Pl. Dán.12:1; Ján.11:11-14; Luk.8:52; I. Thessz. 4:13; Préd.3:19-21; Préd. 9:7-8; (Lásd ezzel kapcsolatban részletesebben A boldogság törvény c. főiskolai jegyzet vonatkozó fejezeteit.) 77 Sátánnak hosszú ideig lehetősége volt arra, hogy vitassa egy-egy ember Isten iránti hűségét, vitassa



83
elnyerte az örök isteni hazát.
A Jordánon túli kánaáni területeket két és fél zsidó törzs (Rúben, Gád és Manassé fél törzse)
kapta meg. Annak ellenére, hogy családjaik letelepedtek, a férfiak zöme vállalta, hogy
továbbra is segítik testvéreiket örökségük megszerzésében.
7. A Jordántól nyugatra eső területek elfoglalása (i. e. 1405-1398)
Miért éppen Kánaán?
Az ókori Kánaán geopolitikai helyzete nagyon kedvező volt. Három földrész: Európa, Ázsia,
Afrika határán feküdt, két óriási civilizáció: Egyiptom és Mezopotámia között. Tengerparti
kikötői összekapcsolták a Földközi-tenger országaival, szigeteivel (Kréta, Ciprus), illetve
Arábia és Afrika kincsivel. Szárazföldjén két nemzetközi kereskedelmi út haladt át, amelyek
révén jelentős gazdasági és stratégiai értékkel bírt.
Ezek az adottságok egyszerre jelentettek előnyt és hátrányt a kánaániak (később az
izraeliek) számára. Előny volt, hogy a térség városai gazdasági és stratégiai jelentőségük
révén meggazdagodtak, ugyanakkor hátrányként jelentkezett, hogy ezek a lehetőségek
felkeltették a szomszédos területek irigységét és mohóságát is. Az „Ígéret földjén” ezért
gyakoriak voltak a háborúk. A megváltási terv szempontjából Kánaán kedvező földrajzi
fekvése, kapocs volta lehetett a legfontosabb. Isten feltehetően ezáltal szerette volna
biztosítani, hogy a választott népen, Izrael földjén keresztül, ismerete az egész akkor lakott
földön elterjedjen. A zsidó nép azonban nem, illetve csak ritkán töltötte be ezt az
elhívatását. (Lásd a választottság eredeti értelmét: I. Móz.12.1-3 vö. Róm.3:1-2). Isten
később ezért megengedte, hogy a térség hátrányai kerüljenek előtérbe és a szomszédos
hatalmak megtámadják az országot.
Az „Ígéret földje” ugyanakkor például Egyiptommal összehasonlítva - ahonnan Isten kihívta
a választott népet - kevésbé volt termékeny és bővizű. „ Mert a föld, amelyre te bemész,
hogy bírjad azt, nem olyan az, mint Egyiptomnak a földje, ahonnan kijöttetek, amelyben
elvetetted a te magodat és a te lábaddal kellett megöntöznöd, mint egy veteményes kertet.
indítékait és valódi jóságát. (Lásd pl. Jób könyvét, vagy Zak.3:1).



84
Hanem az a föld, amelyre átmentek, hogy bírjátok azt, hegyes – völgyes föld, az égnek
esőjéből iszik vizet. Oly föld az, amelyre az Úr a te Istenednek szeme visel gondot,
mindenkor rajt függnek az Úrnak, a te Istenednek a szemei, az esztendő kezdetétől az
esztendő végéig.” (Deut. 11: 12) Úgy tűnik tehát, hogy Isten a térség éghajlati-időjárásbeli
adottságait úgy alakította, később pedig úgy használta fel, hogy az a hitbeli nevelés eszköze
legyen. A föld termésének beérése, illetve pusztulása által igazolni kívánta meg nem szűnő
gondoskodását, vagy épp jobbító szándékú feddését. Izrael mezőgazdasága így nem az
öntözőcsatornák rendszerén alapult, hanem a mindenkori csapadéktól függött. Előfordult,
hogy az esős hónapok nem hoztak felüdülést, így a növényzet elpusztult. Isten a nagy
hitehagyások idején ezáltal próbálta visszatéríteni a népet a helyes gondolkodásra. (Pld.
Illés idején lásd. I. Kir. 18. fej.)
Kánaán és a kánaáni népek
Kánaán földrajzi határa északon Dán, délen Eilat, nyugaton a Földközi-tenger, keleten a
transzjordániai sivatag. Kilométerekben kifejezve észak-déli kiterjedése kb. 410 km, nyugat
keleti szélessége kb. 120 km, amelyet a Jordán folyó árka tagol ketté.78 A kis kiterjedésű
terület földrajzilag rendkívül tagolt, domborzata, klímája, környezeti feltételei rendkívül
változatos képet mutatnak.79 Kánaán területén a honfoglalás idején vegyes etnikumú
(részben indoeurópai, részben sémi) népcsoportok éltek, V.Móz. 7:1 szerint a hitteusok
(hettiták), girgazeusok (?), emóreusok (amoriták), kananeusok (talán vegyülékes, "őslakos"
nép), perizeusok (?), khivveusok (hurriták?) és jebuzeusok (?).
A népesség döntő többsége jól szervezett városállamban élt. Ez azt jelentette, hogy egy-egy
nagyobb város uralkodója a környékbeli kisebb falvak ura is volt. Hadsereget és
adminisztrációt tartott fent, adót szedett és közmunkával nagy építkezéseket folytatott. A
városállamok egymás rovására igyekeztek növelni befolyásukat, miközben hivatalosan
mindannyian az egyiptomi fáraó hűbéresei voltak. A régészeti feltárások azt igazolják, hogy
a kánaáni népek magas technikai tudással rendelkeztek. Különösen egyes építményeik
tanúskodnak erről: a maszív, erős városfalak, kaputornyok, paloták, ciszternák és alagút
rendszerek. Nyelvük és írásuk a babiloni mintát követte, de a világon elsőként használták a
78 Mazar 1992. 1. o.
79 Lásd bővebben az Ószövetség világa című főiskolai jegyzetben.



85
betűírást is, amely a térségben feltehetően már az ie. 2. évezred első felében megjelent.80
Ez a fejlett kultúra azonban véres túlvilági képzetekkel társult. A régészeti feltárások
eredményeként ma már több kultuszhelyet ismerünk és előkerültek az isteneikről szóló
mitologikus feljegyzések, az ugariti agyagtáblák is81. A kánaáni vallás követői zárt
"templomokban" (pl. Lákis, Megiddó, Bét-Sean) és többféle típusú, szabadtéri áldozóhelyen
(pl. Gézer, Háczór) gyakorolták hitüket. Az írott szövegemlékekből kiderül, hogy a kánaáni
népek istenei szeszélyesek, kegyetlenek és erkölcstelenek voltak. A vallási kultusz
középpontjában a termékenység állt, amely kultikus paráznasággal (prostitúció), orgiákkal,
homoszexualitással és fajtalansággal társult.82 A termékenységi kultusz népszerűségét
mutatják a városok feltárásakor nagy számban előkerülő meztelen női szobrocskák és
plakettek is. A vallás főistenét, Baál-t, az eső és vihar fiatal termékenységistenét, gyakran
ábrázolták fiatal bika formájában. Szeszélyes hangulatának kedvező befolyásolására a Biblia
szerint ember – sőt gyermekáldozatokat –mutattak be. Erre az elborzasztó szokásra – az
ószövetségi leíráson kívül – utalnak a későbbi görög történetírók, Hérodotosz, és a szicíliai
Diodorosz is. A kánaáni hitvilág emellett rengeteg babonás (modern kifejezéssel: okkult)
jelenséget is magában foglalt: jóslást, fekete mágiát, álomfejtést, szellemidézést,
halottlátást stb. (vö. V. Móz.18:9-12). A kánaáni vallás „megejtő” voltát mutatta, hogy a
térségben élő összes nép átvette azt: követői éltek Palesztinában, Szíriában és Föníciában
is. Érdekes adalék, hogy a kánaáni népek között nagy kultusza volt a kígyónak is, amelyet
feltekeredve ábrázoltak.
Mindezek hátterén érthető, hogy Isten miért próbálta következetesen eltiltani a honfoglaló
zsidóságot a kánaáni kultuszoktól.
A honfoglalás
A Jordántól nyugata eső területek elfoglalása kb. 7 éven át tartott (Józs.14:7, 10 vö.
80 Az ie. II. évezred első felére keltezhető betűírásos feliratokat találtak a Sínai félszigeten és Palesztina több
városában: Lákis, Bét - Semes, Sikhem. A 32 betűjelből álló sínai feliratokat A.H: Gardiner (egyiptológus) fejtette meg
és az írástípust proto-sínainak nevezte el.
81 1928-ban a szíriai Ras Samras közelében, szántás közben egy ókori sír került elő. 1929 -től itt régészeti feltárás kezdődött, amely felszínre hozta az ősi Ugarit romjait: a kikötővárost és 1200 méterrel beljebb magát a tellt (C.Schaffer ). A városban a lakóházakon és műhelyeken kívül királyi palota állt, amelyben megtalálták a könyvtár maradványait kb. 1500 agyagtáblát. Levelek és adásvételi szerződések mellett irodalmi - vallási szövegek kerültek elő.



86
V.Móz.2:14). A főbb hadmozdulatok és események a következők voltak:
A kémek kiküldése
Átkelés a Jordánon
Jerikó elfoglalása
Kudarc Ai-nál (Ákán bűne), majd a város elfoglalása
Áldás és átok Sikhemnél
Szövetségkötés a gibeonitákkal
A déli hadjárat
Az északi hadjárat
A földosztás
10.) Józsué utolsó országgyűlése
A kémek kiküldése
Mózes halála után kijelölt utóda, Józsué vette át a nép irányítását. Nem volt könnyű
helyzetben. Nehéz lehetett betöltenie azt az űrt, amelyet Mózes hagyott maga után,
különösen a honfoglalás közvetlen küszöbén. Isten megértette Józsué kétségeit és
félelmeit, ezért többszörösen is igyekezett bátorítani és megerősíteni őt. „Ne félj, és ne
rettegj, mert veled lesz az Úr, a te Istened mindenben, amiben jársz!” (Józs.1:9, vö. Józs.1:6
8, Józs.5:13-15). Az Úr megismételte a honfoglalással kapcsolatos ígéreteit is: „Minden
helyet, amelyet talapatok érint, néktek adtam, amiképpen szólottam Mózesnek, a pusztától
és a Libanontól fogva a nagy folyóvízig, az Eufrátesz folyóvízig, a Khitteusoknak egész földe
és a nagy tengerig napnyugat felé lesz a ti határotok.” (Józs.1:3-4)83
Józsué Isten ígéreteitől felbátorodva összehívta a népet és tudtukra adta, hogy a
honfoglalás hamarosan végbemegy, készüljenek a táborbontásra. Izrael fiainak lelkesedése
határtalan volt. Végre teljesülnek rajtuk azok az áldások, amelyeket oly régóta vártak!
Buzgalmukban őszinte, bár a múltat ismerve kétes értékű választ adtak Józsué felhívására:
„Mindent megcselekszünk, amit parancsolsz nekünk, ahova küldesz, oda megyünk. Amint
Mózesre hallgattunk, éppen úgy hallgatunk majd te reád, csak legyen veled az Úr, a te
Istened, amiképpen vele volt Mózessel.” (Józs.1:16-17).
82 Talán emiatt kellett bizonyos esetekben a honfoglalóknak az állatállományt is megsemmisíteni? 83 Az „ígéret földje” határaira vonatkozó jövendölés végül nem teljesedett be, mert a nép nem vitte



87
Ezek után Józsué Isten útmutatása szerint követeket küldött a Jordán túlsó oldalára, a
honfoglaló seregek első célpontjába, Jerikóba. Jerikó a bibliai leírás szerint fallal
megerősített városállam volt, amelynek élén király állt. Az idegen öltözetű férfiak feltűnést
keltettek. Az uralkodó és a lakosok tudatában voltak a közeledő héber veszedelemnek,
eddigi sikereiknek, és nagy hatalmú Istenük tetteinek84. Félelemmel tekintettek az
ellenségre, de nem állt szándékukban a város feladása, vagy Isten kijelentéseinek
elfogadása. Az idegen öltözetű férfiakat keresni, majd üldözni kezdték, akik végül egy
prostituált nő szegényes, városfalon épült házában találtak menedékre. Isten
megmentésünkre irányuló eszközei néha nagyon-nagyon meglepőek. A zsidó férfiak sem
hitték volna, hogy majd épp egy erkölcsileg kétes hírű asszony otthona biztosít számukra
oltalmat. Isten azonban, aki jól ismeri az emberi szíveket, tudta, hogy a héberek Istenét
megismerve a város lakói közül egyedül ennek a nőnek a lelkében történt változás. Ráháb,
noha parázna életet élt, őszintén megrendült, amikor meghallotta Izrael fiainak csodálatos
történetét és valódi hitre jutott. Erről tanúskodtak szavai, amelyet a zsidó férfiakkal váltott:
„Tudom, hogy az Úr néktek adta ezt a földet és hogy megszállt minket a félelem miattatok,
és hogy a földnek minden lakosa megolvad előttetek. Mert hallottuk, hogy megszárította az
Úr a Veres tenger vizét előttetek, amikor kijöttetek Egyiptomból, és hogy mit cselekedtetek
az emóreusok két királyával, akik túl voltak a Jordánon, Szíhonnal és Óggal, akiket
megöltetek. És amint hallottuk, megolvadta a mi szívünk, és nem támadt többé bátorság
senkiben sem miattatok. Bizony az Úr, a ti Istenetek az Isten fenn az égben és alant a
földön!” (Józs.2:9-11). Isten a hite miatt kereste meg Ráhábot a kiküldött kémek által. Ez a
„véletlen” találkozás sok életet mentett meg.
Ráháb a háztetőn száradó len közé rejtette a menekülő zsidó kémeket, majd kész volt
hazudni is, hogy megmentse az életüket. A jerikói uralkodó által kiküldött üldözőknek
ugyanis azt mondta, hogy az idegen férfiak bár jártak a házában, de már tovább mentek.
Ráháb bátor magatartása példa arra, hogy ha mások életének védelméről van szó, akkor
akár a hazugság felvállalása is megengedett.85 A megmentett kémek Ráháb hitét és
vallomását hallva, ígéretet tettek arra, hogy a közelgő ostrom során mindazok életét
végig a honfoglalást, sőt elfordult az Úrtól és idegen isteneknek szolgált. 84 Mindez Ráháb szavaiból derül ki, akit később szó szerint is idézünk. (Józs.2:9-11.) 85 Az emberi természet persze hajlamos arra, hogy olyankor is „kegyes” hazugságokat mondjon, amikor ez nem lenne megengedett. Nagyon szűk az a terület, ahol ez az eszköz jogosan használható. Sokszor a lelkiismeretünk sem elég jó mérce annak meghatározására, hogy belebonyolódhatunk-e egy „kegyes” hazugságba, vagy sem. Erre a kérdésre nehéz lenne általános választ találni.



88
megkímélik, akik házában tartózkodnak.
Átkelés a Jordánon
A honfoglaló seregek számára az első, természetes akadályt maga a Jordán jelentette. A
tavaszi áradás alatt álló folyó vize „telve volt minden partja felett” (Józs.3:15). Negyven
évvel ezelőtt ennél kevesebb is elég volt ahhoz, hogy Izrael fiai meghátráljanak Kánaán
határainál. Ez a nemzedék azonban már kész volt arra, hogy hitben tovább haladjon és
teljesítse feladatát. Isten ezért különleges csodát tartogatott népe számára.
Az egész tábor útra készen állt. A Jordán felé vonuló menetet az arra kijelölt papok
vezették, akik kezeikben hordozták a frigyládát. A folyó medréhez érve a papoknak bele
kellett gázolniuk a tajtékos vízbe, csak ezután mutatkozott meg Isten csodatétele. A
frigyládát tartó papok körül a víz ugyanis ekkor hirtelen kétfelé vált, ugyanúgy, ahogy atyáik
előtt valamikor a Vörös-tenger hullámai. Isten ezzel a kézzelfogható tapasztalattal
biztosította népét arról, hogy ígéretei hamarosan valóra válnak és hogy ő maga jár majd
előttük.
Az Isten által megtett csoda előfeltétele a papok és a nép cselekvő hite volt. Még nem nyílt
ketté a Jordán vize, amikor nekik útra kellett kelniük. A papok lába már a vízben gázolt, de
még mindig nem volt jele Isten erejének. Az Istennel való együttmunkálkodásban az
embernek is megvan a maga része. Enélkül a lépés nélkül mi sem élhetünk át „hétköznapi
csodákat” és nem épülhet hitünk sem.
A Jordánon való átkelést a folyómederből kiemelt, illetve oda elhelyezett kövek is
tanúsították. Az izraeliták Isten parancsa szerint a Jordánból kivett kövekkel vették körül
első kánaáni szálláshelyüket, amelyet „Gilgálnak” (jelentése: gördít, gurul, kerék) neveztek
el. A táborhely nevének kettős értelme volt. Részben utalt a Jordántól ideáig elgörgetett,
elmozdított kövekre, részben arra az áldásra, amelyben Isten itt részesítette őket,
„elfordítván, elgörgetvén” róluk „Egyiptom gyalázatát” (Józs.5:9). Gilgálban, az első
táborhelyen kellett ugyanis körülmetélni a pusztában született nemzedék fiait és
megtartani az első páska ünnepet. Mindkét ünnep az Isten és népe közti szövetség
megújítására, továbbá a 40 éves pusztai vándorlás végére utalt. Ezt erősítette ugyanakkor
az is, hogy 40 év után először megszűnt a mindennapi manna-hullás. Innentől kezdve Izrael



89
fiai Kánaán földjének gyümölcseivel táplálkoztak.
Gilgál kőkörei
2009 tavaszán adta hírül a Haifai Egyetem, hogy kutatóik öt nagy méretű, szandál-formájú,
kövekkel határolt területet találtak a Jordán-völgyben. A feltárások vezetője, Adam Zertal
nyilatkozata szerint az objektumok között találhatóak az izraeli népesség
megtelepedésének talán legkorábbi nyomai Kánaán földjén.86 A lábnyom forma nem
véletlen. Az ókori keleten ez utalt szimbolikusan egy adott terület feletti uralomra, a föld
birtoklásának tényére. Az ókori izraeliták között is élő lehetett ez a jelkép: „Minden helyet,
amelyet talpatok érint, nektek adtam, amiképpen szóltam Mózesnek.” (Józs.1:3). A kutatók
feltételezik, hogy ezek a kővel határolt területek a Bibliában szereplő „gilgál”-okkal
azonosíthatók. A héber gilgál szó a héber gálal igéből származik, jelentése (követ) gördít. A
’gilgál’ kifejezés szó szerinti jelentése kerék, gördít, gurul.87 Gilgál volt a zsidók első tábora
a Jordánon való csodás átkelés után, később pedig emlékhely és kultuszhely lett. Az idők
folyamán többet is építettek belőle. A bibliai szóhasználatot figyelembe véve (összesen 39
szer fordul elő a szó a héber Bibliában) alapvetően gyülekező helyként, hadba vonulás előtti
felvonulási területként szolgált, sok esetben szakrális funkciója is volt. A haifai egyetem
munkatársai az öt szandál-formájú, kövekkel határolt terület közül eddig kettőt tártak fel
2002-2005 között (Bedhat esh-Sha’ab és Yafit3). A leletek túlnyomó többsége az i. e. 13.-8.
század közé keltezhető agyagedény-töredék és állatcsont.88
Jerikó elfoglalása
A Jordánon való csodálatos átkelés híre hamarosan eljutott Jerikóba is. A város azonban
továbbra sem fogadta el a közelgő ítéletet, hanem bezárkózott erős falai közé és felkészült
az összecsapásra. Isten útmutatását követve furcsa „ostrom” vette kezdetét. A zsidó
seregek – a harcos férfiak száma hatszázezer-hétszázharminc volt IV.Móz.26:51 szerint – a
frigyládát és hét kürtös papot követve hat napon át egyszer-egyszer megkerülték a várost.
Az ostromlottak minden bizonnyal előbb félelemmel, utóbb némiképp derülve nézhették
ezt a szokatlan vonulást, amely semmilyen látható eredményre nem vezetett. A hetedik
86 Haaretz 2009.04.14. 87 DAVIDSON 2004. 137-138. 88 Lásd bővebben: Nagy Viktória: Válogatás az elmúlt tíz év „bibliai régészeti” leleteiből. In: Sola Scriptura Teológiai Szakfolyóirat 2010-1.



90
napon azonban Izrael fiai hétszer járták körül Jerikót, a papok kürtöltek, a férfiak kiáltottak
és a város falai kéz érintése nélkül leomlottak. Sokan keresték a Jerikónál történtek
tudományos magyarázatát. A Biblia szerint azonban ez a csoda éppen úgy hit által történt,
ahogy korábban a Vörös-tengeri átkelés, vagy a Jordán kettéválása. Erre a szokatlan
győzelemre az Újszövetség is visszahivatkozik, mint a hit mindenkori példájára: „Hit által
omlottak le Jerikó kőfalai, midőn hét napig köröskörül járták.” (Zsid.11:30). Jerikó teljes
lakossága, jószágaival és egyéb értékeivel együtt, mint a honfoglalás első zsengéje,
mindenestől Istennek szentelt tűzáldozat volt. Az Úr erre külön figyelmeztette Józsué által a
népet. A város bűnei olyan mélyrehatóak voltak, hogy Isten megtiltotta újjáépítését is:
„Átkozott legyen az Úr előtt az a férfiú, aki felkél, hogy megépítse a várost, Jerikót. Az ő
elsőszülöttjére rakja le annak alapját és legifjabb fiára állítsa fel annak kapuit.” (Józs.6:26).
Csak az a kis maradék nyerhetett oltalmat az ítélet alól, akik hit által Ráháb házába
menekültek az ostrom előtt. A túlélőket Izrael törzsei magukba fogadták. Érdemes
megemlíteni, hogy Ráháb késői leszármazottja lett Dávid király, aki a Názáreti Jézus őse is
volt.
Kudarc és győzelem Ai-nál
A Jerikónál aratott fényes győzelem elbizakodottá tette Izrael fiait. Józsué parancsára
kémek mentek a közeli Ai-ba, hogy felmérjék erejét. A küldöttek két-háromezer fős haderőt
elégnek láttak a kisváros elfoglalására. Az Ai-ba küldött sereg azonban csúfos vereséget
szenvedett. „Azért megolvadt a nép szíve és olyanná lett, mint a víz” (Józs.7:5). A héberek
nem értették a kudarc okát, megrémültek attól, hogy elveszítették Isten támogatását.
Józsué megrendült imádságára Isten egyértelműen kinyílvánította neheztelése okát:
„Vétkezett Izrael...mert elvettek a teljesen nekem szentelt dolgokból is, és loptak is és
hazudtak is, és edényeik közé is dugdostak” (Józs.7:11). Jerikó gazdag zsákmánya tehát
egyesek számára olyan megejtő volt, hogy titokban elvettek belőle néhány darabot. Azt
hitték, hogy bűnük sohasem derül majd ki. Isten azonban mindent tud és lát az ember
életében, előle nem lehet elrejteni semmit sem.
Bár csak egyetlen izraeli család volt bűnös a lopásban, az Úr mégis az egész tábortól
megvonta áldását mindaddig, amíg ezt a bűnt ki nem tisztították soraik közül. Isten csak



91
úgy tudja megáldani az őt képviselő népet (egyházat), ha az tiszta. A zsidók honfoglalása és
harcuk a kánaáni népek ellen Isten ítélete volt. A Teremtő ez esetben emberi eszköz által
gyakorolt ítéletet olyan népeken, amelyek már nem voltak képesek a megtérésre. Isteneik,
vallási kultuszaik révén annyira távol kerültek az igazi élet elveitől, hogy menthetetlenekké
váltak. Izrael népe csak tisztán képviselhette ezt az isteni ítéletet. Az Úr útmutatását
követve kellett lépésről lépésre előre haladniuk, minden emberi okoskodást és akaratot
kizárva. A jerikói lopás az átlagosnál sokkal súlyosabb tett volt, hiszen ezt az isteni küldetést
vetették meg, önös érdekeket helyezve az ítélet félelmetesen ünnepélyes eseményei elé.
Ha Józsué Isten vezetését kérte volna Ai megtámadása előtt, nem érte volna kudarc a
csapatokat. Isten már akkor feltárta volna a titkos bűnt. A zsidó vezetők azonban a jerikói
győzelmen felbuzdulva, minden további útmutatás nélkül rohanták le Ai kis városát és
emiatt vereséget szenvedtek.
Józsué a nép tudtára hozta Isten válaszát, az Ainál elszenvedett vereség okát. Azt is
elmondta, hogy tisztítsák meg magukat, mert másnap isteni sorsvetés által keresik majd
meg a bűnöst, akit tette miatt halálra ítélnek. Az este és az éjszaka talán még alkalmat
adott volna a bűn megvallására és a bocsánat kérésére. Azonban senki nem jelentkezett. A
bűn sok esetben vakká és gondolkodásra képtelenné teszi az embert, ahogy ebben az
esetben is. Noha egyértelmű volt, hogy az az Isten, aki tudott a titkos lopásról és leleplezte
azt, tudni fogja a tolvajok kilétét is, mégsem tettek semmit. A Júda házából való Ákán és
családja csak akkor vallotta meg bűnét, amikor a sorsvetés során Isten egyenesen rájuk
mutatott. Ákán beismerő szavai azonban arról tanúskodtak, hogy még most sem értette
meg tette súlyát, „nem találta meg a megbánás helyét” (Zsid.12:17). „Jó babiloni
köntösnek” nevezte a vesztét okozó egyik tárgyat (Józs.7:21). A család közös bűnére utalt,
hogy a lopott zsákmányt a sátor közepén rejtették el, ahol mindannyian tartózkodtak.
Ákánt és családját a nép egésze büntette meg. Elrettentésül szolgáló halálukkal Isten
továbbra is a honfoglalás komolyságára és ítélet voltára kívánta felhívni a nép figyelmet.
A komor esemény másnapján, most már újra Isten szoros vezetését kérve, a zsidók ismét
megindultak Ai ellen. Józsué két részre osztotta a sereget. A katonák egy része elrejtőzött
Ai és Béthel között, míg a többség hadrendbe sorakozott a város falai előtt. Az összecsapás
során Izrael fiai megfutamodást színlelve kicsalták Ai védőit a falak mögül. Az elrejtőzött



92
zsidó harcosok így a védők háta mögött bevonultak a városba és felégették azt. Hiába
próbáltak Béthelből segítséget nyújtani Ai-nak, a két tűz közé szorult kánaáni seregek végül
teljesen felmorzsolódtak. (Józs.8:1-29)
Áldás és átok Sikhemnél (Józs.8:30-35)
Józsué könyve leírása szerint az első nagy győzelmek után a zsidó seregek könnyen
eljutottak Kánaán középső területeire, Ebál és Garizim vidékére. Mózes korábbi
meghagyása szerint (V. Móz.27-28. fejezetek) itt került sor az Isten által előre
kinyilatkoztatott áldás és átok szavainak ünnepélyes megismétlésre, valamint az Úrral való
szövetség megújítására. Hat-hat törzs állt fel Ebál és Garizim hegyeire, míg a léviták és
papok középen álltak a frigyláda körül. Józsué oltárt emeltetett Ebál hegyén, amelyre felírta
„Mózes törvényének mását” (Józs.8:32). Az ünnepen a felnőtt férfiakon kívül az asszonyok,
gyermekek és jövevények is részt vettek.
Ebál és Garizim hegyei
Sikhem völgybe épült városától északra és délre található Ebál és Garizim hegye. A Biblia
szerint a 940 és 881 méter magasságig emelkedő hegyek voltak tanúi Józsué és népe
Istennel kötött szövetség-megerősítésének. A mai utazók és zarándokok hiába próbálnák
ezt az akusztikai eseményt felidézni. A megnövekedett település elállja a hang útját. A 19.
században azonban egy szentföldi utazó, J. W. McGarvey és társai még sikeresen tesztelték
a környék akusztikai adottságát.
Az Ebál hegyének oldalán felfedeztek egy félköríves, természetes amfiteátrumhoz hasonló
helyet, amely éppen szembe néz Garizim hegyével. McGarvey a „színház” középpontjába
állva fennhangon olvasta az áldás és átok szövegét, míg kísérői a két hegyen foglaltak
helyet. Mély megdöbbenésükre tisztán hallották egymás hangját. (forrás: J. W. McGarvey:
Lands of the Bible 1880. 506-508.)
Forrás: http://blog.bibleplaces.com/2008/12/acoustics-of-mounts-gerizim-and-ebal.html
Szövetségkötés a gibeonitákkal (Józs.9. fej.)



93
Izrael sikereinek híre gyorsan elterjedt a kánaáni népek között. Mindenkinek volt
lehetősége arra, hogy mérlegelje a történteket. A Biblia szerint a városok lakói alapvetően
kétféleképpen reagáltak az eseményekre: többségük az ellenállást választva egyesítette
seregeit; egy törzs azonban – a Gibeon környékén lakó gibeoniták – cselhez folyamodva,
látszólag behódoltak Izrael Istenének. Követeket küldtek a zsidókhoz, azt állítván, hogy
messze föld lakói, akik elfogadták az Urat, Izrael Istenét. Hazugságuk alátámasztására
penészes kenyeret csomagoltak, ruháik elnyűttek voltak, fáradtságot színleltek. Józsué és a
népet vezető fejedelmek ebben a helyzetben ugyanazt a hibát követték el, mint Ai
esetében már láttuk: nem kérdezték meg az Urat, hanem saját tanácsukat követve
cselekedtek. Szövetséget kötöttek a jövevényekkel. A gibeoniták jól tudták, hogy Izrael
Istenének ítélete rájuk is érvényes.89 Az őszinte megtérést (mint Ráháb és háznépe)
azonban nem vállalták, hanem inkább emberi ügyeskedéssel csalták ki a kegyelmet. Hiába
derült ki utóbb a hazugság, az Isten nevében kötött szövetség megmásíthatatlan volt. Izrael
vezetői végül úgy döntöttek, hogy a gibeonitákat örökös fa és vízhordókká teszik meg a
gyülekezet szolgálatára.
A déli hadjárat (Józs. 10.fej.)
Mindeközben a déli városállamok királyai szövetségbe tömörültek és bosszúhadjáratot
indítottak az árulóvá lett gibeoniták ellen. Jeruzsálem, Hebron, Jármut, Lákis, Debir és Eglon
királyai egyesített seregekkel vonultak fel Gibeon falai alá. A gibeoniták követei
kétségbeesetten jelezték a zsidóknak, immáron szövetségesüknek, hogy szorult helyzetbe
kerültek. Józsué Isten bátorítására gyors hadmozdulatokba kezdett. Seregeivel Gilgálból egy
egész éjszakán át menetelt dél felé. Hirtelen felbukkanása Gibeon falainál eleve rémületet
keltett az ellenség soraiban. Az ezt követő összecsapás minden mozdulata arról
tanúskodott, hogy maga Isten harcol Izraelért. A déli királyok seregei összezavarodva
vonultak vissza Béthoron felé, ahol hatalmas jégdarabokból álló vihar tizedelte meg
soraikat. „...többen voltak, akik a jégeső kövei miatt haltak meg, mint azok, akiket
fegyverrel öltek meg Izrael fiai.” (Józs.10:11). A honfoglalók arra törekedtek, hogy az
ellenség menekülő csapatait teljesen felmorzsolják. Tudták, hogy minél nagyobb győzelmet
89 Utóbb mondott szavaik jól tükrözik döntésük hátterét: „Mivelhogy nyílván tudtokra esett a te szolgáidnak az, amit az Úr a ti Istenetek parancsolt Mózesnek az ő szolgájának, hogy néktek adja ezt az egész földet, és hogy kiirtja előletek a földnek minden lakosát: igen féltettük tőletek a mi életünket, ezért cselekedtük ezt a dolgot.” (Józs.9:24)



94
aratnak ezen a napon, annál inkább birtokukba kerül majd a déli országrész. Az est
közeledtével azonban Józsué már látta, hogy seregei a sötétség miatt nem tudják teljessé
tenni a diadalt. Váratlan és meghökkentő „megoldás” jutott eszébe. Teljes hittel arra kérte
Istent, hogy népe kedvéért hosszabbítsa meg ezt a napot. Józsué gyermekien őszinte és
egyszerű kérése emberileg nézve teljességgel képtelen és lehetetlen. Biblia-hívő
természettudósok a mai napig próbálnak „tudományos” magyarázatot adni erre a csodára.
Ilyen magyarázat azonban – valljuk be – nincsen. A Biblia szerint ebben az esetben is csak
egyetlen válasz van: mégpedig az, hogy a világokat teremtő Isten előtt nincs lehetetlen.
Nem érvényesek Rá a természet törvényei, hiszen felettük áll, Ő maga alkotta meg azokat.
„Hol voltál, mikor a földnek alapot vetettem? Mondd meg, ha tudsz valami
okosat...Ismered-e az ég törvényeit, vagy te határozod-e meg uralmát a földön?...”
(Jób.38:4, 33) „Ímé, én az Úr, Istene vagyok minden testnek, vajon van-é valami lehetetlen
nékem? (Jer.32:27) Gibeon csodája egyszeri, különleges alkalom volt90, amely a Biblia
szerint egy egész nép és különösen egy rendkívüli ember hite hatására történt meg.
A déli hadjárat elsöprő erejű volt: az öt szövetséges város királya és hadserege
megsemmisült, a városokat feldúlták, a héber csapatok hamarosan egészen a messzi Gázáig
jutottak. Ezek után Józsué ismét Gilgálban gyűjtötte össze és pihentette meg katonáit. Az
egyszer meghódított területek biztosítása, a honfoglalás teljes részleteiben való kivitelezése
a földosztás után egy-egy törzs feladata maradt.
Az északi hadjárat (Józs.11.fej.)
A héberek nagy déli győzelme félelmet keltett Kánaán északi területein is. A legnagyobb
kánaáni városállam, Háczór királya, Jábin, szövetségeseket keresett, hogy felvegye a harcot
a jövevényekkel szemben. Az egyesített gyalogos és harci szekerekből álló csapatok Mérom
vizeinél sorakoztak fel. Józsué ekkor újabb megerősítést kapott Istentől: „Ne félj tőlük, mert
holnap ilyenkorra mindnyájokat átdöfötten vetem Izrael elé...” (Józs.11:6) – vagyis Isten
ítélete tovább folytatódik Kánaán lakosai felett.. Józsué ismét a váratlan meglepetés
erejében bízva, erőltetett menetben vonult a hadszíntérre, ahol katonái elsöpörték az
ellenség gyülekező csapatait. A vereségből még magához sem tért városokat aztán
egyenként verte le. Háczórt, „mindezen országoknak fejét” (Józs.11:10) tűzzel égették fel.
90 A Biblia még egy esetben említ olyan csodát, amely az idő megváltoztatásával függött össze: Ezékiás király korában, amikor a napóra „visszafelé” járt. Részleteiben lásd később. (Ésa.38:1-8)



95
A Biblia szerint ezzel a jelentős csatával Kánaán honfoglalásának első, mintegy 7 évig tartó,
nagy fejezete lezárult.
Népirtás, vagy istenítélet?
A Biblia megismerésére vállalkozók közül a legtöbben talán ezen a ponton akadnak el és
hagynak fel az olvasással, mivel egész népek kiirtása – nőket, gyermekeket és még az
állatokat is beleértve – érthetetlen, feldolgozhatatlan és elfogadhatatlan a számukra. Ez a
reakció teljesen érthető, ezért szükségesnek tartjuk, hogy erre a kérdésre mindenképpen
kitérjünk
A kérdés megértése szempontjából fontos, hogy megmutassuk a különbséget a közönséges
népirtás és az istenítélet között. A Biblia egyértelműen azt állítja, hogy Kánaán elfoglalása
és a kánaáni nép kiirtása egyfajta „speciális istenítélet” volt, amelyre maga a Teremtő Isten
adott többször is parancsot a zsidó népnek. (Lásd pl. V.Móz.7:1-4; IV.Móz.33:51-52,55)
Isten végezte a teremtés munkáját és ő az, aki ma is naponként fenntartja életünket. Ő
„nem gyönyörködik a halálunkban” (Ezék. 18:32) Az élet lehetősége az ember számára a
bűn miatt nem járna, csak a megváltás ténye adott és ad arra jogot, hogy minden ember
kipróbálhassa az életet és döntsön arról, hogy ezt a „próbaidőt” miként használja fel. (Jer.
Sir.3:22-23, Zsolt.90:10-12, V. Móz.30:19) Mindannyiunk életének hossza, halála pillanata
Isten kezében van. (Zsolt.31:16) Mindezek hátterén Isten jogot formál arra, hogy a földi élet
védelme, a bűn terjedésének fékezése érdekében beleavatkozzon az emberi történelembe.
Időnként ezek „látványos” beavatkozások, ítéletek formájában jelentek meg az őstörténet
és az Ószövetség idején. Jézus kereszthalála után azonban már csak egyetlen ilyen globális
eseményről tanúskodik a Biblia: az emberi történelmet lezáró végső ítéletről.
A Biblia alapján Isten ítéletei a múltban a következőek voltak:
- az első bűneset után az élet jogának megvonása, ugyanakkor ígéret adása a Megváltóról.
- Bábelnél a nyelvek összezavarása, hogy a sokasodó emberiség szétszéledjen a földön,
ezáltal csökkenjen a bűnözés mértéke.
- Szodoma és Gomora esetében a két várost sújtó ítélet elejét vette annak, hogy a városok
bűnei tovább terjedjenek a sűrűn lakott „termékeny félhold” területén.



96
- A vízözön során az egész emberi történelmet kellett „újraindítani”, mert a bűn olyan
mértékben terjedt el a földön, hogy szinte teljesen menthetetlenné vált.
- A kánaáni népek kiirtási terve hasonló célt szolgált volna. Isten előtt ez a nép erkölcsileg
menthetetlenné vált. Sok más néppel ellentétben nekik folyamatosan volt bizonyságuk a
teremtő Istenről, mégis egyre távolabb kerültek tőle, tudatosan választva saját képükre
alkotott isteneik szolgálatát. Erkölcstelenségük példa értékű volt, a Biblián kívül a későbbi
görögök is negatív példaként emlegették őket (pl. Szicíliai Diodorosz).
A kérdés vizsgálatakor azt is mérlegelnünk kell, hogy Isten ítélete számos ponton
lehetőséget adott volna a megmenekülésre:
1. Kegyelmi lehetőség – a „türelemi idő”
Isten minden globális ítélet előtt hagyott (és hagy) időt a megtérésre. Ezt az időszakot
„türelmi időnek”, vagy „kegyelmi időnek” nevezzük. Ez alatt minden érintett emberhez
eljut az ítélet közelségének üzenete, bőven van idő a mérlegelésre, döntésre. A kánaáni
népek ítéletét megjövendölő első üzenet még Ábrahám idején hangzott el, jó 400 évvel a
beteljesedés előtt.
(I. Móz. 15:16)
2. Pozitív példák
A türelmi időszakban Isten emellett pozitív példáról és késztetésről is gondoskodott
(gondoskodik). Kánaán őslakói a közöttük lakó pátriárkák által hallhattak először a
Teremtőről. Ahogy korábban erről már szóltunk, Ábrahám jellemét és tetteit határozottan
csodálták. Kánaán lakói később értesültek a Vörös-tengeri-átkelés, a pusztai vándorlás, a
Jordán kettéválása stb. csodás eseményeiről is.
3. A gonoszság "betelése" vagy "megsokasodása"
A Biblia szerint az ember eljuthat az erkölcsi megromlás olyan fokára, ahol
megszólíthatatlanná válik Isten Lelke által, aki belátást, megbánást kíván munkálni benne. (
I.Móz. 6:5 és 12, Jóel 3:13-14, Mt. 24:12 vö: Mt. 24:37). Az ember ezzel saját maga zárja be
a kegyelem ajtaját, sorsa eldől, menthetetlenné válik Isten számára, aki tiszteletben tartva
a szabad választás jogát, kénytelen egyre inkább visszavonni lelkét és teret adni a másik,
„emberölő” (Ján.8:44) hatalomnak. Harmadik út nincsen. (lásd Római levél 6. fej.). A



97
megtérésre már képtelen ember a romlottság forrásaként él tovább és fertőzi környezetét.
A Biblia szerint a kánaáni nép egésze ilyen állapotba süllyedt. Generációkon keresztül adták
tovább (genetikailag és mintakövetés révén) az egész társadalomra kiható romlottságot.
(V.Móz. 7:1-5; V.Móz. 9:3-5; V.Móz. 20:16-18, III. Móz. 20:22-23)
4. A megítélt népcsoport szétválasztása – a „szelektivitás elve”
Egy-egy ítélet során Isten mindig gondosan különbséget tett (és tesz) jó és rossz között. A
„szelektivitás elve” szerint Isten a megítélt tömegekből kiemeli azokat, akik
megmenthetőek. A kánaáni népek esetében:
- Isten pontosan megnevezte, hogy a zsidók mely népeket vagy népcsoportokat
hagyják életben a honfoglalás során. (V. Móz. 2:4-9; 19; 37)
- Lehetőséget adott arra, hogy azok, akik megtérnek, kegyelmet kapjanak az ítélet
alól (pl. Ráháb és egész háznépe)
- Még a csalással szövetségessé vált törzs, a gibeoniták életét is megkímélte.
5. Az ítélet jellege – ember általi ítélet-végrehajtás
A kánaáni népet sújtó isteni ítélet legérzékenyebb pontja, hogy ebben az esetben a
végrehajtást emberekre, a vele szövetségben lévő, többszörösen megpróbált és megrostált
népre, Józsué honfoglalóira bízta. Isten választása minden bizonnyal nem volt
véletlenszerű. Maga a Biblia utal arra, hogy mi lehetett ennek a döntésnek a hátterében. A
választott népnek meg kellett értenie, hogy mi a következménye annak, ha egy nép Istentől
elfordult életet él. Szembesülnie kellett a kánaáni népek megejtő vallásával (amely egyszer
már bűnbe is vitte őket Baál-Peórnál) és annak következményeivel is. Izráelnek meg kellett
értenie, hogy: "Ha pedig... idegen istenek után jársz, és azoknak szolgálsz, és meghajtod
magadat azoknak;... végképen elvesztek, mint azok a nemzetek, a kiket az Úr elveszt
előletek, azonképen vesztek el..." (V. Móz. 8:19-20). Isten előre látta és megjövendölte,
hogy népe a jövőben ugyanezen bűnökbe esik majd, ezért részrehajlás, vagy
megkülönböztetés nélkül neki is viselnie kell majd a következményeit. (Lásd. pl. Bírák
könyve 19-21. fejezetében a benjáminiták kánaániakra jellemző bűnét, amelynek büntetése
ezért pontosan megfelelt az őslakosokénak.) Az egész népet érintő, évszázadokkal későbbi



98
isteni ítéletről, az asszír, babiloni, később római támadásokról már Mózes korától
kezdődően megindítóan jövendöltek Isten prófétái.
A honfoglalás idején az esemény ünnepélyességét – ítélet és nem zsákmányszerzés voltát
számos mozzanat mutatta: pl.
- A hadmozdulatok nem önkényesen, hanem Isten pontos útmutatásai szerint zajlottak.
- A harcmodor időnként meglehetősen „furcsa” formát öltött (pl. Jerikó falai alatt).
- A legtöbb csatában Isten kifejezett közbeavatkozása, csodája is megnyilvánult, jelezvén,
hogy nem emberi erő szerezte a győzelmet.
- Több esetben Isten kifejezetten megtiltotta a zsákmányszerzést és ennek a parancsnak az
áthágása halálbüntetéssel járt (Lásd Ákán esete).
A földosztás (Józs.13.-19.fej.)
A főbb hadmozdulatok befejezése után Józsué – Mózes utasításai szerint (IV.Móz.34:17-18)
– felosztotta Kánaán földjét a honfoglaló törzsek között. Noha a zsidók már megvetették
lábukat az „Ígéret földjén”, sok terület még a tényleges elfoglalásra várt. (Józs.13:1) Úgy
tűnik, hogy a részben nomád életmódot folytató zsidóság alapvetően a ritkábban
benépesült, hegyvidéki területeken telepedett le, míg a tengerpart és a főbb utak mentén
kialakult, „halmokon álló” nagyvárosok népessége továbbra is kánaáni maradt
(vö.Józs.11:13, illetve az elfoglalt és el nem foglalt területek listája Józs.12-13. fejezetében.)
Két és fél törzs (Rúben, Gád és Manassé fél törzse) a Jordánon túli hatalmas legelőkön
osztozott, míg a maradék tíz és fél törzs a Jordántól nyugatra kapta meg örökségét. Józsuén
kívül csak Káleb élt még a régi, kádes-barneai nemzettségből. 85 éve ellenére hite és tettre
készsége továbbra sem ingott meg. Arra kérte régi bajtársát, Józsuét, hogy az egyik
legnehezebb területet, a déli Hebront és környékét kaphassa meg örökségül. Vágya valóra
vált, hűsége jutalmaként Isten neki adta ezt a még meghódításra váró földet, amely régen
Ábrahámé volt, ahol ősei sírhelye is állt. Józsué tökéletes rendben, nagy körültekintéssel
vitte véghez a földosztást, de ez nem jelentette azt, hogy minden kérést teljesített. A Biblia
feljegyzi, hogy József fiai, Efraim és Manassé törzse, nagy létszámukra való hivatkozással



99
igyekeztek volna dupla részt kikövetelni az örökségből. Józsué tapintatosan, de
határozottan emlékeztette őket arra, hogy a számukra kijelölt terület éppen elegendő lesz,
ha a honfoglalás további lépéseit következetesen végrehajtják. Józsué tehát nem
kivételezett rokonaival, József utódaival (saját törzsével!), de önmagával sem. Saját családja
számára csak a földosztás legvégén jelölte ki Timnath-Szeráhot Efraim hegyén, amelynek
jelentése: „a megmaradt rész”.
Józsué a vallási élet biztonságos fenntartására a Szent Sátort Silóban helyeztette el. A sátor
körül megszervezte a léviták és papok szolgálatát, megkezdődött az ünnepek és áldozatok
napi, illetve éves rendszere.91 Az Úr szolgálatára szentelt Lévi törzse nem kapott összefüggő
földterületet Kánaánban, ellátásukat az egyes törzsek területén kijelölt városok és legelők
(összesen 48), valamint a tized és az áldozatokból járó rész rendszere biztosította.
A tizenkét törzs életét Józsué mellett választott bírák és vének (fejedelmek) irányították.
Minden peres ügyre Mózes törvényei nyújtottak eligazítást. A legtöbb esetben „a szemet
szemért fogat fogért” (III. Móz.24.20) korabeli, elterjedt elve érvényesült. Lopás esetében
mindenkor kötelező volt a jóvátétellel megemelt kártérítés fizetése. Isten szava szerint a
szándékos embergyilkosságot két tanú szavára halállal büntették. Ugyanakkor a véletlenül,
vagy hirtelenségből elkövetett gyilkosság esetében lehetőség volt arra, hogy a vérbosszuló
rokon elől a tettes egy kijelölt menedékvárosba fusson, hogy ott várja meg ítéletét. Józsué
Isten útmutatása szerint, jól megközelíthető helyen, 3-3 menedékvárost jelölt ki a Jordán
mindkét oldalán. Ha a gyilkost a közösség felmentette, akkor köteles volt az éppen
szolgálatban lévő főpap élete végéig a menedékvárosban maradni. Ha mégis elhagyta azt,
kiszolgáltatottá vált a vérbosszuló rokonságának. (Józs.20.fej. vö. IV.Móz.34.fej.)
A földosztás után a Jordántól keletre eső törzsek katonái hazatérhettek. Éveken át
hűségesen harcoltak testvéreik mellett, most végre ők is birtokba vehették örökségüket.
Amikor átlépték a Jordán folyót, „nagy és láttatós” (Józs.22:10) emlékeztető oltárt emeltek,
annak bizonyságára, hogy bár egy folyó választja el őket a zsidó törzsek többségétől, mégis
91 A Szent Sátor felépítéséről, a léviták-papok szolgálatáról, valamint az áldozati rendszerről és az éves ünnepkörről lásd a Mózes III. könyve című főiskolai jegyzetet.



100
ugyanannak az Istennek a választottai. A Biblia ezzel kapcsolatban egy figyelemreméltó
esetet jegyez fel. A Jordántól nyugatra élők hírét vették ennek a látványos oltár-építésnek
és nem ismervén a hátteret, teljesen félreértették a helyzetet. Azt gondolták, hogy az
eltávozók saját istentiszteleti helyet és rendet alakítottak ki a Jordán partján. Első
haragjukban Silóba gyülekeztek, hogy hadat indítsanak testvéreik ellen. A józan belátás
azonban végül arra indította őket, hogy követek útján érdeklődjenek az oltárépítés okáról.
A szerencsés követjárás kiderítette, hogy a vélt szándékból semmi sem volt igaz. Az őszinte
beszélgetés feltárta a látszólagos bűn valódi hátterét, így Izrael fiai elkerülték a
testvérháborút, a felesleges vérontást. „És tetszésre talált e dolog (mármint az oltárépítés)
Izrael fiai előtt is és áldották Istent...az oltárt pedig így nevezték el...’Bizonyság ez köztünk,
hogy az Úr az Isten.’” (Józs.22:34.). Egyéni és társadalmi méretekben is örökérvényű az eset
tanulsága, miszerint nem szabad megítélnünk semmit sem a körülmények alapos, első
kézből vett megismerése nélkül.
Siló
A Biblia szerint a letelepült zsidók vallási életének központja Silóban volt. Közel 400 éven
keresztül itt őrizték a Szent Sátort és benne a frigyládát (i. e. 1400-1000 között). A régészek
az ókori várost a Jeruzsálemtől mintegy 27 km -re északra található Kirbet-Szeilun
dombjával azonosítják. Már a középkori egyház is ismerte és tisztelte ezt a helyet. A 19.
századtól kezdődően kb. 8 ha területen folyt ásatás, ahol az i. e. 1300-1000 közé datálható
leletek kerültek elő. Az eddig felszínre hozott épületnyomok, kemencék, edénytöredékek,
hulladékgödrök, állatcsontok és használati tárgyak azt mutatják, hogy a hely valóban
lehetett kultikus központ a Bírák korában. (Ezt a helyet „Józsué oltárának” is nevezik.)
Ugyanakkor egy 1980-ban történt felfedezés új vitákat indított el Siló korával kapcsolatban.
Adam Zertal, a haifai egyetem régésze a korábbi épületrészek alatt egy kör alakú, kőből
épített oltárra bukkant, amelyet az izraeli etnikumhoz kapcsolt és az i. e. 1250-es évekre
keltezett. Vannak, akik vitatják álláspontját és ugyanezt az objektumot a bibliai honfoglalás
idejére, az i. e. 1400 as évekre teszik.92 Siló kapcsán érdemes továbbá megjegyeznünk, hogy
a helyet az i. e. 1100-as években támadás érte, elpusztították és felégették, de később újra
felépítették épületeit. Ez a pusztulásréteg a kutatók többsége szerint figyelemreméltó
egyezést mutat a Sámuel könyvében lejegyzett filiszteus támadás és győzelem



101
időpontjával.(vö. I.Sám.4.fej.)
Józsué utolsó országgyűlése (Józs. 23-24.fej.)
A honfoglalás kapcsán a Biblia még egy eseményt kapcsol Józsué könyvéhez: az utolsó,
általa tartott országgyűlést, amelyet Ebál és Garizim mellett, Sikhemben tarottak meg.93 Ez
az országgyűlés volt az idős Józsué nép számára szóló végrendelete. Az ünnepélyes
eseményen Józsué emlékeztette Izrael fiait arra, hogy Isten által nyerték meg ezt a hazát,
de még sok teendőjük van, hogy valóban birtokba vegyék. A legfőbb veszélynek azt látta,
hogy a zsidóság elhagyja a mózesi törvényeket, összekeveredik a helyi népekkel, átveszi
azok vallási kultuszait, ezáltal pedig végül elveszíti az egyetlen és igaz Isten szövetségét.
Komolyan figyelmeztette a népet arra, hogy nincs semleges oldal: vagy az Urat követik
teljes szívből, vagy az idegen isteneknek szolgálnak. Azonnali döntésre késztette az
országgyűlés résztvevőit, tanúságot téve arról, hogy ő maga és háznépe mindenképpen
ragaszkodnak Istenükhöz. „Hogyha pedig rossznak látjátok azt, hogy szolgáljatok az Úrnak:
válasszatok magatoknak még ma, akit szolgáljatok....én azonban és az én házam az Úrnak
szolgálunk. A nép pedig felelt: Távol legyen tőlünk, hogy elhagyjuk az Urat, szolgálván
idegen isteneknek. Sőt inkább, az Úr a mi Istenünk, aki felhozott minket és Atyáinkat
Egyiptom földjéről...” (Józs.24:15-16). Józsué háromszor eskette meg a népet arra, hogy
hűek lesznek Izrael Istenéhez, majd le is írta mindezeket, hogy Mózes könyveivel együtt
bizonyságul szolgáljanak az Úrral való szövetségről.
A honfoglaló nemzedék, Józsué és a vének idején, „akik hosszú ideig éltek Józsué után”
(Józs.24:31) megmaradt Isten törvénye és szövetsége mellett, az ezt követő generációk
alatt viszont beteljesedett az a hitehagyás, amelyről Mózes jövendölt és amely ellen Józsué
egész életében küzdött.
Honnan ered, hogyan alakult ki Izrael népe?
Erre a kérdésre a kutatók nagyon eltérő válaszokat adnak. A sokszor éles vitákban a valódi,
tudományos érveket kiki saját meggyőződése (politikai, vallási, etnikai) szerint „rakja
sorba”. Egzakt módon bizonyítható álláspont nincsen.
92 Pl. lásd ezzel kapcsolatban: http://www.bible.ca/archeology/bible-archeology-altar-of-joshua.htm; 93 Ennek az eseménynek a pontos időpontját nem ismerjük. Mindenképpen kívül esik a honfoglalás



102
A témával kapcsolatban mára alapvetően négyféle elmélet alakult ki és létezik egymás
mellett.
1. A békés beszivárgás modellje
Az 1920-as, 30-as években vezető német bibliakritikusok, mint például Albrecht Alt és
Martin Noth a bibliai honfoglalás-történettel szemben megalkották saját elméletüket, a
„békés beszivárgás elméletét”. A kutatók a modern beduinok állattartási, vándorlási és
letelepedési szokásait vizsgálva következtetéseket vontak le az ókori izraeli törzsek
életmódjával kapcsolatban. Véleményük szerint a korábban csak állattartással foglalkozó
transzjordániai nomád törzsek legelőváltás közben tett vándorlásaik során összetalálkoztak
a letelepedett, fejlettebb kultúrájú, palesztinai városi életmóddal, amely megtetszett nekik.
Az ie.13. század folyamán lassan ők maguk is áttértek a földművelésre, feladták a
nomadizálást és kisebb városokat építettek a korábban lakatlan, de bővizű, termékeny
hegyvidékeken. Belőlük származott a zsidó nép. A bibliai könyvek honfoglalással
kapcsolatos utalásai utólagos betoldások, hogy egy „eredetmítosz” keretében igazolják a
zsidó nép ősiségét és területi igényeit. Szerintük az ószövetségi leírásokból pusztán annyi
lehet igaz, hogy izrael ősei valaha nomadizáló, sátorlakó pásztorok lehettek.
Az elmélet gyengeségét az adja, hogy régészetileg mindez nem igazolható, a megfigyelés
pusztán a 19. századi nomád beduinok megtelepedési viselkedésére alapoz. Ráadásul a
beduinok csak különlegesen szélsőséges körülmények között (aszály, éhínség, politikai
nyomás), kényszer hatására választották a megtelepedett életmódot, de ahogy alkalmuk
adódott rá, hamarosan visszatértek a nomád pásztorkodáshoz.
2. Parasztforradalom modell
1962-ben a michigani egyetem Ószövetség kutatója, G. E. Mendenthall egy új Izrael
elméletet dolgozott ki. Szerinte a zsidó nép kialakulása alapvetően társadalmi-politikai
változásokra vezethető vissza, amelyek az ie.13. században zajlottak Palesztinában. „Nem
volt olyan valódi honfoglalás Palesztinában, ahogy azt mi általában gondoljuk; hogy mi
történhetett valójában, azt a szekuláris érdeklődésű történészek szemszögéből, akiket csak
a szociális-politikai folyamatok érdekelnek, parasztforradalomnak nevezhetjük, amely során
támadás érte az egymásba kapcsolódó kánaáni városállamok hálózatát.” (Mendenthall,
szűkebben vett 7 évén, de a tartalmi egység miatt ide soroljuk és itt térünk ki rá.



103
G.E.: The Hebrew Conquest of Palestine. Biblical Archaeologist 25, 1962. 66-87.) A modell
szerint a síkvidéken élő földműves népesség egyes csoportjai az ie. 13. században
kiszakadtak a kánaáni társadalomból, hirtelen feltűntek a közép-kánaáni hegyvidéken és
sajátos „falusias” kultúrát alakítottak ki. Ez a Kánaán területén belül zajló, fegyveres
konfliktusokkal együttjáró népességmozgás okozta, hogy a hegyek között kialakult az új,
izraelinek nevezett kultúra.
Mendenthall koncepcióját 1979-ben Norman Gottwald, az amerikai Berkeley-n tanító
bibliakutató fejlesztette tovább. Mendenthall elméletét főként vallásszociológiai és néprajzi
megfigyelések alapján egészítette ki és a zsidó nép eredetét „szocio-kulturális és vallási
forradalomra” vezette vissza. Szerinte az ie. 13.-12. században a késő bronzkori társadalom
legalsó, elszegényedett rétegei (munkanélküli zsoldosok, nincstelenné vált parasztok és
pásztorok, fosztogató bandák stb.) rátörtek uraikra, a gazdag kánaáni városokra, és
területeket foglaltak el tőlük. Az újonnan formálódó csoportok összetartó ideológiája az
„Él”-kultusz volt. Hozzájuk kapcsolódhattak azok az Egyiptomból menekült sémi
néptöredékek, akik Jahve tiszteletét hozták magukkal. Később ez utóbbi népcsoportok
ideológiája vált meghatározóvá és került bele a Biblia történeti leírásaiba is.
A parasztforradalom modell hosszú évtizedeken keresztül nem terjedt el széles körben,
feltehetően Gottwald marxista beállítódása miatt. Emellett a koncepció régészetileg nem
igazolható, és főként az ideológiai aspektus tekintetében teljességgel csak feltételezéseken
alapul. Érdekes és jellemző, hogy ettől függetlenül manapság mégis ez az elmélet (a 3.
modellel kombinálva) a legelterjedtebb nézet izrael kialakulására vonatkozóan.
3. Fejlődésmodell
Az 1980-as 90-es évektől kezdődően Niels Peter Lemche és néhány más vezető kutató
régészeti megfigyelésekre alapozva azt állítja, hogy Izrael népének kialakulása pusztán a
Kánaán területén zajló belső társadalmi átalakulásokkal magyarázható. Ez a társadalom
evolúcióját valló modell azt feltételezi, hogy a bronzkori Kánaán városaiban kialakult egy
réteg (szegény földbérlők, és parasztok), akik idővel áttelepültek a kevésbé lakott
hegyvidéki területekre. A folyamat – szemben az előbbi elmélettel – békés volt. Az
elvándorlás kiváltó okát a késő-bronzkor végét jelentő nagypolitikai változásokkal, a
nemzetközi kereskedelem hanyatlásával és a városi közösségek hanyatlásával magyarázzák.
Az új, falusias településeken a kánaánitól eltérő kultúra fejlődött ki, azonban külső
ideológiai összetevői nem voltak a kultúraváltásnak, ugyanis maga a Jahve kultusz is



104
levezethető a kánaáni vallásból. (!)
A régészeti bizonyságok ezzel az elmélettel kapcsolatban sem egyértelműek, továbbá az
ideológiai váltás feltételezése sem kellően alátámasztott.
4. Hódítási modell
Ez a legrégebbi elmélet, amely a bibliai leíráson alapul. Azonban ahogy korábban már
utaltunk rá, manapság a kutatók döntő többsége tagadja, hogy az Ószövetségben
megörökített Józsué vezette honfoglalás megtörtént. Ez nem volt mindig így. A bibliai
régészet egyik nagy formátumú alakja, William Foxwell Albright évtizedeken keresztül
kutatta a zsidó honfoglalás nyomait a palesztinai városok régészeti rétegeiben. Elmélete
szerint a bibliai leírás megbízható, az Egyiptomból kimenekülő izraeli törzsek az ie.1200-as
években nyomultak be Kánaánba és egyes városait elfoglalták. Ugyanezt az álláspontot
vallotta Izrael állam megalakulása után az első régész generáció, főként Yigael Yadin, aki
ásatásai során a települések rétegtanában tudatosan kereste (és hite szerint meg is találta)
a Józsué vezette honfoglaló zsidók nyomait: Hácórban, Béthelben, Debírben és Lákisban.
Így írt erről: „Régészetileg széles körben bizonyított, hogy a késő bronzkor végén (ie. 13.
század) a félnomád izraeliták számos kánaáni várost elpusztítottak,, aztán ezek romjain
fokozatosan és lassan megépítették saját településeiket és elfoglalták az ország többi részét
is.” (Yadin, Yigael: Is the Biblical Conquest of Canaan Historically Reliable? Biblical
Archaeology Review 8, 1982. 16-23.) A későbbi évtizedek folyamán azonban ez az elmélet
tarthatatlanná vált, ugyanis a legtöbb feltárt izraeli városban nem volt igazolható az i.
e.1200-as években bekövetkező pusztulás, illetve az izraelita népesség ezt követő
megtelepedése.
Három régészeti érv a zsidó honfoglalással kapcsolatban
Legvégül meg kell említenünk, hogy van néhány olyan kutató94 is, akik (a legutóbb említett
modell híveihez hasonlóan) elfogadják a honfoglalás történelmi hitelességét, ennek
nyomait azonban a bibliai kronológia által meghatározott időpontban, az i. e. 1400-as
években keresik. Ez a nézet alapvetően három régészeti érven alapul, ezeket tekintjük át
röviden.
94 Az ezen kutatók által vallott álláspontok nem egyezőek. Jegyzetünkben egy homogénnek ható összegzést közlünk. Lásd. pl. Gleason Archer, John J. Bimson, David Livingston, Paul R. Ray stb.



105
1. Merneptah sztéléje
Az első érv, amelyet valójában egyetlen modell sem vesz figyelembe, hogy izrael már mint
népcsoport létezett az i. e. 1200-as években, ezért kialakulása mindenképpen ennél
korábbra tehető. Bizonyítékul szolgál erre Merneptah fáraó úgynevezett „Izrael-sztéléje”,
amely Izrael népének létrejöttével kapcsolatban az egyetlen Biblián kívüli történelmi nyom,
amit mindenki elfogad.
Az Újbirodalom XIX. dinasztiájának fáraója, Merneptah, kb. i. e. 1220 körül egy emlékkövet
állíttatott fel Thébában, amely az uralkodó egyik kánaáni hadjáratának őrzi emlékét. A
sztéle felirata a legyőzött területek, városok és népek között izraelt is megemlíti: „Az idegen
fejedelmek le vannak verve, és így szólnak: „Békét!”. Egy sem emeli fel fejét a kilenc íj közül
Líbia el van pusztítva. Hatti békességben van. Kánaán gonoszul ki van fosztva. Askelont
elhurcolták, Gézert megragadták, Jenoámot nem létezővé tették. Izrael népe elpusztítva,
nincsen magja. Hurru Egyiptom özvegyévé lett. Minden ország egyesül békeséégben. Felső
és Alsó-Egyiptom királya, Mernaptah, aki élettel van megajándékozva, mint Ré, mindennap,
leverte mindazokat, akik vándoroltak.” (ANET 378)
2. Amarnai-levelek
IV. Amenhotep (Ehnaton) fáraó fővárosában, Tell el-Amarnában, egy ékírásos királyi
levéltárt fedeztek fel 1887-ben. Számos agyagtáblára írt „levél” az i. e. 1400-as, i. e. 1300-as
évek kánaáni városállamainak királyaitól származik, akik sürgős segítséget kértek az
egyiptomi udvartól az országukat elözönlő „'apiru”-kal szemben. Sokan vitatták és vitatják
ma is, hogy mit jelent az egiptomi 'apiru, vagy babiloni „habiru”/„hapiru” kifejezés. Mára az
az általános nézet, hogy a szó maga egy társadalmi réteg megjelölésére szolgált.
Egyiptomban leginkább a rabszolgákat, a jövevényeket, illetve a gyülevész, fosztogató
csoportokat értették alatta. A zsidók egyiptomi tartózkodásuk jó részében „'apiru”
státuszban voltak. Elképzelhető, hogy ez a név népnévként is rájuk ragadt, így lettek „ibri”
k, azaz héberek. Az „'apiru”, „habiru” kifejezés tehát általában nem etnikumot jelölt,
azonban a héber népnév feltehetően ebből a szóból is levezethető. Amennyiben ez a
következtetés helyes és a honfoglalás bibliai dátumát is elfogadjuk, akkor az amarnai
levelek Kánaán héber elfoglalásának közvetett bizonyságai lehetnek. Arról tanúskodnak,
hogy a kánaáni városok a benyomuló idegen törzsek ellen kétségbeesetten igyekeztek
segítséget kérni az egyiptomi udvartól, ahonnan azonban érdemi támogatást és választ



106
nem kaptak.
„Sok kiváló szakértő, akik alaposan átvizsgálták az anyagot, bizonyossággal azonosítják az
amarnai levelezés habiruit a Józsué hadseregében lévő zsidókkal. Edward Meyer
...bizonyítékként arra a tényre hivatkozik, hogy azok a városok, amelyeknek a kormányzói
Egyiptommal leveleztek, az amarnai iratok szerint Megiddó, Askelon, Akkó, Gézer és
Jeruzsálem voltak, pontosan azok a városok, amelyeket a zsidók később foglaltak el.
Másfelől, ahogyan F Böhl...rámutatott, azok a városok, amelyek a zsidó előrenyomulás
következtében már elestek, vagy Józsué hadseregének szövetségeseivé váltak, nem vettek
részt a levelezésben, olyan városok, mint Jerikó, Beérseba, Bétel, Gibeon és Hebrón. A
Jahvéval való szövetség megerősítésével kapcsolatban, amely Ébál és Gerizim hegyénél,
Sikem közelében történt (vö. Józs. 8:30-35), egy rendkívül lényeges adalék, hogy a
jeruzsálemi Abdi-Hepa megvádolta a város vezetését azzal, hogy átálltak a habiruk
oldalára. (EA 289): 'Vagy mi is úgy tegyünk, mint Labaju, aki Sikem földjét átengedte a
habiruknak?'” Gleason Archer: Az ószövetségi bevezetés vizsgálata, KIA, Budapest, 2001,
319.o.)
Az amarnai levelek Józsué és Bírák könyveivel megegyezően arra mutatnak, hogy Kánaán
„habiruk” általi meghódítása fokozatosan történt.
3. A palesztinai városok pusztulásrétege
Régi-új feltárások azt mutatják, hogy Palesztina területén több olyan nagyváros is van,
amely i. e. 1500-1400 között részben, vagy egészben elpusztult. Ugyanakkor a kultúra is
részleges változásokon esett át. Ezért újabban egyes kutatók, ha csak óvatosan is, de
összekapcsolják ezeket a pusztulásrétegeket a zsidókkal és felvetik az i. e. 1400-as évekre
tehető honfoglalás lehetőségét. „Több olyan érv, amely miatt a honfoglalás bibliai dátumát
elvetettük, ma már nem tartható...A honfoglalás i. e. 15. századi dátumával kapcsolatban
az a legfőbb probléma, hogy ennek a századnak a végén teljesen hiányoznak a fegyveres
honfoglalásra utaló bizonyságok. A válaszomban én megpróbáltam rámutatni (utalás saját
könyvére), hogy a bizonyítékok csak akkor hiányoznak, ha feltesszük, hogy a középső
bronzkor végén a megerődített kánaáni városok elpusztultak. Ezt az eseményt
hagyományosan ie. 1550-1500 közé datálják és az egyiptomiak hadjárataihoz kapcsolják.
Ha elfogadjuk állításom valószínűségét, akkor a tradicionális érvekkel szemben felmerülhet,
hogy ezek a városok tulajdonképpen jó száz évvel később semmisültek meg és támadóik az



107
érkező izraeliták lehettek. Szükség van még időre, amikorra a végső eredményeket (már ha
egyáltalán ebben a témában el lehet érni ilyesmit) ki tudjuk mondani, de ez a megközelítés
jelenleg ígéretesnek tűnik...”
(forrás: http://www.biblicalstudies.org.uk/article_canaan_bimson.html)
Városlakók és nomádok
A zsidó honfoglalással kapcsolatban mindezeken túlmenően még azt is meg kell
jegyeznünk, hogy
Józsué és Bírák könyve leírása szerint a honfoglalás nem érintette az ország minden
pontját, illetve hitbeli okok miatt nem vált teljessé. Az „Ígéret földjének” eredeti határait
(V.Móz.11:24) csak Dávid királysága idején érték el.
A honfoglalás után a zsidóság nomád - félnomád életmódja megmaradt. Nyájaikkal a
kevésbé lakott, magasabb területekre húzódtak és csak kisebb településeket hoztak létre. A
korábban már elfoglalt nagyvárosokkal jó 200 éven keresztül mit sem törődtek, ezért azt
ismét kánaáni és egyéb néptörzsek népesítették be (lásd pl. Háczór, Lákis, Megiddó
esetében). „Nyugodtan kijelenthetjük, hogy a levelek által szolgáltatott datok szerint a
zsidó honfoglalás üteme igencsak lelassult a kezdeti, egyesült erőkkel elért sikerek után...A
kor másik jellegzetessége az egyiptomi hatalom állandósága volt, legalábbis a Kr. e.
tizenkettedik század elejéig...Józsué és a Bírák könyve nem említi a Palesztinán
keresztülhaladó kereskedelmi útvonalak egyiptomi ellenőrzését...John Garstang felállított
egy elméletet...miszerint amikor egyiptomi csapatok ellenőrizték a legjelentősebb
kereskedelmi útvonalakat, ez mindenképpen fékezte a kánaánita népek támadó kedvét
anélkül, hogy gyökeresen megváltoztatta volna a zsidók életét, akik a honfoglalás korai
szakaszában egyébként a hegyvidéken maradtak. (vö. Bír. 1:9)” (Archer i.m. 331.o.)
Talán ez a magyarázata annak, hogy régészeti szempontból az „izraeli” etnikum egészen a
vaskor kezdetéig (az i. e.1200-as évekig) gyakorlatilag megfoghatatlan Kánaánban, majd
aztán egyszerre több helyen is felbukkan. Az átmenetet jelentő két évszázad idején a
kánaáni etnikumú városok közt, élő nomád, félnomád héber népesség folytonos
konfliktusban állt a civilizált települések lakóival. Ezt az urbánus-nomád ellentétet
tanúsítják a történeti források és a fentiekben már láttuk, hogy ezt a válságot a legtöbb
modell-felállító kutató is feltételezi a bronzkor végi kánaáni társadalomban.
7. A bírák kora



108
A zsidó teokrácia
A honfoglalás után 350 éven keresztül (kb. i. e. 1400-1050 között) bírák irányították Izrael
népét. A bírák az egész nép, vagy egyes törzsek Isten által választott vezetői voltak. A
bíraság intézménye korábban is ismert volt a zsidóság körében, bár más „funkciókat”
foglalt magában, mint a honfoglalás után. Az első bírákat még Mózes választotta, hogy
segítsenek ítélkezni a nép ügyes-bajos dolgaiban, ugyanakkor feltehetően katonai vezetők
is voltak. (vö. II.Móz.18:25-26). A bírák választásának rendszere Józsué idejében is
megmaradt, de mellettük már további vezetőket is említ a Biblia. A Józsué korabeli
társadalom főbb, (nem vallási) tisztségviselőinek legteljesebb listáját Józs.23:2-ben
olvashatjuk: „Előhívta ekkor Józsué az egész Izraelt, annak véneit (záken), fejeit, (rós), bíráit
(sáfet) és felügyelőit (str)...”.
Józsué halála után, a bírák korától kezdődően egy Isten által választott bíra feladatköre
sokrétűbbé vált. Az igazságszolgáltatás, a polgári élet irányítása és a katonai vezetés
feladatain túl, egyfajta népvezérek, vallási reformerek, Isten követei és közvetítői is voltak.
Alapvetően Isten törvényét, a mózesi törvényeket kívánták betartatni Izrael fiaival. Ezt az
államformát, amelyben Izrael ekkor élt, teokráciának nevezzük, amelynek jelentése „Isten
uralom”. Az állam berendezkedésének alapja és lényege Isten törvénye volt, a bírák
vezetése idején (elvileg) az Ő akarata érvényesült. Az állami és vallási funkciók
összeolvadtak, amiképpen a civil és vallási törvények is.
A Biblia lelki szempontból úgy mutatja be ezt a korszakot, mint amire a ciklikusság volt
jellemző.
A honfoglalás csodáit átélő nemzedék halála után a nép többsége elkényelmesedett. Bár a
honfoglalás törzsenkénti feladatai még nem fejeződtek be, ők mégsem követték atyáik
útját, inkább kiegyeztek a helybenlakókkal. Adófizetőkké tették őket, (pl. Bír.1:28,31,33,35)
és megengedték, hogy gyermekeik kapcsolatba kerüljenek a kánaáni kultúrával,
szokásokkal és vallással. Hamarosan vegyes házasságok köttettek és beteljesedtek Isten
előre megjövendölt figyelmeztetései: „...ha ... ragaszkodtok e népek maradékaihoz,
amelyek itt maradtak közöttetek; és sógorságot köttök ővelük és összeelegyedtek ővelük és



109
ők veletek: Bizonnyal megtudjátok majd, hogy az Úr a ti Istenetek ki nem űzi többé e
népeket előletek; sőt inkább lésznek ti néktek tőrré és hurokká oldalaitokban ostorrá,
szemeitekben pedig tövisekké....” (Józs.23:12-13) A kánaáni népekkel való együttélés
legmegrontóbb hatása (a halálos „tőr” és „hurok”) az volt, hogy a zsidóság nagy része
fokozatosan átvette a kánaáni vallás szokásait és eltávolodott a Teremtő Istentől. Izrael
területén is Baál magaslatok és Aserának szentelt ligetek létesültek, a nép bálványimádásba
merült. A hitehagyás következtében Isten kénytelen volt magára hagyni népét, amely ezért
folyamatos támadásoknak volt kitéve. A nyomorúság éveiben a zsidók újra visszataláltak
Istenükhöz, aki ekkor egy bírát választott közülük. A bíra megszabadította Izraelt
ellenségeitől, azonban halála után a nép ismét elhagyta az Úrral kötött szövetséget és
idegen isteneknek szolgált. A lelki hanyatlást újból a nyomorúság évei követték és a ciklus
kezdődött előről. (Bír.:2:11-21).
Az alábbiakban áttekintjük a Biblia által megnevezett bírákat. A korszak kronológiája
teljességgel bizonytalan. A bírák sokszor átfedésben, egy-egy törzs, vagy törzsszövetség
felett uralkodtak, ezért a bírák uralkodási éveit összeadva nem jutunk kronológiailag helyes
eredményhez.
Otniél (Bír.3:8-11 és Bír.1:11-13)
Otniél Káleb öccse és egyben veje is volt. Még Júda törzsének földfoglalása idején kitűnt
bátorságával, így nyerte el Káleb leánya, Aksza kezét. „Az Úr lelke volt rajta” (Bír.3:10) a
későbbiekben is, így alkalmassá vált arra, hogy Isten bírává tegye Izrael fölött, amikor a nép
már nyolc éve nyögte egy mezopotámiai uralkodó igáját. Otniel vezetésével a zsidóság
sikerrel verte vissza az északi támadókat és a föld negyven évig megnyugodott a harcoktól.
Ehud (Bír.3:12-30) és Sámgár (Bír.3:31)
Otniél halála után Izrael fiai elfordultak Istentől, ezért az Úr megengedte, hogy a moabiták
és ammoniták szövetséges csapatai elfoglalják a „Pálmák városát” (Jerikót). A
kulcsfontoságú város elvesztése után a moabiták tizennyolc éven keresztül uralkodtak
Izrael törzsei (valószínűleg a déli törzsterületek) felett. Amikor a nép sok szenvedés után
megtért a bálványimádásból, Isten szabadítót küldött a benjáminita Ehud személyében.



110
Ehud csellel megölte a moabiták királyát, majd összegyűjtve Izrael érintett törzseit,
visszaszorította az ellenséget a Jordánon túlra. Ehud bátor tettével nyolcvan éves békét
hozott népének. Feltehetően ezalatt a nyolcvan év alatt, Ehud halála után Sámgár lett a
bíra a nyugati területeken, aki a tengerpartól induló filiszteus benyomulással szemben
vette fel a harcot sikeresen.
Kik voltak a filiszteusok?
A Biblia filiszteusoknak, az egyiptomi források gyűjtő néven „tengeri népek”-nek nevezték
azokat a görög szigetvilágból érkező hajós népeket, akik i. e. 1200 körül elárasztották a
termékeny félhold területét. Feltehetően nagy éhínség miatt, több hullámban indultak
útnak hazájukból, hogy élelmet és új otthont találjanak. Jellegzetes, kacsafej-oromzatos
hajókon, a szárazföldön pedig szekereken érkeztek és csak az egyiptomi birodalom tudta
megfékezni inváziójukat. III. Ramszesz fáraó Medínet-Habu-i tamplomának falán
képregény-szerűen örökítette meg a „tengeri népek” felett aratott szárazföldi és tengeri
győzelmét. A peleszetek (filiszteusok) a legyőzött „tengeri népek” egy törzsét alkották. Az
egyiptomi ábrázolásokon sajátos fejdíszt és bojtos, rövid szoknyát viselnek. Az egyiptomi
kormányzat bölcsen járt el a fogságba ejtett ellenséggel. Többségük zsoldoskatona lett az
egyiptomi hadseregben.95 A fáraó a „peleszet”, vagy filiszteus harcosokat és családjaikat
Egyiptom előterében telepítette le, hogy a legfontosabb tengerparti kereskedelmi utat (a
későbbi Via Maris-t) védjék. A filiszteusok öt nagyvárost hoztak létre (pentapolisz) és
állandó harcban álltak a szomszédos, zsidó törzsekkel. Ősi városaikat – Askelón, Asdód,
Gáza, Ekron és Gát – feltárták, mindegyik esetében igazolódott, hogy a bírák korától
kezdődően valóban a filiszteus törzsek központi városai voltak.96
Debóra és Bárák (Bír.4-5.fejezet)
Mindeközben északon is megengedte Isten, hogy Izrael fiait csapások érjék. A kánaáni
városok közül a honfoglalás idején Háczór volt a legjelentősebb. Noha a várost Józsué
seregei felégették, hamarosan újra felépült, megerősödött és a kánaáni népek fejedelmi
95 Újabb kutatások szerint a „tengeri népek” közé tartozó zsoldoskatonák már korábban is harcoltak az egyiptomi seregben és megjelentek Egyiptom kánaáni helyőrségeiben is. Feltehetően hozzájuk kapcsolhatóak a késő-bronzkori antropomorf agyagkorsós temetkezések. (Mazar, Amihai: The Archaeology of the Holy Land of the Bible (10 000-586 B.C.E.), The Anchor Bible Reference Library, Doubleday etc., 1992. 327.p.) 96 Bővebben a filiszteusokról lásd.: Nagy Viktória: A Biblia népei 3. rész. A filiszteusok. In: Sola Scriptura Lap 2011-3



111
városává vált. Királyuk, Jábin97 hatalma olyan nagy volt, hogy húsz éven keresztül adót
szedett az északi zsidó törzsektől is. Izrael fiai hosszú évek után megtértek Istenhez és
hozzá kiáltottak szabadulásért. Isten ekkor szabadítónak hívta el a Nafthali törzséből
származó Bárákot, aki azonban először vonakodott teljesíteni az Úr egyértelmű parancsát.
Izraelben ebben az időben szolgált Debóra, egy női próféta és bíra, akit nagy tisztelet vett
körül. Ő is kinyiltakoztatást kapott arról, hogy Bárák személyében szabadítót adott Isten,
ezért elküldte embereit a jövendő katonai vezetőhöz. Bárák őszintén elismerte, hogy
vonakodik hadba szállni és csak Debórával együtt hajlandó vállalni a csapatok vezetését. A
zsidók összegyűlt seregei Tábor hegye mellett, a Kison pataknál vették fel a harcot Jábin
seregeivel. Jábin legfőbb hadvezére Sisera volt, seregei erősségét pedig a vassal bevont
harci szekerek adták, amelyek félelmetes erővel tiporták el a gyalogos ellenséget. Bírák
könyve 5. fejezete, Debóra győztes csata után előadott diadaléneke ad magyarázatot a
zsidók fényes győzelmére: „Az égből harcoltak, a csillagok az ő helyükből vívtak Siserával. A
Kison patakja seperte el őket, az ős patak a Kison patakja! Végy erőt én lelkem! Akkor
csattogtak a lovak körmei a futás miatt, lovagjakik futása miatt...” (Bír.5:20-22) A dal
szerint a győzelem titka az volt, hogy Isten jól választotta meg az összecsapás helyét és
idejét. Feltehetően a Tábor hegyéről lezúduló csapadék megduzzasztotta a Kison patak
vizét, az áradás hullámai pedig elsodorták a harci szekerek lovait. A gyalogos zsidó csapatok
így fölénybe kerülhettek. Bárák Isten ígérete szerint győzelmet aratott ugyan, de
kishitűsége miatt diadala nem volt teljes. Két asszonnyal is osztoznia kellett a dicsőségben:
Debóra mindvégig mellette volt a csatában, az ellenség fővezérét, Siserát, pedig végül
menekülés közben egy másik asszony ölte meg. A Jézus által gyakran idézett mondás:
„Legyen néked a te hited szerint” (pl. Mát.8:13) elve Bárák esetében is érvényesült.
Nagyobb tapasztalatot is szerezhetett volna Istennel, de hite csak eddig emelte őt. A Kison
patak melletti győzelem után negyven évig nyugalom volt északon.
Gedeon (Bír. 6-8. fejezet)
A déli területek hitehagyása miatt Isten újabb, nehéz próbát engedett meg Izrael életében.
Déli szomszédaik, a midianiták, időről időre megtámadták és kifosztották városait és falvait.
Nagy volt az éhínség, sokan a hegyekben rejtőztek el a portyázó csapatok elől. A hét évig
tartó csapások súlya alatt a zsidók Isten ellenes lázadása megtört, Teremtőjükhöz kiáltottak
97 Jábin volt a háczóri király neve a honfolalás idején is. Ezért többen feltételezik, hogy a Jábin név nem személynév volt, hanem a „királyi” rang megnevezésére szolgált. (Lásd. G. Archer i.m. o.)



112
segítségért. Isten egy prófétát küldött a néphez, aki emlékeztette őket Isten korábbi
szabadító tetteire, de saját hitehagyásukra is.
A szabadító mindeközben már a nép között élt. Manassé törzsében Joás legkisebb fiára,
Gedeonra esett Isten választása, akit ezekben a nehéz években is foglalkoztatott a kérdés:
hogyan kerülhetett a választott nép ilyen nyomorúságba. Gedeont Isten angyala kereste
meg, amikor épp titokban egy kis gabonát csépelt földjük mellett a pajtában, hogy
megmentse azt a midianita fosztogatók elől. Isten követe felszólította, hogy vegye fel a
harcot az ellenséggel, mert az Úr vele lesz. Gedeon vágyott a szabadulásra, hitt is Isten
szabadító erejében, de nem volt biztos önmaga felől. Ezért jelet kért Istentől, hogy biztos
lehessen abban, Isten valóban őt, nemzettsége legszegényebb, családja legkisebb tagját
hívta el erre a rendkívüli feladatra. Gedeonra nem véletlenül esett Isten választása. A bibliai
leírásból kiderül, hogy családja bálványimádó volt, atyja egy oltárt építtetett Baálnak és egy
szent ligetet ápolt Aserának. Gedeonban mégis mélyen ott élt az istenfélelem és kételyeivel
együtt is benne volt a vágy az Úrral való kapcsolatra és szövetségre. Ennek bizonyságaként
első feladata az volt, hogy az atyja házánál lévő kánaáni kultuszhelyet számolja föl.
Gedeon ezt habozás nélkül megtette: lerontotta Baál oltárát és kivágatta Asera szent fáit.
Ezzel komoly szentségtörtést követett el. Másnap a falu lakói halálra keresték Gedeont.
Gedeon apja, aki jobban szerette fiát a bálványoknál, megfellebezhetetlen, bölcs válasszal
hárította el a bosszúra éhes híveket: „Baálért pereltek ti? Avagy ti oltalmazzátok-é őt? ...Ha
isten ő, hát pereljen ő maga, hogy oltára lerontatott.” (Bír.6:31) Gedeon sorsa ezzel eldőlt,
a falubeliek nem bántották, csak elnevezték Jerubbaálnak, ami annyit jelentett, hogy
„pereljen vele Baál”.
Gedeon bátorsága és hite kiállta a próbát. Alkalmassá vált arra, hogy Isten egy még
magasabb hitbeli tapasztalaton vigye át és felhasználja őt Izrael megszabadítására. Gedeon
Isten parancsa szerint követeket küldött Izrael törzseihez, hogy sereget gyűjtsön a
midianták ellen. Közben önmagával szembeni kételye továbbra is fennállt, ezért egymást
követően két – egymással ellentétes – jelet kért Istentől. Ahogy a Bibliában József
történetében az álmok kapnak kulcsszerepet, úgy Gedeon életében a jelek. De Gedeon
jelkérése nem hitetlenségből fakadt. Nem az az indíték vezette, amit Jézus későbbi
szolgálata idején elítélt: „Ha jeleket és csodákat nem láttok, nem hisztek” (Ján.4:48). Éppen



113
ellenkezőleg: Gedeon mély hitéből és Istennel szembeni félelméből fakadt
önbizalomhiánya, amelyet Isten megértett és türelemmel gyógyítgatott.
Gedeon felhívására Izrael törzseiből harminckétezer harcos érkezett. Isten azonban látta,
hogy hitben és bátorságban nem mindannyian alkalmasak arra a győzelemre, amelyet
nekik készített. „Több ez a nép, amely veled van, hogysem kezébe adhatnám Midiánt; Izrael
még dicskednék velem szemben, mondván: Az én kezem szerzett szabadulást nékem.”
(Bír.7:2) Isten ezért fokozatosan „leépíttette” Gedeon seregét. Az első szűrés azokat
távolította el, akikben nem volt elég bátorság. Gedeon az Úr parancsára még indulás előtt
felszólította a sereget, hogy aki fél, az térjen haza. A sereg rögtön tízezer főre apadt.
Második körben Isten azt vizsgálta, hogy ki mennyire céltudatos és tettre kész. Egy víz
mellett elhaladva Gedeon felszólította a seregét, hogy igyanak. Azokat, akik kényelmesen
lehasalva szürcsölték a vizet, hazaküldték, míg azokat, akik csak fél térdre ereszkedve, fél
kézzel, tenyerükből ittak és fél szemükkel továbbra is az ellenség jelenlétét kémlelték,
megtartották. Gedeonnak ezzel már csak háromszáz katonája maradt. Isten így már eléggé
kicsinek és erősnek tartotta a sereget ahhoz, hogy győzelmet adjon számukra. Tudta, hogy
a létszámában megfogyatkozott, de bátor, hívő és praktikus gondolkodású harcosai egyedül
csak benne fognak bízni és a győzelem sem teszi majd őket elbizakodottá, mert tudni
fogják, hogy az Úr szerezte azt.
Bizonyára nagy hitet igényelt Gedeontól, hogy közvetlen a csata előtt lemondjon serege
túlnyomó többségéről és azokat is hazaküldje, akik nem mentek el önként, hanem készek
lettek volna harcolni. Mégis bízott Istenben és engedelmeskedett utasításának. Isten
értékelte Gedeon engedelmességét és nem hagyta magára. Együtt érzett vele ebben a
nehéz, hitet próbáló órában és ezúttal maga ajánlott neki jelet, hogy bátorítsa. Egy
ellenséges katona álomlátása révén előre megjövendölte Gedeon seregének győzelmét.
Gedeon ezek után szánta rá magát arra, hogy háromszáz emberével kezdeményezőként,
váratlanul lerohanja a midianiták óriási táborát. Az éj leple alatt kis seregét három részre
osztotta, fáklyákkal és korsókkal szerelte fel őket, majd azt a parancsot adta, hogy
egyszerre zúduljanak rá az alvó midianita katonákra és csapjanak minél nagyobb és
félelmetesebb fényt és zajt. A váratlan rajtaütés összezavarta a midianiták táborát, akik
fejvesztve menekültek dél felé. Gedeon katonái üldözőbe vették a midianitákat és sokakat



114
megöltek.
Kik voltak a midianiták?
A Biblia szerint a midianiták ősatyja, Midián, Ábrahám második feleségétől, Keturától
született. (I.Móz.25:2) A zsidókkal rokon midianiták szállásterülete a Holt-tengertől délre,
az Arab-félsziget félsivatagos területin húzodott. A nomád-félnomád életmódot folytató
népcsoport a Bírák korában folyamatosan ellenséges volt Izraellel.
Gedeon diadala negyven éves békét hozott Izrael földjére. A győztes vezér népszerűsége
olyan nagy volt, hogy sokan királlyá akarták választani: „Uralkodjál felettünk te és a te fiad
és a te fiadnak fia, mert megszabadítottál bennünket a midianiták kezéből. És mondta nekik
Gedeon: Én nem uralkodom felettetek, sem az én fiam nem fog uralkodni rajtatok. Az Úr
uralkodik ti felettetek!” (Bír.8:22-23). Gedeon határozottan visszautasította az őt és
családját érintő megtiszteltetést. Válasza egyben figyelmeztetés is volt, amit a nép sajnos
sem akkor, sem később nem értékelt igazán: Izrael abban a kiváltságban részesülhet, hogy
maga Isten uralkodik felettük. Nincs szükségük más, emberi királyra.
Míg Gedeont szerénysége és alázata meggátolta abban, hogy önnön népszerűsége
megkísértse és elbuktassa, ugyanakkor egy másik területen súlyos hibát vétett. Talán az
atyai örökség (ahol saját szentélyük volt) vitte őt abba az irányba, hogy kultuszhelyet
létesítsen háza mellett – szándékai szerint Isten dicsőségére. A kultuszhely azonban a torz
vallásosság melegágyává vált. Tovább rontotta a helyzetet, hogy Gedeon követve a kor
szokásait rengeteg feleséget és egy ágyast is tartott.
Életében erős egyénisége féket vetett a konfliktusoknak, halála után azonban minden
összeomlott, amit felépített.
Abimélek királysága (Bír.9. fej.)
Gedeon kusza magánélete megtermette a maga rossz gyümölcseit. Ágyasától származó fia,
aki Sikhemben élt, atyja halála után elhatározta, hogy magához ragadja Gedeon örökségét.
Anyja rokonságát feltüzelve „holmi henyélő és hiábavaló embereket” (Bír.9:4) fogadott fel,
akikkel megtámadta Gedeon ofrai házát és megölette féltestvéreit. A mészárlást csak
Gedeon legkisebb fia, Jóthám élte túl. Sikhem és környéke lakói ezután minden



115
különösebb fenntartás nélkül a gyilkos Abiméleket megtették királyukká. Hálátlanságuk
egyaránt irányult Gedeon törvényes családja és Isten ellen: „És nem emlékeztek meg az
Izrael fiai az Úrról, az ő Istenükről, aki őket megszabadította minden ellenségeik kezéből
köröskörül. És nem cselekedtek irgalmasságot a Jerubbaál Gedeon házával, mind ama jók
szerint, amelyeket ő tett Izraellel. (Bír.8:34-35).
Isten történtekkel kapcsolatos véleményét Jóthám, Gedeon életben maradt fia
közvetítette, aki a Sikhem melletti Garizim természetes adottságait felhasználva, (lásd a
honfoglalás idején itt elmondott áldás és átok szövegét), a hegyről kiáltotta szét a
sikhemieknek szánt üzenetét. A példázat egyértelműen a város lakóinak hálátlanságáról és
az emiatt várható közeli ítéletről szólt. (Bír.9:7:21)
Három esztendővel később Abimélek és a sikhemiek között a gonoszságban született
szövetség megszakadt. A sikhemiek megelégelték Abimélek királyságát és titokban
csapatokat szerveztek ellene. Abimélek seregei azonban legyőzték a lázadókat, a Sikhem
erődjébe zárkozó menekültekre pedig rágyújtották a várost. A környék kisebb lázadó falvai
sem menekültek meg a sértett király haragjától. A testvérgyilkosságoknak sok ember esett
áldozatul. Egy kisebb erőd ostromakor végül maga Abimélek is elesett. Megalázó módon
egy asszony sújtotta agyon egy a város toronyából kivetett malomkővel. Miután a viszály
okát jelentő uralkodó meghalt, a harcok is véget értek.
Ez a rövid, véres néhány év jelentette a zsidóság első szembe találkozását a királyság
intézményével.
Jefte bírasága (Bír.10-12. fejezet)
Abimélek halála után újabb két bírát adott Isten Izraelnek, akikről nevükön kívül nem sokat
tudunk.
Az Izsakhár nemzettségéből származó Thóla huszonhárom évig ítélte Izrael nyugati törzseit,
míg Jáir, aki a Jordántól keletre lakott, nagyjából ugyanezen években teljesített szolgálatot
Gileád földjén. A nép azonban újra és újra elfordult Istenétől. Tévelygésük lelkileg egyre
nagyobb mélységekbe vitte őket. : „De az Izrael fiai újra gonoszul cselekedtek az Úrnak



116
szemei előtt, mert szolgáltak a Baáloknak és Astarótnak, és Szíria isteneinek, és Moáb
isteneinek, és az Ammon fiai isteneinek, és a filiszteusok isteneinek, és elhagyták az Urat, és
nem szolgáltak neki.” (Bír.10:6)
Isten újabb csapásokat engedett meg a nép életében, hogy ezáltal visszataláljanak őhozzá.
Tizennyolc évnyi nyomorúság után kezdtek csak komolyan Istenhez kiáltani, aki
bűnbánatuk őszinteségét látva végül új bírát támasztott közülük.
Isten választása egy a társadalomból kirekesztett, de mégis a jóra vágyó férfira, Jeftére
esett. Jefte Gileád törvénytelen fia volt, akit féltestvérei atyjuk halála után elűztek a háztól.
A nincstelenné váló fiatalember elmenekült a környékről és hozzá hasonló földönfutókhoz
csatlakozva zsákmány után portyázott Izrael ellenségei földjén. Jefte idővel híres és
tehetséges katona lett.
Gileád földje
Neve jelentése: szirtes, szakadékos vidék. Izráel Jordántól keletre fekvő birtoka volt, amely
a Genezáret-tó déli partjától a Holt-tenger északi csúcsáig terjedt. Keleten sivatag
határolta. Mózes idejében sűrű erdő borította, és jó legelői is voltak. Kánaán
meghódításánál Gileád földje Rúben, Gád és Manassé féltörzsének jutott osztályrészül (V.
Móz. 3:13). Gileád híres volt balzsamolajáról (pl.Jer.8:22), amelyet Egyiptomba és Tíruszba
is szállítottak. (Bibliai nevek és fogalmak, forrás:
http://agost.dyndns.org/biblia/BIBN/g_h.html)
Évekkel később az ammoniták nagy sereggel törtek Gileád földjére. A törzs összegyűjtötte
ugyan csapatait, de nem talált megfelelő vezért a katonák irányítására. Végül megdöbbentő
következetlenséggel eszükbe jutott a hős Jefte, aki már annyiszor vezette diadalra
embereit. Követséget menesztettek hozzá és felkérték őt, hogy legyen Gileád fejdelme.
Jefte szinte nem hitt saját fülének: „Avagy nem ti vagytok-e, akik engem meggyűlöltek, és
kiűztek atyámnak házából? És miért jöttetek most hozzám a ti nyomorúságtoknak
idején?...Ha visszavisztek engem, hogy hadakozzam Ammon fiai ellen és kezembe adja őket
az Úr: igazán fejedelmetekké leszek?” Jefte szavai arról tanúskodnak, hogy nem csak bátor
katona volt, hanem az Úr szavára fogékony és népe sorsával törődő ember is, aki



117
ugyanakkor kellő bölcsességgel járta körül a kérdést, hogy mire is számíthat esetleges
hazatérése esetén. Nem vakította el a felkínált tisztesség, látta annak árnyoldalait is.
Miután a gileádi követek minden biztosítékot megadtak, Jefte visszatért népéhez.
Bármennyire megalázták is a múltban, túl tudott emelkedni sérelmein és körültekintően
látott hozzá feladatához. Először békésen próbálta rendezni az ammonitákkal való vitát.
Üzenetet küldött az ellenség táborába és felszólította őket a hazatérésre. Utalt arra, hogy
Isten a honfoglalás idején nem engedte a zsidóságnak, hogy ártsanak a velük rokon
népcsoportnak. Ez a föld akkor nem az ammoniták birtokában volt, hanem az
emóreusokéban és Isten maga űzte ki őket a választott nép elől. „És amikor az Úr, az Izrael
Istene maga űzte ki az emóreusokat az ő népe, Izrael elől, most te akarnád azt elfoglalni?
Hát nem úgy van-é, hogy amit bírnod adott néked Kámos98, a te istened, azt bírod?! Mi meg
azoknak az örökségét bírjuk, akiket az Úr, a mi Istenünk űzött ki előlünk.” (Bír.11:23-24.)
Jefte egyszerű logikával próbálta elejét venni az ammonita hadjáratnak, ugyanakkor a két
nép istenének összehasonlítása már a zsidóknak is tanulsággal szolgált. Ha az ammoniták
vezetőiben lett volna kellő alázat, akkor a múltba visszatekintve elismerték volna a zsidók
követeinek igazságát, ehelyett azonban elutasították azt.
Jefte ezek után felkészült a harcra. Isten lelke segítségével összegyűjtötte seregét, majd a
csata előtt az Úrtól kért további megerősítést. Fogadalmat tett, hogy ha győzelmet arat,
akkor bármi, ami hazatérve legelőször kijön házából, az egészen az Övé lesz. Isten
segítségével a zsidó seregek végül visszaszorították az ammonitákat, azonban Jefte őszinte,
de elhamarkodott ígérete nem várt tragédiát szült. Otthonába hazatérve tulajdon
leányával, egyetlen gyermekével találkozott szembe legelőször, aki atyja győzelme
tiszteletére ünnepséget rendezett és örömmel sietett elé. A Biblia szerint az Istennek tett
ígéret szent dolog. Nem visszavonható, éppen ezért nem szabad elhamarkodni. „Inkább ne
fogadj, hogynem fogadj és ne teljesítsd be!” (Péld.5:5). A felelőtlen ígéret és eskü bűn.
Jefte erős hitét bizonyította, hogy meg sem fordult a fejében az, hogy visszavonja Istennek
tett fogadalmát. Mélységes szomorúsággal – hiszen családját ezzel kihalásra ítélte – de
98 Kámos tulajdonképpen a kánaáni Baál ammonita megfelelője volt.



118
őszintén tárta leánya elé ígéretét. Jefte leánya méltó volt atyjához, azonnal elfogadta a
beleegyezése nélkül, de Istennek tett fogadalom betöltését. „Atyám, ha fogadást tettél az
Úrnak, úgy cselekedjél velem, amint fogadtad, miután az Úr megadta az ellenségeiden, az
Ammon fiain való bosszút.” (Bír.11:36)
De miben is állt Jefte fogdása? Sokan azt feltételezik, hogy mivel Jefte az Istennek tett
fogadalmában az „ólah”, azaz az egészen égőáldozatra utaló kifejezést használta (vö.
Bír.11:31), ezért leányát ígérete szerint tűzben áldozta meg Istennek. Ez az értelmezés
azonban teljesen félrevezető. Az alábbiakban felsorolunk néhány érvet, amely cáfolja azt,
hogy ebben az esetben emberáldozat történt volna99:
6. A Biblia Istene szigorúan tiltotta az emberáldozatot (lásd pl.III.Móz.18:21; 20:1-5;
IV.Móz.12:30-31). Noha a mózesi törvények értelmében minden termés első
zsengéje és minden élőlény első szülöttje Istené volt, az Istennek szentelt
embereket állatokkal kellett megváltani. (II.Móz.13:2 vö. IV.Móz. 31:40-41) Ez a
kifejező tanítás előre utalt a megváltás titkára. Ábrahám és Izsák áldozatának
története is csak ezen az eszmei háttéren értelmezhető. Jefte, aki mindenben Isten
kedvét kereste, minden bizonnyal tisztában volt ezzel. Nem tett volna olyat, ami
Isten szavával ellentétes.
7. Jete leánya szavaiból kitűnik, hogy mielőtt a fogadást betöltötte volna, visszavonult
a hegyekbe barátnőivel, hogy szüzességét sirassa. Ha arról lett volna szó, hogy
hamarosan meghal, valószínűleg nem azt siratta volna, hogy szűz maradt, hanem
azt, hogy hamrosan elveszíti az életét. (Bír.11:37)
8. Bír.11:39 verse egyértelműen megfogalmazza, hogy miben állt Jefte leányának
áldozata: „...és betöltötte az őfelőle való fogadást, amelyet tett (Jefte), és ő soha
nem ismert férfiút”.
Ebből is az tűnik ki, hogy a fogadás beteljesítése ebben az esetben azt jelentette
(lévén emberről és nem állatról szó, ahogy azt Jefte eredetileg gondolta), hogy
leánya egészen Istené lett, azaz soha nem ment férjhez, Isten szolgálatában élte le
egész életét.
99 A témával kapcsolatban ajánljuk Vankó Zsuzsanna cikkét a Sola Scriptura Teológiai Szakfolyóirat 2001/1-2 számában. (Megvalósítható-e a prekoncepciók nélküli exegézis a Jefte-történet esetében?)



119
9. Szintén az eberáldozat ellen szól a 11. fejezet végén az a mozzanat is, miszerint Jefte
leányának tette olyan tiszteletre méltó volt mások előtt, hogy barátnői és Izrael
leányai évente elmentek hozzá és ünnepet rendeztek, így emlékeztek meg apa és
leánya Istennek tett őszinte és tiszta áldozatáról.
10. Tovább erősíti ezt az értelmezést az, hogy Pál apostol a hithősök közé sorolta Jeftét
(Zsid.11:32), amit egy Isten törvényét megszegő, gyermekét meggyilkoló apával
nem tett volna.
Jefte a történtek után még hat esztendőn át volt Izrael megbecsült bírája Gileádban.
Élettörténete jó példája annak, hogy egyedül Isten képes meglátni, kiben mi rejlik, ki milyen
ember lehetne valójában. Jeftét törvénytelen származása miatt társai kivetették maguk
közül. Megbélyegzett volt születésétől fogva. Akár teljesen elkallódhatott volna az őt
körülvevő, „henyélő emberek” (Bír.11:3) között, de Isten kiemelte őt azzal, hogy egy
rendkívül nehéz, de megtisztelő feladatot kínált fel neki. A próbák súlya alatt Jefte
következetes, felelősségteljes férfivá vált, aki példát mutatott népének hűségben és valódi
istenfélelemben.
Sámson, a nazíreus bíra (Bír.13-16. fejezet)
Jefte után három kevésbé ismert bírát említ meg a Biblia. Ibsán a Júdabeli Betlehemből hét
évig, Élon Zebulon törzséből tíz évig, az efraimita Abdon nyolc évig töltötte be ezt a
tisztséget. Haláluk után Izrael talán legellentmondásosabb bírája lépett hivatalába.
A nép hitehagyása ekkoriban már hosszú évtizedek óta tartott, Isten ezért negyven éves
filiszteus elnyomást engedett meg Izrael földjén. A szabadítást hozó bíra Dán törzséből,
Czóár városából származott. Szülei különleges üzenetet kaptak Istentől, amely felkészítette
őket gyermekük érkezésére és elhívására. Édesanyja már a terhesség ideje alatt is fokzottan
figyelt arra, hogy csak tiszta ételt vegyen magához és kerüljön minden alkoholos italt. A
korábban meddő asszony hűségesen követte az Úr tanácsát, ahogy férje, Manoah is, aki
megható szavakkal könyörgött Istenhez: „Kérlek Uram! Az Istennek az az embere...jöjjön el
ismét hozánk, és tanítson meg minket, hogy mit cselekedjünk a születendő gyermekkel.”
(Bír.13:8). A Biblia szerint szülővé válni isteni ajándék, ugyanakkor soha le nem tehető



120
felelősség is. Megdöbbentő, hogy több ezer évvel a modern orvostudomány létrejötte előtt
Bírák könyve beszél arról, hogy egy megfogant életet már a születés előtt óvni kell és egy
anya terhesség alatti életvitele kihat gyermekére is. Sokan ma sem veszik komolyan ennek
az állításnak az igazságát. Manoah és felesége azonban (férfi és nő együtt!) közösen
készültek fel a gyermek felelősségteljes fogadására. Ez a bibliai szakasz talán a történetírás
legkorábbi feljegyzése a terhesség-gondozásról és egy apa és anya közös gyermekvárásáról.
(Bír.13:3-6,8, 12-14)
A megígért gyermek, Sámson, születésétől fogva Istennek szentelt nazíreus volt. Bort és
részegítő italt nem ihatott, tisztátalan ételt nem ehetett. Szülei az igaz hitre nevelték kicsiny
korától fogva. A gyermek Úrhoz tartozását jelképezte az is, hogy haját sohasem vágták le.
(vö. IV.Móz.6. fejezet). Az egészséges életmód és Isten különleges áldása révén Sámson
felnőtt korára szinte emberfelettien erős lett. Alkalmassá vált arra, hogy a filiszteusok ellen
sereget toborozzon, harcoljon és kiűzze őket Izrael földjéről. Sámson azonban egészen más
terveket forgatott a fejében. Hiába volt az atyai ház minden tiszta elve és nevelése, a fiatal
férfi felnőttként már nem követte azt. A saját maga által választott úton járt.
A világ egyik legerősebb emberének legnagyobb gyengéjét a szép nők jelentették. Szüleit
váratlanul érte az a hír, hogy fiuk a filiszteusok leányai közül választott magának feleséget.
„És mondta neki az ő atyja és anyja: Hát nincsen a te atyádfiának és az én egész
háznépemnek leányai között nő, hogy te elmégy, hogy feleséget vegyél a körülmetéletlen
filiszteusok közül?” (Bír.14:3) Sámson azonban hajthatatlan volt ebben a kérdésben.
Minden mélyebb érzelmi, értelmi, ismeretbeli indíttatás nélkül, pusztán a szeme alapján
döntött: „Őt vegyétek nékem, mert csak ő kedves az én szemeim előtt.” (Bír.14:2). Egy
eltérő értékekkel rendelkező fiatal pár esetében elkerülhetetlen, hogy egymást követik a
viták és konfliktusok. Sámson és választottja esetében ez már a lakodalom idején
kiütközött. A mulattság hét napon keresztül tartott, ahol Sámson egy megfejthetetlen
találós mesét adott fel filiszteus vendégei számára. A nem egészen ártatlan tréfálkozás
véres folytatásba torkollot. A filiszteus férfiak semmiképpen nem akartak kudarcot vallani a
zsidó vőlegény előtt, ezért rávették az ifjú feleséget, hogy tudja meg a férjétől a megoldást.
A filiszteus lány taktikája egyszerű és célravezető volt: kifárasztotta Sámsont folyamatos
sírdogálásával és kérdezősködésével. Sámson így végül elárulta feleségének a megfejtést,



121
aki azt gyorsan tovább adta filiszteus rokonságának. A lakodalom utolsó napján így Sámson
maradt szégyenbe. A becsapott férj zaklatottan és dühösen távozott a lakodalomról,
megölt jó pár filiszteust és magára hagyta feleségét. Néhány nappal később, amikor
indulatai már lecsillapodtak, Sámson visszatért feleségéhez, hogy kiengesztelje őt.
Legnagyobb felháborodására azonban a filiszteus leányt apja már más férfihoz adta hozzá.
Sámson ezek után már teljesen szabadon engedte indulatait: „Teljességgel igazam lesz
most a filiszteusokkal szemben, ha kárt okozok nekik” (Bír.15:3). És innentől kezdve Sámson
gyilkos indulattal szállt szembe minden filiszteussal. Hamarosan Izrael bírája lett, akinek
hatalmas erejét mindenfelé tisztelték, annak ellenére, hogy ő maga zabolátlan érzelmei és
indulatai foglya maradt. Ez a lelki gyengeség aztán tönkre tette egész életét. Egyre többet
engedett meg magának, egyre merészebben távolodott el nazíreusi fogadalmától és Isten
törvényétól. Előbb egy gázai (filiszteus) prostituált nő házába járogatott, utóbb a szőlő és
borterméséről híres Sórek-völgyében (filiszteus terület) „szeretett meg” egy asszonyt,
Delilát. Delila lett Sámson veszte. Sámson nem tudott ellenállni a nő vonzerejének, ezért
újra és újra visszatért hozzá, annak ellenére, hogy a filiszteus asszony minden alkalommal
nagy fizikai ereje titkát firtatta. Amikor Sámson a kérdezősködésekre valmiféle hazug
választ adott, Delila azonnal kipróbálta, hogy valóban hatásos-e a módszer, de több ízben is
csalódnia kellett. Pedig a filiszteus vezetők nagy pénzt ígértek neki, ha kicsalja végre a férfi
titkát. Delila végül ismét a jól bevált női módszerhez folyamodott: vádaskodott, hogy
Sámson nem bízik meg benne, nem szereti őt, mert bizalmatlan vele szemben, és sokat sírt.
„Mikor aztán őt minden nap zaklatta szavaival, és gyötörte őt: halálosan belefáradt
(Sámson) lelke.” (Bír.16:16) És Sámson egy idegen, ellenséges nép asszonyának elárulta
legszentebb titkát, Istennel való, fogantatása pillanatától fennálló szövetségét, amelynek
szimbolikus jele érintetlen hajkoronája volt. Delila győzelme teljes volt. Képmutató módon
még a saját térdein altatta el Sámsont, majd levágatta hajfonatait és elgyengült áldozatát
kiszolgáltatta a filiszteusoknak. Sámson ereje természetesen nem a hajában volt.
Egyszerűen annyi történt, hogy mivel elhagyta Istent és nem becsülte eg a vele való
szövetséget , ezért Isten ereje és áldása is elhagyta őt. Ennél mélyebbre már nem
süllyedhetett.
Sámson élete legmélyebb pontjára jutott. Fogságban tartották Gáza városában,
megfosztották hajától és a biztonság kedvéért meg is vakították. Egy malomkőhöz láncolva



122
kellett gabonát őrölnie egész napon át. Sámsont vaksága alkalmassá tette arra, hogy végre
lecsendesedjen és megálljon. Ő, aki egész eddigi életében saját szemének kívánsága után
járt, most kénytelen volt önmagába nézni. A monoton munka közben volt ideje arra, hogy
végig gondolja egész életét. Születésétől kezdve Isten mindent megadott neki ahhoz, hogy
elérje céljait. Különleges ereje révén hírnévre és tisztességre tett szert népe és ellenségei
előtt. Mindez mégsem volt elegendő. A jó szülői háttér, a kiváló nevelés, a rendkívüli
adottságok semmit nem érnek, ha ezeket nem becsüljük meg, ha ezekkel nem jól élünk.
Sámson csak magát okolhatta a történtekért. Őt az erős embert legyőzték önnön vágyai és
indulatai. Nehéz lehetett mindezzel szembesülnie. Nem tudjuk mi zajlott le pontosan
Sámson lelkében, de az biztos, hogy rabsága közben más emberré lett. Megrendülten és
komolyan kereste Istent, aki még egy utolsó lehetőséget adott neki, hogy betöltse
feladatát.
A filiszteusok gázai templomában nagy ünnepséget rendeztek Dágonnak, a filiszteusok
főistenének. Az ünnepség fényét azzal kívánták emelni, hogy előhívatták Sámsont, hogy
megalázzák (Istenével együtt) és diadalt üljenek felette. Sámson vaksága ellenére – vagy
épp azért – tökéletesen jól mérte fel a helyzetet. Még egyszer, utoljára, egész elrontott
életének tudatával fohászkodott fel Istenhez: „Uram, Isten, emlékezzél meg kérlek,
énrólam és erősíts meg engem, csak még ez egyszer, óh Isten!” (Bír.16:28)
Kétségbeesetten, de elszántan, feltámadó erejével nekidőlt a templom födémét
alátámasztó oszlopoknak és kibillentve azokat, az egész épületet összedöntötte. A romok a
Dágont ünneplő filiszteusokat és őt magát is eltemették. Sámson halálával többet tett Isten
ügyéért, mint egész életével. De milyen áron! Izral népét nem tette szabaddá a filiszteusok
elnyomásától, önmaga pedig a legnyomorúságosabban fejezte be életét.
Így halt meg Sámson, aki húsz évig volt Izrael bírája. Tragikus élete örök példája annak,
hogy a tálentumaink Istentől kapott adottságok, amelyekkel jól és rosszul is élhetünk.
Ugyan soha nem késő visszafordulni Isten útjára, azonban nem mindegy mennyi „összetört
romot” hagyunk magunk után.
„Fizikailag Sámson volt a föld legerősebb embere; de önuralom, becsület és kitartás
tekintetében egyike volt a leggyengébbeknek. Sokan összetévesztik az erős szenvedélyeket



123
az erős jellemmel, az igazság azonban az, hogy akin a szenvedélyei uralkodnak, az gyenge
ember. Az ember igazi nagyságát azoknak az érzéseknek az erején lehet lemérni, amelyeken
ő uralkodik és nem azokén, amelyek rajta uralkodnak.” (E.G.White i.m. 624.o.)
Érdemes azért végül azt is megjegyeznünk, hogy Pál apostol Sámsont a hithősök közé
sorolja. (Zsid.11:32).
A filiszteus vallás
A Biblia szerint a filiszteusok főistene Dágon volt, akinek Asdódban és Gázában volt
nagyobb temploma (I.Sám.5:1.3; Bír.16:21-23). Dágon eredetileg termékenységisten volt,
nevének jelentése a „gabona” és talán az „eső-felhő” kifejezésekhez áll közel. Alakja a
köztudatban összemosódott a kánaáni Baál-al és Él-lel. A Biblia ezen kívül megemlíti Ekron
filiszteus város istenét, Baálzebubot, aki szintén Baál egyik helyi formája volt. I.Sám. 31:10
szerint a népszerű kánaáni termékenység istennőnek, Astarténak Bét-Seánban volt
temploma. A bibliai utalások szerint tehát a filiszteusok átvették a kánaáni vallást, amelyet
ötvöztek saját hagyományaikkal.
Mindeddig csak Tell Kasziléban (Tel Aviv mellett) tártak fel teljes egészében filiszteus vallási
központot.100 Itt három egymást követő fázisban használt templom került felszínre. A
templomot történetének harmadik szakszában teljesen átépítették. A padlószintet
megemelték és a fő terem elé egy bejárati csarnokot toldottak A templom mennyezete két
cédrusfa-oszlopon nyugodott (vö. Sámson történetével), amelyeknek szépen kidolgozott
mészkő-alapzatuk volt. A templom udvarát kőfal választotta el a város többi részétől.
„Amikor még nem volt király Izraelben” (Bír.17-20. fejezetei)
Bírák könyve utolsó fejezetei néhány bizarr történetet mesélnek el azokból az időkből,
„amikor még nem volt király Izraelben, hanem kiki azt cselekedte, amit jónak látott.”
(Bír.17:6)
Az elrettentő eseményeket lejegyző krónikások az ideálisnak tekintett királyság
nézőpontjából ítélik meg, ítélik el a különböző erkölcstelen tetteket. Ezeket a fejezeteket
részleteiben itt nem tárgyaljuk, úgyszintén kihagyjuk a Bírák korára eső Rúth kedves
100 Filiszteus templomokat azonban ismerünk más településekről is, legutóbb 2010 nyarán Gáth feltárásakor bukkantak egy újabb filiszteus templom alapfalaira. Lásd bővebben pld. http://ferrelljenkins.wordpress.com/2010/07/29/philistine-temple-found-at-tell-es-safigath/



124
történetét is és tovább lépünk az utolsó bírák korára, amely egyben átvezet bennünket a
királyság államformájába is.
8. Az egységes királyság kialakulása
Mint fentebb láttuk, már Gedeon bírasága idején felmerült a nép körében annak az igénye,
hogy a csodálatos szabadításban döntő szerepet játszó ember királyként uralkodjon
felettük. Gedeon még elutasította a felkérést, azonban törvénytelen fia, Abimélek, később
erőszakkal ragadta magához a hatalmat. Halálát követően ugyan ismét bírák vezették
Izraelt, de a királyság intézménye is elfogadottá, ismertté vált.
Izrael utolsó bírái: Éli és Sámuel
Izráel utolsó előtti bíráját Élinek hívták, aki egyben a főpapi szolgálatot is viselte. Éli mélyen
istenfélő ember volt, papi szolgálatot betöltő fiai, Hofni és Fineás, azonban eltávolodtak
őseik hitétől. Látszólag eleget tettek vallási kötelességeiknek, ugyanakkor anyagi és erkölcsi
területen elkövetett visszaéléseikkel megbotránkoztatták a népet. Bűnüket tetézte, hogy
mivel a nép szemében ők Isten képviselői voltak, ezért "a nép megutálta az Isten áldozatát"
és magát Istent is. (I. Sám. 2:17). A Biblia szerint nincs rosszabb annál, amikor a nép vallási
életét erkölcstelen vezetők irányítják és amikor „kívülállók” szemében a látszat-vallásos
emberek cselekedetei alapján ítéltetik meg maga Isten is. (vö. Róm.2:24). Éli, aki egyszerre
volt fiai apja és vallási elöljárója, nem lépett fel határozottan a köztudomású bűnökkel és
elkövetőikkel szemben, noha azok még közember esetében is halállal büntetendőek lettek
volna. Elfogult szeretetében csak erélytelen helytelenítéssel fejezte ki rosszallását: „Miért
cselekesztek ilyen dolgot? Mert hallom a ti gonosz cselekedeteiteket mind az egész néptől.
Ne tegyétek fiaim, mert nem jó hír az, amelyet hallok...” (I.Sám.2:23-24). A két felnőtt fiú
semmibe vette a figyelmeztetést, minden következmény nélkül folytatták romlott életüket.
Élit komoly felelősség terhelte azért, mert fiai viselkedése miatt ismét egész Izrael elfordult
Isten követésétől. Éli bűne kettős volt. Túl azon, hogy nem állította meg fiai túlkapásait,
felelős volt azért is, mert évekkel korábban rosszul nevelte gyermekeit. Többek között a fiai
nevelésében elkövetett mulasztások vezettek oda, hogy Hofni és Fineás nem tanulta meg
az önfegyelmet, valamint az alázatot, ezért nem féltek nyíltan és botrányosan áthágni Isten
törvényét.



125
Éli és fiai története különösen szomorú példája a Biblia gyermeknevelésre vonatkozó
tanításainak. A gazdagon fellelhető tanácsok (Példabeszédek könyve, Kolossébeliekhez írt
levél stb.) mellett a Bibliában felvázolt konkrét életutak sokszor éppen a hibák
bemutatásával próbálnak utat mutatni a gyermeknevelés felelősségteljes feladatában.
Ebben az esetben egy gyakori, de téves szülői magatartásformával találkozhattunk, ahol a
nevelésben elkövetett következetlenség és elfogultság később megrázó
következményekkel járt.
A nép és a vallási vezetők hitehagyása miatt Isten egy újabb, minden korábbinál átfogóbb
és súlyosabb próbát engedett meg Izrael életében. A zsidók nyugati szomszédságában
megerősödő filiszteusok egyre nagyobb területeket foglaltak el az „Ígéret földjéből” és
súlyos adókat vetettek ki a lakosságra.
Isten ugyanezekben az években arról is gondoskodott, hogy ismerete és a tiszta hit újból
elterjedjen népe körében. Ezért hívta el Izrael utolsó, rendkívüli bíráját, Sámuelt, aki ebből
a reménytelennek tűnő helyzetből, közel 50 éves szolgálata révén kiemelte a választott
népet, ezzel mintegy hidat képezve a legnagyobb mélypont és a zsidó történelem
aranykora (Dávid királysága) között.
Sámuel az Efraim törzséből származó Elkana és főfelesége, Anna gyermeke volt. Mivel
sokáig úgy tűnt, hogy Anna meddő, ezért férje a korabeli szokásokat követve egy második
asszonyt is hozott a házhoz. Az új feleség, Peninna, hamarosan gyermekeket szült és túlzott
büszkélkedésében Annát gúnyolta. Elkana ragaszkodása Annához azonban töretlen maradt.
Nem fordult el az asszonytól, nem tekintett rá úgy, mintha értéktelen lenne (ami a kor
szokása volt), sőt, annál inkább próbálta kifejezni szeretetét és tiszteletét Anna iránt.
Amikor a felesége szomorúságában sírva fakadt, gyengéden ezekkel a szavakkal fordult
felé: „Avagy nem többet érek-é neked tíz fiúnál?” (I.Sám.1:8) A nagycsalád minden évben
elzarándokolt a Szent Sátorhoz Silóba, hogy áldozatot mutasson be Istennek. Egy ilyen
alkalommal Anna fogadalmat tett Istennek, hogy ha egyszer gyermekkel ajándékozná meg,
akkor azt az Ő szolgálatára szentelné. A korabeli vallási állapotokat jól jellemzi, hogy Anna
kétségbeesett, sírva elmondott, őszinte imája olyan ritka lett Silóban, hogy Éli főpap, aki a
Szent Sátor előtt ült, azt gondolta raz asszonyról, hogy részeg.



126
Anna imája meghallgatásra talált, hamarosan kisfia született. Az asszony boldogsága és
hálája jeléül Sámuelnek nevezte el a csecsemőt, ami azt jelenti: „Isten meghallgat”, „Akit
Isten megígért”. Az anyai szeretet azonban nem feledtette el Annával Istennek tett
ígéretét. A kisfiút elválasztása után azonnal Éli sátorába vitte, a főpap gondjaira bízta, hogy
Sámuelből egyszer majd Isten szolgája legyen. Anna anyai önzetlenségét és mély
istenfélelmét egy hálaima örökíti meg I. Sám.2. fejezetében. Isten pedig – Anna hűségét
látva – később több gyermekkel is megajándékozta őt.
Sámuel jó természetű gyermek volt, akit édesanyja pici korától kezdve Isten szolgálatára
nevelt. Ez a nevelés tovább folytatódott Éli házában is. Az idős főpap számára – megromlott
fiai után – külön öröm és vígasz lehetett Sámuel társasága, akiről ritka jellemzést
olvashatunk: „A gyermek Sámuel pedig folytonosan növekedett és kedve volt mind az Úr,
mind az emberek előtt.” (I.Sám.2:26). Ehhez hasonló jellemzést a Bibliában csak a gyermek
Jézusról olvashatunk. (Luk.2:40). Egy másik helyen még ezt teszi hozzá a Biblia Sámuel
jellemformálódásához: „Sámuel pedig felnövekedett és az Úr volt ővele, és semmit az Ő
igéiből a földre nem hagyott esni.” (I.Sám.3:19).
Isten már kora gyermekkorában megszólította Sámuelt, aki innentől kezdve Izrael prófétája
lett. Első jövendölése szeretett tanítója, Éli és családja ellen szólt. Isten előre figyelmeztette
Élit arra, hogy fiai engedetlensége miatt hamarosan csapás következik rájuk. Isten még
hagyott valamennyi időt a főpapnak és családjának, éppen annyit, hogy Sámuel fiatal
férfivá váljon. Ezután valóban nagyon tragikus események következtek.
A filiszteusok és a zsidók i. e. 1100 körül Ében-Ézer és Áfek között (a korabeli zsidó-filiszteus
határ) megütköztek, ahol Izrael fiai hitehagyásuk miatt súlyos vereséget szenvedtek. Az
ember veszteség óriási volt, elesett Hofni és Fineás is, azonban a nép számára morálisan a
legnagyobb csapást az jelentette, hogy a filiszteusok magukkal ragadták a frigyládát is,
amely az élő Isten jelenlétét szimbolizálta. Éli Slióban, a Szent Sátornál várta a csata
kimeneletéről szóló híreket. Amikor megtudta, hogy a csatán és gyermekein kívül a
frigyláda is elveszett, holtan esett össze.
A frigyláda azonban nem sokáig maradt filiszteus földön. A zsákmányt az egyik filiszteus



127
templomból a másikba vitték, mivel különféle csapásokat hozott az ellenség földjére. Egyre
inkább nyilvánalóvá vált, hogy ugyan legyőzték a zsidókat, de Istenük hatalma ezzel nem
tört meg. A filiszteus varázslók és papok tanácsára a frigyládát végül egy szekéren útjára
bocsájtották az Izrael felé vezető úton. Annak ellenére, hogy a szekerek elé borjas
teheneket fogtak, az állatok természetes ösztönükkel ellentétben zsidó földre vitték az Úr
ládáját. Érdemes megjegyezni, hogy a frigyládát megtaláló izraeliek egyfajta érdekes
kuriózumként tekintettek a ládára, kíváncsiságukban megtapogatták és bele is kukucskáltak
a belsejébe, ami miatt sokan meghaltak. Isten így emlékeztette Izraelt az ősi szövetségre, a
mózesi törvényekre és a valódi istenfélelemre.101
Éli közel negyven éves, szomorú végkifejletű bírasága után Sámuel lett egy személyben
Izrael főpapja, prófétája, bírája és tanítója. Fáradhatatlanul tevékenykedett népe
megtérésén. Közel húsz év szorgalmas munkája után Izrael fiainak többsége újra készen állt
az Istennel való szövetség felelevenítésére. „Sámuel pedig szólt Izrael egész házához
mondván: Ha ti teljes szívetekből megtértek az Úrhoz, és eltávolítjátok magatok közül az
idegen Isteneket és Astarótot és szíveiteket elkészíttek az Úrnak és csak néki szolgáltok,
akkor megszabadít titeket a filiszteusok kezéből.” (I.Sám.7:3). A nép lelki megtisztulása után
a zsidó seregek Mispában gyűltek össze és Isten segítségével győzelmet arattak a
filiszteusokon. Ez volt a második Ében-Ézer-i csata i. e. 1080 körül. A szinte hihetetlen
győzelem emlékére Sámuel egy emlékoszlopot emelt Mispa mellett ezzel a felirattal:
„Mindeddig megsegített minket az Úr” (I.Sám.7:12)
Sámuel ezek után sem hagyta el a szolgálatát, sőt kiterjesztette azt. A tehetséges és
istenfélő fiatal fiúk számára prófétaiskolákat alapított, ahol Isten ismeretére oktatta
tanítványait. Ezek az iskolák hosszú évszázadokon keresztül fennmaradtak. A prófétaifjak
révén az igaz Isten ismerete egyre szélesebb körben terjedt el. Sámuel emelett Izrael bírája
is volt, ebben a minőségében szintén rendszeresen járta az országot, hogy igazságot tegyen
a nép ügyes-bajos dolgaiban.
Ennek a közel újabb harminc évnek – amely nyugalmat és jólétet hozott a népnek – az
vetett véget, hogy Izrael fiaiban újra felébredt a vágy: legyen királyuk, ahogy minden
101 Érdekesnek tűnhet, hogy a frigyláda kapcsán a filiszteusok csapásai kevésbé voltak súlyosak, mint Izraelé. Ennek feltehetően az lehet a magyarázata, hogy míg a filiszteusok csak alig tudtak valamit az élő



128
népnél szokás. (I.Sám.8:5)
Különös, hogy ez a közhangulat épp a Sámuel vezette reformok után, a lelki fellendülés
idején alakult ki. Éli korában emberileg ezt az igényt jobban meg lehetett volna érteni.
Talán a filiszteusok legyőzése után támadt jólét – amely gyakran együttjár a lelki
hanyatlással –, okozta ezt a törést. Sámuel leváltásának ürügyeként a nép azt hozta fel,
hogy a nagy próféa fiai nem követik atyjuk útját és nem ítélik igazságosan a népet. A csak
látszólag hangoztatott álláspont mögött azonban sokkal súlyosabb ok húzódott meg: a nép
ismét megutálta Istent és az ő szolgálatát. (I.Sám.8:7)
Noha Isten eredeti terve Izrael esetében a teokrácia fenntartása volt, a nép erőteljes vágya,
majd döntése miatt megengedte a királyság megalapítását. Izrael népe újabb lehetőséget
szalasztott el. Nem ismerték fel és nem becsülték meg azt a különleges viszonyt, amely
Isten és népe között fennállt. Iten uralma heyet emberi uralkodóra vágytak. Sámuel minden
józan ellenérve és a királysággal kapcsolatos figyelmeztetése hiábavalónak bizonyult.
(I.Sám. 8:11-18). Az eltökélt szándék süketté teszi a fület az érvekkel szemben – ahogy ez
ebben az esetben is történt.
Figyelemre méltó ugyanakkor, hogy Isten már előre, kb. 350 (!) évvel az események előtt
látta és leszabályozta a királyság intézményének működését. A királyság így azért mégis
csak mást jelentett Izraelben, mint a szomszédos népeknél. Ezeket a még Mózes által adott
törvényeket nevezzük királytörvényeknek. (V.Móz.17:14-20).
Az Izráelben létesített királyság más népekétől eltérő sajátosságai:
1. Isten és nem a nép választja az uralkodót, és a megbízatás nem is öröklődhet a
mindenkori elsőszülöttre, vagyis nem szükségszerűek a király-dinasztiák.
2. A király nem lehet idegen származású.
(Ennek a törvénynek a jelentőségét leginkább az újszövetségi edomita Heródes esete
mutatja, aki kegyetlenül lemészároltatta a betlehemi zsidó kisfiúkat.)
3. A királynak ne legyen sok
Istenről, addig a zsidók ismerete teljes volt, ezért Isten többet is várt el tőlük.



129
- felesége
- aranya, ezüstje és lova
Az előbbi a király erkölcsi erejét és hitbeli tisztánlátását óvta, az utóbbiak pedig arra
szolgáltak, hogy az uralkodó Isten helyett ne a vagyonában, illetve haderejében bízzon.
4. A király nem független uralkodó, aki saját belátása és önkénye szerint kormányozhat,
hanem Izráel igazi királyának, a menny Istenének képviselője. Az Ő vezetését és akaratát
kell közvetítenie és megvalósítania.
5. Az uralkodó nem csak a nép gazdasági, politikai életét és harcait vezeti, hanem egyben
lelki és vallási vezető is. Erre a különleges szerepre utalt az a mozzanat, hogy Izrael királyát
olajjal kenték fel a szolgálatra, mint a papokat és a prófétákat is.102
6. Izrael királya ne erőszakkal uralkodjon a népen, hanem példaadása és annak bizonysága
által, hogy Isten vele van. Ennek alapján élvezze a nép megbecsülését, bizalmát és
tiszteletét.
7. A nép hitből, önként, meggyőződésből és szeretetből engedelmeskedjen neki.
Uralkodása legalább bizonyos mértékben hasonlítson Isten egész világmindenséget
átfogó uralmához, amelyben nem a kormányzás és a hatalom az engedelmesség alapja
és az összetartó erő, hanem az Isten igaz jelleme és bölcsessége felől való meggyőződés,
az iránta tanúsított szeretet és csodálat. (Lásd: Jel. 5:11-12; 15:2-4)
Az egységes királyság kora
Az egységes zsidó királyság rövid ideig, kb. 120 évig állt fenn. A világpolitikai helyzet
kedvezett az új közel-keleti hatalom kialakulásának és megerősödésének.
Nyugaton Egyiptom hatalmas belső válsággal küzdött, és ie. 1085 táján ketté is szakadt. A
házasságok révén egybekapcsolt két fáraódinasztia103 külpolitikai vonatkozásban
102 Az olaj az egész Bibliában a Szent Lelket jelképezi (Zak.4:1-6). Papok, királyok és próféták szolgálatukba történő beiktatásakor a fejükre öntötték, annak jelképeként, hogy amiképpen végigfolyik rajtuk az olaj, ugyanúgy kell a Szent Léleknek egész lényüket áthatnia, ahhoz, hogy szolgálatukat el tudják látni. 103 Az egyiptomi Újbirodalom bukása a hanyatlás kezdetét jelentette. (Ún. késői kor, XXI.-XXVI. dinasztia, 1085525). Az egységes zsidó királyság idején Egyiptomban a XXI.-XXII. dinasztia uralkodott, északon Tanisz,



130
alapvetően passzívnak mutatkozott, inkább a belső, politikai-gazdasági problémák
megoldásával volt elfoglalva.
A Palesztinával keleten határos Mezopotámiában (a Folyamköz, azaz a Tigris és Eufrátesz
folyók köze) ezidőtájt harcos nomádok, az ún. arámiak tűntek fel, akik hosszú évtizedekre
védekező háborúkra kényszerítették az ottlakó, különböző népességű törzseket.
9. Az egységes királyság kora (i. e. 1050-930)
Saul uralkodása (i. e. 1050-1010)
Isten ragaszkodott hozzá, hogy ha már a zsidók királyt választanak, akkor ő határozhassa
meg az uralkodó személyét. Választása a Benjámin házából származó Saulra esett. A fiatal
férfi ránézésre uralkodónak termett, egy egész fejjel emelkedett ki kortársai közül. Sámuel
titokban kente fel őt uralkodóvá, amit az ifjú később senkinek sem árult el. Ő maga nem
érezte azt, hogy alkalmas lenne erre a feladatra. (I.Sám.9:21).
Sámuel később Mispába hívta össze a népet királyválasztásra. Itt a kor szokása szerint
sorsolással kutatták ki az Úr akaratát. Saul, aki szintén jelen volt az ünnepélyes alkalmon,
félelemmel vegyes alázattal húzódott vissza a málhás csomagok közé. Törzse, nemzettsége
és családja legkisebbje volt, ezért igyekezett a háttérben maradni, annak ellenére, hogy a
nap főszereplője volt. A sorsvetés megmutatta Isten akaratát, Sámuel a nap végén Sault
állította a nép elé királyként.
Saul fogadtatása vegyes volt. Termete és ereje tetszett a népnek, amikor azonban kiderült,
hogy a legkisebb törzsből származik, irigységből sokan visszakoztak a királyság
gondolatától. Mivel Isten választása nem az ő kedvük szerint alakult, ezért akkor inkább
lemondtak az egész kezdeményezésről. Saul szelíden reagált az elutasításra: „...olyan volt,
mintha semmit sem hallott volna” (I.Sám.10:27). Hamarosan visszatért otthonába és
családja földjein dolgozott tovább, mintha nem is ő lett volna Izrael királya. Amikor
azonban országát megtámadták az ammoniták, elérkezettnek látta az időt, hogy
uralkodóként cselekedjen. Tétovázás nélkül összehívta Izrael törzseinek seregeit és bátran
délen Théba lett a központ. A birodalom jelentősebb uralkodói az északi fáraók voltak, de átvették a Thébában főistenként tisztelt Amon kultuszát.



131
az élükre állt. Isten segítségével az ammonitákat visszaszorították és ezek után a nép már
valódi királyként tekintett a szemük előtt hőssé váló Saulra. A fiatal király körül megjelentek
az első udvaroncok is, akik arra buzdították őt, hogy számoljon le korábbi gúnyolóival és
belső ellenfeleivel. Saul ekkor adott válasza bizonyágot tesz arról, hogy kezdetben jó és
nemes lelkű férfi volt, akit Isten nem véletlenül jelölt uralkodónak. „Senkit se öljetek meg a
mai napon, mert ma szerzett szabadulást az Úr Izraelnek.” (I.Sám.11:13) Sámuel próféta,
csak ekkor, Saul teljes elfogadása után tette le tisztségét ünnepélyesen Gilgálban, amely
Siló után a második legszentebb hely, a nagy népgyűlések helyszíne volt.
A biztató kezdetet látva nagy kérdés, hogy Saul hogyan és mikor távolodott el úgy Istentől,
hogy végül az öngyilkosságig jutott. Esetében a lelki sötétség fokról fokra hatalmasodott el
rajta. Az alábbiakban ezeket az Istentől egyre távolabb vezető lépéseket foglaljuk össze
röviden.
- Harc a filiszteusok ellen Saul uralkodásának második évében. Sámuel „késlekedése
miatt” (a késés hitpróba volt) Saul önkényesen áldozatot mutatott be Istennek, ami
– nem papi személy révén – számára tilos volt. (I.Sám.13.fej.)
- Szintén filiszteusok elleni csatában Saul oktalan parancsot adott ki a katonáinak,
hogy nem ehetnek egészen estig. A parancsról mit sem tudó Jonathán, Saul fia
evett, ami miatt atyja, első indulatában ki akarta őt végezni. (I.Sám.14.fej)
- Saul délen legyőzte az amálekitákat, akik cak a honfoglalás be nem fejezése miatt
maradtak életben. Isten ítélete szerint meg kellett volna halniuk. Saul feladata az
lett volna, hogy ezt az ítéletet végrehajtsa. Ő azonban anyagi haszontól vezérelve
életben hagyta az amálekita királyt, Agágot. A Sault meglátogató idős Sámuel
próféta szolgáltatott végül igazságot és egyben először jelentette ki azt, hogy
engedetlensége miatt Isten elveszi Saultól a királyságot. (I. Sám.15.fej.)
- Noha Saul előtt egyre nyilvánvalóbbá vált, hogy Isten valóban elfordult tőle, nem
bánta meg korábbi tetteit és nem kereste az Úrral való szövetség megújítását. Sőt,
miután felismerte, hogy Isten új választottja az ifjú Dávid, bújdosásba
kényszerítette, halálra kereste Izrael Isten valódi uralkodóját. (I.Sám.18.fej.-27.fej.)
- Annak ellenére, hogy Dávid kétszer is megkímélte Saul életét, a pillanat hevében
tanúsított megbánásai nem voltak tartósak. Féltékeny indulata erősebbnek
bizonyult minden másnál. (I.Sám. 24., 26. fejezet).



132
- Bár uralkodása elején Saul még fellépet a kánaáni kultuszok követői, a varázslók,
jósok és halottidézők ellen, uralkodása legvégén ő maga kereste fel Endorban a
híres médiumot, akitől a másnapi, filiszteusok elleni csata után érdeklődött. Bűnét
tetézte, hogy Izrael királyaként épp neki kellett volna példát mutatnia a népnek,
hiszen ezeket a spiritiszta gyakorlatokat Isten szigorúan megtiltotta. A halottlátó
asszonytól kapott válasz másnap önbeteljesítő jóslattá vált. (I.Sám.28.fej. vö.
I.Krón.10:13)
- Saul tragikus élete utolsó csatájában megsebesült, majd saját kezével vetett véget
életének. Még ekkor sem volt képes bűnei és rossz választásai felülbírálására.
Saul életpályájában alapvetően két jellegzetes hibát figyelhetünk meg, amelyek
önmagukban talán jelentéktelennek tűnnek, Saul élettörténetének tanúsága szerint
azonban mégis végzetes következményekkel járhatnak: az egyik a hatalomvágy és az ebből
fakadó féltékenység, a másik, még súlyosabb bűn a hibák belátására való képtelenség. Ez
utóbbi jellemtulajdonság veszélye, hogy a bűneihez ragaszkodó ember önmaga épít falat
Isten és saját maga közé, amelyet a szabad akarat tiszteletben tartása miatt maga az Úr
sem léphet át. Az ilyen ember hosszú távon teljesen megsötétedik, menthetetlenné válik.
Saul életét az teszi különlegesen szomorúvá és mindannyiunk számára intő példává, hogy
míg erényei egészen kivételesek voltak, addig a vesztét okozó hibák teljesen
hétköznapinak tűntek, amelyek azonban „nem kezelve” végül kezelhetetlenül
elhatalmasodtak.
Izráel népe már a legelső király, Saul révén megtapasztalhatta, hogy milyen azoknak a
népeknek az élete, ahol nem Isten, hanem ember az uralkodó, ráadásul olyan valaki, akin
keresztül nem isteni befolyás árad. Annak a népnek, amely Sámuel istenfélő, békét és
fejlődést biztosító vezetése idején királyt kért, meg kellett ismernie, hogy hová vezet a saját
maga választotta út, az Isten szövetségével szembeni lázadás. Sámuel és a prófétaiskolák
nevelő munkája révén kialakulóban volt már egy igazán hívő réteg Izráelben, de a nép
egésze még éretlen volt arra, hogy szívesen elfogadja és megbecsülje az Isten „szíve szerint
való királyt” (I. Sám. 13:14). Bizonyára ezért engedte meg Isten, hogy a hatalomféltésbe
szinte beleőrült Saul egy bő évtizeden át üldözze Dávidot, és ezalatt az ország szenvedjen, a
veszedelem és végromlás szélére jusson.



133
Gibea, Saul városa
Izrael első királya, Saul, a benjáminita Gibea városából származott, ezt tette meg királyi
székhelyévé is. Az ókori települést a Jeruzsálemi hegyekben, alig néhány kilométerre a
későbbi fővárostól, Tell-el-Fúl dombjával azonosították.104 Gibeát az ie. 1200 -as években
alapították, egy ideig filiszteusok uralták, ők tették erődített várossá is. Valamikor ie. 1020
körül az izraeliták átépítették és Saul "királyi városa" lett. Főépületének alaprajza téglalap
alakú (52x35 méter), alagútrendszerrel, fallal és négy sarkán tornyokkal megerősített,
durván faragott kövekből álló erőd. A feltárások alapján a város egyértelműen egy korabeli
adminisztrációs központnak tűnik, a kormeghatározást a jelentős mennyiségben előkerült
edénytöredékek segítik.
Dávid (i.e. 1010-970)
Dávid különleges helyzetben kapott elhívást Istentől, hogy Izráel uralkodója legyen, hiszen
Saul, az
előző király még élt és uralkodott. Mint fentebb utaltunk már rá, Saul tudatában volt ugyan
annak, hogy Isten elvetette és mást jelölt a helyére (I. Sám. 13:14) azonban nem volt
hajlandó elfogadni Isten döntését és önként átengedni a trónt. Ellenkezőleg, mindent
elkövetett a hatalom megtartására az Istentől jelölt utód felkutatására és elpusztítására.
Sault mindinkább a hatalmi téboly kerítette hatalmába, ezért Sámuel is csak titokban kente
fel a Júda törzséből származó Dávidot, hogy Isten akaratából Izráel királya legyen.
Dávid nem testi erejével, vagy magasságával tűnt ki kortársai közül, hanem költői lelkével,
jó zenei készségével, bátorságával és kedves tekintetével. Bár a legkisebb volt testvérei
közül, Isten mégis őt találta „szíve szerint való férfinak.” (I.Sám.16:7)
Dávid első kiemelkedő tettét a filiszteus Góliát legyőzésével hajtotta végre. A roppant
termetű és erejű ellenféltől mindenki visszariadt, csak a fiatal és egyébként is kis termetű
Dávid mert kiállni ellene. Bátorságát, győzelmébe vetett bizonyosságát, amit szavai (I. Sám.
17: 45-46) és határozott közeledése is bizonyítottak, egyetlen tényező magyarázhatta:
ismerte Istent, és tudta, hogy nem fogja őt magára hagyni, amikor egy az élő Istent és
104 Gibea régészeti feltárásai: 1868 C. Warren, 1874 C.R. Conder, 1922-23, 1933 W.F. Albright, leletmentés



134
népét gyalázó, természetellenes erejével kérkedő filiszteust készül elhallgattatni. Dávid és
Góliát párharcából érdemes kiemelni, hogy Dávid nem élt a számára idegen harci
felszerelésekkel, amelyeket Saul ajánlott fel számára, hanem csakis arra támaszkodott
még ha emberileg kilátástalannak is tűnt – amit minden nap megszokott, amiben ő maga is
jártas volt. Az erőt és a felszerelést a hit és a bölcsesség pótolta.
A Góliát-felirat és Gáth város a
Góliát lakóhelye, Gáth, a Biblia szerint a filiszteusok egyik legjelentősebb városa volt. A
legújabb kutatások szerint a települést i. e. 1000-800 között filiszteusok lakták, amikor is
Gáth kiterjedése elérhette a 40-45 hektárt, azaz a legnagyobb méretű település volt a
korabeli Júda és Izrael földjén.105
A 2005-ös feltárások során előkerült egy cserép-szöveg (osztrakon)106, amelyen eredeti,
görög formájukban, de már proto-sémi betükkel filiszteus nevek olvashatók. A kutatók a
cserépfeliratokat vizsgálva izgalmas eredményre jutottak. A két név közül etimológiailag
mindkettő szoros kapcsolatban áll a Bibliában is szereplő filiszteus Góliát nevével. Az első
név: Alef(’)- vav(V) lamed(L)– tav(T), a második: vav (V)- lamed (L) – táv (T). Már a lelet
megtalálása előtt is Góliát nevét az indo-európai nevek közül a kisázsiai Wylattes, Aylattes
nevekkel hozták kapcsolatba107. Ez a cserépszöveg ugyanakkor az egyik – ha nem a
legkorábbi – filiszteus szövegemlék, amit eddig ismerünk. Kb. egy évszázaddal későbbi a
Bibliában megörökített Dávid-Góliát párharc körülbelüli időpontjánál, ugyanakkor igazolja,
hogy a korabeli Gáth lakói között valóban élt/éltek Góliáth nevű ember/emberek.108
Dávid hite és szerénysége révén hamarosan népszerű lett a királyi udvarban és a nép
körében. Isten minden útjában és feladatában mellette állt, elnyerte a még a király leánya,
Mika kezét is. (I. Sám. 18:5) Saul feltehetően ezek láttán ébredt rá arra, hogy Dávid az a
rátermett, Istentől választott ember, akit Izráel trónja jog szerint illetne. Hatalomféltése
gyilkos indulatokat ébresztett benne. Előbb a lánya kezéért kért életveszélyes jegyajándék
1964 105 Forás: The Tell es-Safi/Gath Archaeological Project, Summery of Season 2008, http://faculty.biu.ac.il/~maeira/index.html 106 Agyagedény –darab, amelyre írtak, ez az ókori Izraelben használt egyik legnépszerűbb „papír”. 107 Lásd Aren Meir hozzászólása a BAR 2006 Vol.32, No.2 számában megjelent cikkhez: "Comment on the News Item in Biblical Archaeology Review on the Goliath Inscription." The Tell es-Safi/Gath Excavations Official (and Unofficial) Weblog, February 16, 2006. Retrieved June 27, 2007. 108 BAR 2006



135
kérésével próbálta Dávidot félreállítani (I. Sám. 18:25), majd nyílt üldözésébe kezdett,
amelynek pontos hosszát nem ismerjük, csak becsülni tudjuk, kb. egy bő évtizedre.
Dávid a bújdosás éveiben lett igazán Isten erős embere, mivel naponként rá volt utalva
Isten segítségére. Hamarosan elégedetlen emberek gyűltek köré, akikből egyfajta
szabadcsapatot szervezett. A fizikai életben maradásért folytatott küzdelem, Saul üldözése,
a nehézségek és az azokból való szabadulás élményei az érzékeny lelkű zenészt és költőt
számtalan zsoltár megírására ösztönözték. Ezekben az években Isten kézzelfogható
támogatásán kívül Dávid számára rendkívül sokat jelentett Saul legidősebb fia, Jonathán
barátsága. Dávid és Jonathán halált is túlélő kapcsolata az önzetlen barátság méltó példája.
„És a Jonathán lelke egybeforrt a Dávid lelkével és úgy szerette őt, mint a saját lelkét.”
(I.Sám.18:1) Jonathán jelleme különösen tiszteletre méltó, ha figyelembe vesszük, hogy
királyi apja akaratával dacolva óvta és bátorította Dávidot, annak ellnére, hogy tudta, Dávid
miatt elvesztette jogát a trón megöröklésére. Jonathán azonban minden egyéni
becsvágynál fontosabbnak tartotta Isten akaratát, annak megvalósulását és nagyra
értékelte a Dávid jellemében megmutatkozó kiválóságokat. (I. Sám. 19:1-5, 20. fej., 23:16
17).
A Biblia árnyalt jellemrajzai nem titkolják el egy-egy hithős hibáit sem. Az üldözés éveiben
Dávid több vétket is elkövetett, ezeket foglaljuk össze az alábbiakban röviden:
 Több esetben is népe ellenségeinél, a filiszteusoknál kereset menedéket, noha ez
nem volt Isten akarata. Ákisnak, Gáth királyának embereitől csak úgy tudott
megmenekülni, hogy bolondnak tettette magát (I. Sám. 21:10-15).
 Később Moáb földjén keresett menedéket, ahonnan később a próféta tanácsára
visszatért Izráelbe, megpróbáltatásai helyszínére (I. Sám. 22:3-5).
 Siklágban hosszabb időt töltött, azonban ez a menedék végül csapdának
bizonyult. Éveken keresztül hazugságban élt, azt állítván, hogy a zsidók ellen harsol,
noha épp népe ellenségeit pusztította. Siklági tartózkodása végén elvárták tőle,
hogy hadba vonuljon a filiszteusok oldalán a zsidók ellen. Ebből a szorult helyzetből
csak Isten gondviselése mentette meg, aki nem engedte, hogy Izráel felkent
királyaként saját népe ellen harcoljon. Isten bizalmatlanságot keltett a
filiszteusokban, akik jobbnak látták, ha Dávid csapatait elbocsájtják. (I. Sám. 27.fej.).
 Dávid akkor is hibázott, amikor menekülése kezdetén nem árulta el az őt



136
befogadó papoknak, hogy üldözik, és ezzel később kiszolgáltatta őket Saul
haragjának (I. Sám. 21:1-2 vö. 22:11-19)
 Egy alkalommal csak a bölcs asszony, Abigail csillapító szavainak hatására
párolgott el a haragja és mondott le arról, hogy bosszút álljon az őt megsértő
Nábálon. (I. Sám. 25. fej.)
 Nem sokkal azután, hogy Saul életét másodszor is megkímélte, Dávid
meggondolatlan szavakkal kezdte gúnyolni Abnert, Saul hadvezérét. A megalázó
szavak mély nyomot hagytak a férfiban, aki Saul halála után sokáig nem is hódolt be
Dávidnak, rengeteg nehézséget okozva ezzel mindenkinek.
A fenti hibák ellenére ugyanakkor épp a pusztai vándorlás során két olyan eset is történt,
amely Dávid lelki nagyságáról és Isten iránti alázatáról tanúskodott. Dávid két alkalommal is
megkímélte az életére törő Saul életét: előbb egy véletlen találkozás kapcsán, utóbb úgy,
hogy ő maga kereste meg az uralkodót, de nem oltotta ki a király életét, csak megmutatta,
hogy hatalmában állt volna azt megtenni. Mindkét esetben azzal indokolta könyörületét,
hogy Saul azért még Isten választott királya, akire soha nem emelne kezet, de azt sem
engedné, hogy más ölje meg őt. (I. Sám. 24:3-11 és 26:3-20).
A filiszteusokkal folytatott tragikus kimenetelű csata után, amelyben Saul és fiai meghaltak,
a nép egy része Dávidot választotta királynak, míg mások Abner sugallatára Saul egy harcra
alkalmatlan, ezért életben maradt fiát, Isbósetet követték. Az ország két részre szakadt. A
déli területeket Hebrón központtal Dávid uralta. Csak hét év után, sok cselszövés, árulás és
gyilkosság árán egyesültek újra Izrael törzsei.
Dávid uralkodóként is aktív életet élt, fáradhatatlanul munkálkodott a fiatal királyság
megerősítésén.
 Dávid első uralkodói tettei közé tartozott a királyság későbbi fővárosának,
Jeruzsálemnek az elfoglalása. Jeruzsálem egészen Dávid koráig a kánaáni jebuzeus
törzsek kezén volt és csak csellel sikerült azt Izrael fiainak elfoglalniuk. (II.Sám.5.fej.)
 Dávid ezek után minden irányban próbálta megvédeni országa határait, majd
később arra törekedett, hogy a mózesi időkben megjövendölt „Ígéret földjét” teljes
egészében elfoglalja. Uralkodását végig kísérték a háborúk.



137
 Megkezdte az új főváros, Jeruzsálem felépítését, valamint terveket szőtt arról, hogy
Istennek is házat emel palotája közelében. Utóbbi elképzelését Isten utasítására
(mivel már sok vér tapadt a kezéhez) úgy módosította, hogy ezt a feladatot csak
előkészítette utóda számára.
 A háborúk belül sem kímélték az országot. Két alkalommal is polgárháború robbant
ki fiainak (Absolon, majd Adónia) lázadása miatt. Ennek okai Dávid családjának
állapotában gyökereztek (többnejűség, féltestvérek, engedékeny nevelés, és a saját
korábbi bűne miatt kialault tétovaság, az erkölcsi erő hiánya, hogy gyermekeit
kézben tartsa).
Dávid városa, Jeruzsálem
A város nevének jelentése: "a béke megalapozása". A település meglehetősen kedvezőtlen
geopolitikai adottságokkal rendelkezik, távol van a nagyobb utaktól, vízforrásoktól (a
Földközi-tengertől mintegy 50 kilométerre, a Holt-tengertől kb. 25 kilométerre), sziklás
fennsíkok, hegyek ölelik körül, évi átlaghőmérséklete 18,8 C. A város maga kisebb
völgyekkel tagolt dombokra épült, vízellátását hegyi források biztosították.
Jeruzsálem a zsidó hódítás után gyors növekedésnek indult. Az egységes királyság korában
benépesült a Sion-hegytől északra hosszan elnyúló Ofel-domb, amely egészen az ún.
Templom-hegyig vezetett, ahol a központi szentély109 és a királyi palota állt. Dávid és
Salamon kibővítette, megerősítette a városfalakat, így Jeruzsálem egyúttal a legfontosabb
zsidó erőddé is vált.110
2005 nyarán Kelet-Jeruzsálemben, a város legrégibb részén, izraeli régészek Dávid király
korára keltezhető, ősi palota romjaira bukkantak. Az ásatásokat vezető Eliat Mazar ekkor
már több mint tíz éve kereste a Bibliában szereplő legendás első zsidó királyok, Dávid és
Salamon történelmi nyomait. A feltárások során egy megközelítőleg 30 méter hosszú
középület maradványai kerültek elő , amely föníciai stílusban készült, kb. az ie. 10.-9.
109 A salamoni templom (ún. első templom) létezését eddig csak egyetlen apró régészeti nyom támasztja alá, egy cserépfelirat (osztrakon), amely egy anyagi természetű felajánlást örökít meg a Salamon korabeli szentély számára. A helyszíni kutatást lehetetlenné teszi, hogy Jeruzsálemben a templom feltételezett helyén ma az iszlám szent épületei állnak. 110 A kutatásokat a vallási-politikai megosztottságon túl az is nehezíti, hogy a modern Jeruzsálem ráépült az ókorira, így az ószövetségi idők zsidó városszerkezete csak részben vizsgálható.



138
században . Az épület elhelyezkedése és a benne talált leletek alapján Eilat Mazar azt
feltételezi, hogy talán ez lehetett az az épület, amelyről II. Sám. 5:11 ír: „ Követeket küldött
pedig Hirám, Tirusnak királya Dávidhoz és cédrusfákat is, ácsmestereket és kőműveseket, és
építettek házat Dávidnak” Ugyancsak talán valahol ezen a területen állhatott az a Biblia
által többször is említett erőd is, amelyet Dávid csellel elfoglalt a korábban itt élő jebuzeus
kánaánitáktól. (Lásd II. Sám. 5:6-9) A régésznő feltételezése az volt, hogy a korábban feltárt,
impozáns méretű, jebuzeus korabeli kőlépcsősor része lehetett a Dávid által elfoglalt
erődnek, amelynek pusztulása után a zsidók királya a korábbi város falain kívül építette fel
saját palotáját, talán éppen arrafelé, ahol később a salamoni templom is állt.
Bár a feltárás folyamatban van és eddig sok támadás is érte, több kutató hangsúlyozza a
leletegyüttes egyedülálló voltát. Gabriel Barkay, a tel-avivi Bar-Ilan Egyetem régésze
nagyon fontosnak nevezte a kutatást: "Nagyon óvatosan úgy fogalmazhatnék, hogy ez az
egyik legelső nyoma Dávid és Salamon királyságának Jeruzsálemben, abból az időszakból,
ami száz éve bújócskázik a régészekkel". 111
Dávid minden jó tulajdonsága mellett – ahogy a Bibia is teszi – meg kell emlékeznünk
hibáiról is. Ezek közül a legkirívóbb esett a II. Sám.11-12. fejezetében megörökített
házasságtörés és gyilkosság, ami soha nem múlt el nyomtalanul a nagy király életében.
Nézzük meg az alábbiakban hogyan jutott el Dávid az unalomtól a gyilkosságig.
9. A történet leírása azzal kezdődik, hogy Dávid a szokásos hadjárat idején nem ment
el seregével az ammoniták ellen, hanem otthona maradt.
10. Tétlensége unalmat szült, nézelődni kezdett palotáj ablakából.
11. Meglátott és megkívánt egy fürdőző nőt.
12. Magához rendelte, vele hált.
13. Az asszony hamarosan azzal tért vissza az udvarba, hogy terhes lett és mivel férje a
harcolókkal épp távol volt, valamit tenni kellett.
14. Dávid hazahívatta a hitteus (nem zsidó!) Uriást és csellel kétszer is megpróbálta
rávenni, hogy az a feleségével háljon.
15. Mivel a katona túl hűséges volt szolgálatához, ezért más tervet kellett kitalálni.
Dávid ekkor a legvélső lépésre szánta le magát, parancsot adott arra, hogy Uriást a



139
csata során egyedül hagyják, kiszolgáltassák az ellenségnek, azaz megöljék. A
halálos ítéletet ráadásul maga az áldozat vitte el felettesének, Joábnak, aki
rezzenéstelenül végrehajtotta a parancsot.
16. A megözvegyült Bethsabét Dávid feleségül vette és udvarába fogadta. De ez a dolog
„nem tetszett” Istennek.
Dávid – ahogy korábban már Saulnál is láttuk – tehát fokról fokra haladt egyre messzebb a
bűn útján. Idővel annyira belebonyolódott szégyene takargatásába, hogy egyre súlyosabb
vétkeket követett el. Végül annyira elvakulttá vált, hogy már a gyilkosságtól sem riadt
vissza. Isten egy ven kersztül nem tudta bűnbánatra indítani, míg végül Nátán próféta
feddő beszéde célba talált és Dávid összeomlott bűnei terhe alatt. Imaküzdelmét,
bűnbánatát örökíti meg a 32. és 51. zsoltár.
Bár Isten megybocsájtott Dávidnak, a bűn következménye nem maradt el. Soha, semmiyen
bűnös tettünk nem marad következmény nélkül, még ha a visszahatás nem is azonnali.
Dávid esetében ez leginkább abban jelentkezett, hogy ezután az eset után még kevésbé
volt képes urrá lenni azokon a problémákon, amelyek családjában adódtak. Nátán feddő
beszédére maga a király mondta ki az ítéletet: négy annyit kell adnia az ilyen bűnösnek. Ez a
négy, Dávid négy fia volt. (Bethsabé első, csecsmőként elhunyt fia; Amnon, aki
megerőszakolta féltestvérét, Absolon, aki emiatt bosszút állt rajta és Adónia, aki
mindenképpen meg akarta szerezni atyja trónját.) Fontos tudnunk, hogy Dávid fiai nem az
apjuk vétke miatt haltak meg. Isten csak előre látta azt, hogy Dávid kusza családi viszonyai
és erélytelensége miatt mik fognak bekövetkezni.
A „Dávid-háza” felirat
Tel Dán (Tell el-Quadi) régóta ismert, ősi lelőhely Izrael északi határán. Az ókori erődített
város egyik kaputornyának közelében 1993-ban, majd 1994-ben két bazaltkődarab került
elő, amelyek eredetileg egyetlen egybefüggő, feltehetően győzelmi felirat részei lehettek. A
felirat szövegét csak hiányosan lehet rekonstruálni, de abban mindenki egyetért, hogy az
elsőként megtalált bazalttömbön olvasható arám nyelvű szöveg 9. sorában a BYTDWD
kifejezés „Dávid-háza”-ként értelmezhető. Az egyébként nagy valószínűséggel az i. e. 9.
századra keltezhető felirat egyedülálló, mivel a feliratot egy damaszkuszi király (a tudósok
111 Internationale Herald Tribune 2006. augusztus 5.



140
szerint vagy Hazázel vagy Ben-Hadad, akiket a Biblia is említ) készíttette egy Izrael felett
aratott győzelem emlékeként, ahol az északi zsidó királyság uralkodóira – jó 150 évvel a
dávidi kor után – még mindig mint „Dávid-házára” hivatkozik. Mindez jól tükrözi, hogy
Dávid meghatározó formátumú uralkodó lehetett, akinek legendás emlékét egy
évszázaddal később is őrizték a szomszédos állam uralkodói.
Salamon (i.e. 970-930)
Amikor Dávid már nagyon idős lett, a későbbi trónviszályok elkerülése miatt szükség volt
arra, hogy még életében megnevezze utódát. Választása az Isten által előre kijelölt fiára,
Salamonra esett. Nyilván különleges jelleme, alázata és hite (aminek már uralkodása
kezdetén nyilvánvaló bizonyságát adta) tették alkalmassá a feladatra, mégis figyelmet
érdemel a tény, hogy éppen Bethsabé szülte őt Dávidnak, az az asszony, akivel korábban a
házasságtörést elkövette. Ezzel a választással Isten egyúttal nyilvánvaló bizonyságát is adta
annak, hogy a töredelmes bűnbánat nyomán teljesen és a maradéktalanul megbocsátotta
Dávid bűnét, valamint annak is, hogy a szülők vétke nem terhelődik rá gyermekeikre.
Salamon Dávidhoz hasonlóan közismert személyisége a Bibliának. Salamon bölcsessége és
gazdagsága az aranykort hozta el Izrael földjére. (I. Kir. 10:27). Uralkodása alatt a királyság
megerősödött és a térség egyik jelentős politikai hatalmává vált.
Salamon uralkodása kezdetén tisztában volt azzal, hogy szinte lehetetlen lesz apja
nyomdokaiba lépni. Éppen ezért trónralépésekor egyetlen dolgot kért alázattal Istentől,
hogy adjon neki kellő bölcsességet az ország vezetéséhez. Szerény kérését Isten
meghallgatta és a jó és rossz megítélésének képessége mellett, nagy tudást és gazdagságot
is ígért az ifjú királynak. (I.Kir.3:5-15)
Így vált Salamon kora legbölcsebb emberévé, ami nem csak ítéleteiben mutatkozott meg
(I.Kir.3:16-28), hanem az élet számtalan más területén is: verseket szerzett (ő írta
Példabeszédek és Prédikátor könyvét, Énekek Énekét és több zsoltárt), zenélt,
tanulmányozta a botanikát és az állatvilágot. Bölcsességének híre ment az országban és
más népek között is. (I.Kir.4:30-34). A bölcsesség mellett Isten még egy tulajdonsággal
ajándékozta meg Salamont, amely nélkül bölcsessége semmit nem ért volna: „És az Isten
adott bölcsességet Salamonnak és igen nagy értelmet és mély szívet, mint a föveny, amely a
tenger partján van...” (I.Kir.4:30) A „mély szív” ajándéka jelezte, hogy Salamonban érzékeny



141
és érző személyiség is lakozott, aki mindig együttérző figyelmmel vizsgálta a világ dolgait.
Salamon kezdeti uralkodását keménység jellemezte (I. Kir.2:12-46), de ennek meg volt a
maga oka. Nem kegyetlenség, vagy bosszúvágy vezérelte, hanem a nemzet biztonságáért
viselt felelősség. Ezekkel a jó tanácsokkal még apja, Dávid látta el nem sokkal halála előtt.
Azokkal az emberekkel szemben kellett keményen fellépnie, akik trónját veszélyeztették,
ami ebben az esetben az Isten ellen való lázadást is jelentette. Bármilyen különös, de ez a
tisztogatás is Salamon bölcsességét és határozottságát mutatta.
Salamon uralkodása alatt formálódott valódi királysággá Izrael.
1. Salamon uralkodásának 4. évében hozzákezdett az apja által megálmodott templom
építésének. A munkák kivitelezésére a kor leghíresebb mestereit hozatta el a föníciai
városokból, ahonnan az építőanyagként használt cédrusok is származtak. Létrehozták a
templomi
szolgálatot.
Salamon ezen kívül több épületet is emeltetett a királyi udvar ellátására, valamint
megerősítette Jeruzsálem falait.
Kerskedelmi kapcsolatokat épített ki szomszédaival, még egy hajóflottát is felállított a
Vörös-teneren, ahonnan expedíciók indultak a távoli Afrikába.
Kialakult a központi adminisztráció, megjelentek az adókerületek.
Rézérc bányászatba kezdett az egyiptomiak által korábban használt Timnában, a Negev
déli részén.
Salamon és a föníciaiak
A "termékeny félhold" középső részén, a Földközi-tenger partvidékén, Palesztinától (a
Kármel-hegységtől) északra húzódó keskeny földrajzi sávot nevezzük Föníciának. Az
elnevezés a görögöktől ered, akik az itt lakókat "sötétes-barnabőrűeknek" (phoinixeknek)
hívták. A föníciaiak magukat "kánaáninak" nevezték. A terület természeti adottságai



142
kedveztek a földművelésnek ( árpa, búza, szőlő, olajfa, datolyapálma ), míg a Libanon
hegység érceket és kemény, nehezen korhadó cédrusfát biztosított. A helybeliek a
tengerben élő bíborcsigából értékes festéket, a föveny homokjából üvegárut gyártottak.
Kézműveseik a kor legszínvonalasabb fém-, kerámia- és elefántcsont tárgyait készítették.
Keskeny, gyors hajóikkal hihetetlen távolságokra vitték el áruikat: eljutottak Afrika és a mai
Spanyolország területére is. A messzi országokban később a kereskedelmet könnyítő
telepeket hoztak létre (például a híres Karthágót Afrikában) és ráálltak a sok hasznot ígérő
emberkereskedelemre is. Meggazdagodtak, a luxus mindennapossá vált.
Fönícia az ókorban nem volt egységes ország, kisebb-nagyobb települések laza
szövetségéből, városkirályságokból állt. (Közülük a leghíresebbek: Ugarit – lásd előző
régészeti fejezet – Türosz, Szidón, Büblosz.) Vallásuk kánaánita volt, hitük gyakorlatának
brutalitása még a későbbi történetírókat is elképesztette (Hérodotosz, Diodorosz) Magas
tudásuk emléke az ie. 1200 -as évektől használt 22 mássalhangzóból álló, betűjeles ábécé,
amelyből görög-latin közvetítéssel a legtöbb ma használatos írás is kialakult.
Mindezek hátterén nem véletlen, hogy Dávid és Salamon éppen a föníciai királlyal kötött
mai kifejezéssel élve – nemzetközi kereskedelmi egyezményt, amelynek révén
nyersanyagok és szaktudással bíró munkások érkeztek az északi szomszédtól. I. Kir. 5. fej.
Szintén jobban érthető az a közös expedíció is, amelyet Eisongaber (a mai Eilat) kikötőjéből
a mesés Ofir aranybányáiba küldött Salamon112. A vállalkozást a zsidó király finanszírozta,
de föníciai és betanított izraelita hajósok, valamint az általuk épített hajók alkották a
kereskedelmi flottát és annak legénységét. I. Kir. 9:26 -28
Salamon építkezései
I. Kir. 9:15 szerint Salamon király erődvárosokat építtetett királysága területén: Meggidót,
Háczórt és Gézert. A régészeti kutatás mai álláspontja szerint ugyan mindhárom települést
jóval a zsidó honfoglalás előtt alapították, de éppen Salamon korára, az ie. X. század
112 Eisongaber, vagy más néven Eilat a zsidó királyság egyetlen kikötője volt, amelyet feltehetően valóban Salamon idején építettek ki, de később nem állt mindig az izraeliták fennhatósága alatt. Ofir földrajzi helyének meghatározásával kapcsolatban csak találgatásokra hagyatkozhatunk. Valószínűleg Afrika keleti partjainál terült el. Létezésének tényét egy szerencsés lelet bizonyítja: 1971-74 A. Mazar Tell - Kaszillei ásatásán előkerült egy cserépfelirat (osztrakon): "Ofir arany Bét-Horon számára". Bár a szöveg ie. VIII. századi, mégis minden bizonnyal a salamoni időkre visszanyúló aranykereskedelem emlékének tekinthető.



143
közepére keltezhetően jelentősen átépítették.113 Yigael Yadin jeruzsálemi régész fedezte
fel, hogy az említett városok védművei, a hármas kapuk, a kazamata falrendszerek (kettős
fal, keresztfalakkal, amely "szobaszerű" helyiségek sorára tagolja a védművet) szerkezete,
alapanyaga, megmunkálása, sőt még a mérete is (!) közel azonos. Ez a jelenség tudatos,
összehangolt, központi tervezésre és kivitelezésre utal, amiről Királyok könyve rendkívül
pontosan megemlékezett. Yadint éppen ez a bibliai feljegyzés indította arra, hogy háczori
ásatásának eredményeit összevesse a Gezeri, majd a Meggidói falmaradványokkal, illetve
dokumentációkkal és legnagyobb megdöbbenésére egyezéseket talált.
A zsidó királyság felemelkedését és gazdagságát távoli uralkodók is látni kívánták. Ennek
állít emléket a Bibliában Sába királynőjének látogatása (I. Kir.10:1-9), amely többféle
tanulsággal is szolgál. A puszta tény, hogy egy királynő a korabeli viszonyok között
vállalkozott a hosszú és fáradságos utazásra, beszédesen tanúskodik arról, hogy micsoda
híre lehetett Salamonnak a maga korában. A leírásból az is kiderül, hogy királynő
érdeklődését nem annyira Salamon gazdagsága, hanem sokkal inkább a bölcsessége
ébresztette fel, amelynek nyilván az ott átutazók vitték hírét.
Az uralkodónő tiszteletre méltó alapossággal járt el, amikor nem elégedett meg azzal, hogy
Salamon egyedülálló gazdagságát és pompáját szemlélte, hanem mintegy a "színfalak"
mögé is betekintett, a "szolgák lakásai" is érdekelték. Ennek köszönhetően mi is
megtudhatjuk, hogy Salamon mennyire más volt, mint az ókori Kelet, sőt az újabb kor
legtöbb uralkodója: Ő nem népe szenvedése árán tett szert a saját dicsőségére és
pompájára, hanem egy egész nemzetet emelt fel önmagával egyetemben.
A királynő búcsúzó szavai, amelyekben tapasztalatát összegzi, azt bizonyítják, hogy ebben a
korban megvalósult Isten eredeti elképzelése, hogy népének élete és példaadása az Ő
ismeretét közvetítse és jó bizonyságul szolgáljon a többi népnek: "Legyen az Úr a te Istened
áldott, aki kedvelt téged, hogy az Izrael királyi székébe ültetett..." – állapította meg a
királynő (I. Kir. 10:9).
Salamon mindent megkapott ahhoz, hogy jó uralkodó legyen. Nagyon jó lehetőségeket
kapott, amelyeket kezdetben nagyon jól használt fel. Később azonban elődeihez hasonlón ő
is elbukott. Az Izrael királyainak adott királytörvények szinte mindegyikét áthágta.
113 Régészeti feltárások: Gézer 1902-09 R.A.S. Macalister, 1934 A. Rowe, Háczór 1955-58 Y.Yadin, Megiddó 1925-39 C.S. Fisher, P.L.O. Guy, G. Loud, hitelesítő ásatás 1966-67 Y.Yadin.



144
- Rengeteg felesége és ágyasa volt (I.Kir.11:1-3). A kezdetben diplomáciai célból
megkötött házasságok idővel erkölcsi gyengeséggé váltak. A sok idegen asszony
kedvére épített idegen kultuszok templomai számtalan hitbeli torzulás melegágyává
váltak. A legborzalmasabb, gyermekáldozatokat követelő Molok kultusz is
meghonosodott Jeruzsálemben, nem messze Isten templomától.
- A Biblia kiemeli, hogy rengeteg lova, lótartó városa volt (1 Kir. 4.26-28).
- Emellett rengeteg nemesfém halmozódott fel Jeruzsálemben (1 Kir. 10.22, 27).
A király által kivetett adók mértéke egyre nagyobb volt, így a nép Salamon
uralkodásának végére elszegényedett.
Szomorú, hogy Izráel talán legígéretesebben induló, alázatos és engedelmes, rendkívüli
képességekkel felruházott uralkodója végül teljesen eltávolodott az isteni elvektől: „És
mikor megvénült Salamon az ő feleségei elhajtották az ő szívét az idegen istenek után, úgy
hogy már nem volt az ő szíve tökéletes az Úrhoz az ő Istenéhez, amint az ő atyjának,
Dávidnak szíve.” (I.Kir.11:4)
Bukásának okát a Biblia egyértelműen az idegen asszonyok befolyására vezeti vissza.
Salamon példája jobban rávilágít arra az isteni parncsra, amely nem helyesli a különböző
meggyőződésű, így életükben különböző célt követő emberek házasságát. ("felemás iga"
II. Kor. 6:14) Isten tudja, hogy két különböző értékeket követő ember közös élete nem
lehet boldog és ettől akarja megkímélni azokat, akik hallgatnak rá. A boldogtalanságon túl
ugyanakkor annak a veszélye is fenn áll, hogy az igazságra törekvő fél az együttélés
folyamán erkölcsileg meggyengül. Ez a változás általában nem drámaian gyors, hanem a
közös élet, a mindennapok során észrevétlenül, fokozatosan következik be.
Isten többször próbálta figyelmeztetni Salamont, de a király csak az élete végén tért meg.
Uralkodása és családi élete negatív következményit Isten már nem tudta elhárítani. Előre
megjövendölte, hogy Salamon királysága az uralkodó halála után majd kettészakad. (I.
Kir.11:11-13). Ugyanakkor az ország néhány évtizedes nyugalma is véget ért, az idős
Salamonnak több, az országát érő támadással kellett szembe néznie.
Salamon élete azonban abban a vonatkozásban különbséget mutat pl. Sauléhoz képest,
hogy noha ő is messzire eltávolodott Istentől, de képes volt a megtérésére, önmaga
megalázására és hibája nyílt elismerésére. Ennek bizonysága Prédikátor könyve, amelyben



145
a király saját eltévelyedésének történetét örökíti meg és állítja elénk. Őszintén vall arról,
ahogyan az élet legkülönbözőbb területein kereste a boldogságot (a lehetőségei révén
megtehette), de semmiben sem találta meg. Végig az Isten nélküli élet értelmetlenségéről
tesz bizonyságot, de gondolatainak lényegét az utolsó fejezet foglalja össze, amelynek
lezárása a salamoni bölcsesség summája: "A dolognak summája, mindezeket hallván, ez: az
Istent féljed, és az ő parancsolatit megtartsad; mert ez az embernek fődolga! Mert minden
cselekedetet az Isten ítéletre előhoz, minden titkos dologgal, akár jó, akár gonosz legyen
az." (Préd. 12:15-16)
A megosztott királyság kora (ie. 930-586)
A korszak időbeli határai:
Az északi országrész fennállása: i.e. 930 – 722
A déli országrész fennállása: i.e. 930 - 586
A korszakot tárgyaló bibliai szakaszok:
 Kir. I.-II.
 Krón. I.-II.
Királyok könyvei párhuzamosan tárgyalják az északi és déli uralkodók
tevékenységét,
míg Krónikák könyvei csupán a déli országrész történetével foglalkoznak. Krónikák
könyvében tartalmi kiegészítések is fellelhetőek, mint pl. Manassé király esetében,
akinek
55 évig tartó uralkodásáról Királyok könyve csupán a rosszat jegyzi fel, míg a
Krónikák
könyvéből azt is megtudjuk, hogy uralkodása végén megtért.
 Ésaiás próféta könyve
 Jeremiás próféta könyve és Siralmai
 A kisprófétai iratok közül: Hóseás, Jóel, Ámos, Abdiás, Jónás, Mikeás, Náhum,
Habakuk, Sofóniás könyvei
A fogalom jelentése:
Izráel uralkodói közül csupán az első háromnak (Saul, Dávid, Salamon) adatott meg, hogy



146
egységes ország fölött gyakorolja hatalmát. Salamon halála után az ország két részre
szakadt, aminek eredményeként délen két törzs, Júda és Benjámin élt továbbra is Dávid
leszármazottainak fennhatósága alatt, míg a tőlük északra fekvő tíz törzs új államot
alapított. Az előbbire Júda, az utóbbira Izráel néven hivatkozik a Biblia.
A korszak általános jellemzése:
Általában elmondható, hogy a zsidó nép történetének sötét és küzdelmes időszaka zajlott
ezekben az évszázadokban. Küzdelem
- a külső támadásokkal,
- egymással,
- és a mindkét országrészben folyamatosan mélyülő hitehagyással szemben.
A minden téren mutatkozó hanyatlás bibliai könyvekben olvasható kendőzetlen
bemutatása ugyanakkor éppen a Biblia ihletettségének közvetett bizonysága. A beszámoló
azt tükrözi, hogy Isten hogyan látta a megváltás történetének ezt az időszakát. Tehát olyan
történetírással találkozhatunk itt, amely mentes az emberi elfogultságtól és mint ilyen, a
maga nemében egyedülálló.
Különös talánya és tanulsága ennek a korszaknak, hogy nem csak népi méretekben, hanem
az egyéni életek szintjén is nagy lelki fordulatok figyelhetőek meg. Például érdekes
megfigyelni, hogyan változik meg az egymást követő nemzedékekben apa és fiú lelki
beállítottsága, magatartása. Kiváló reformkirályok leszármazottai minden korábbi
eredményt tönkretéve hanyatlásba viszik az országot és fordítva, nagy hitehagyók
gyermekei atyáiktól gyökeresen eltérő utat követve fellendülést érnek el. Megtanulhatjuk,
hogy a körülmények, vagy a neveltetés nem "predesztinálják" az embert. Ki-ki a maga
sorsának alakítója, a maga döntéseinek következményeit hordozza.
A korszakról szóló beszámolók ezen kívül a vezetés jelentőségét és felelősségét is
látványosan bizonyítják. A nép sorsa, lelki irányvétele ugyanis mindig szorosan összefüggött
az éppen hatalmon lévő vezető hitbeli magatartásával:
- rátermett, lelkileg alkalmas uralkodók felemelték a népet
- az állhatatlanok alatt pedig hanyatlás következett be.



147
A korszak kronológiájának feldolgozásában nehézséget jelent, hogy a párhuzamosan
hatalmon lévő uralkodók uralkodási idejét egymáshoz viszonyítva adja meg a Biblia (ezt a
jelenséget szinkronizmusnak nevezzük), illetve hogy nevük az északi és déli királyságokban
gyakran hasonló, nem egyszer azonos. Fokozott figyelmet kell tehát szentelnünk annak,
hogy egy adott király melyik országrészben, kinek a leszármazottjaként uralkodott.
Az északi és déli országrész áttekintő összehasonlítása:
A királyok listáit szemlélve azonnal feltűnik, hogy közel azonos számú uralkodó jelenik meg
mind északon, mind délen, annak ellenére, hogy Izrael csak 208 évig, Júda pedig 344 évig
állt fenn.
A jelenség oka az, hogy északon, különösen az országrész történetének elején és végén
egyaránt gyakori jelenség volt a gyors uralomváltás, az erőszakos hatalomátvétel, aminek
eredményeképpen dinasztiák (uralkodóházak) egész sora követte egymást. Ezek a rövid
életű uralkodócsaládok gyakran csak 1-2, de legfeljebb 4-5 nemzedékig állnak fenn. A déli
országrészben ugyanakkor folytonosság tapasztalható (ld. Dávidnak adott ígéret), noha
Athália anyakirálynő (Akháb és Jézabel lánya) egy esetben csaknem teljesen kiirtatta a
dávidi királyi házat. (lásd II. Kir. 11. fej.)
Sem északon, sem délen nem jellemző, hogy érvényesült volna az Istentől kapott
királytörvényeknek az a kitétele, hogy Ő jelöli ki az uralkodót. A mindenkori elsőszülöttek,
családtagok, vagy trónbitorlók követték elődeiket a trónon, függetlenül lelki
alkalmasságuktól, vagy hozzáértésüktől. Kivétel Jeroboám (I. Kir. 11:29-38) és Jéhu északon
(II. Kir. 9. fej.)
Délen az itt is tapasztalható hanyatlás ellenére felléptek ún. „reformkirályok”, akik az Isten
törvényéhez való visszatérést képviselték. Közülük Josafát, Ezékiás és Jósiás személyét
emelhetjük ki. Északon ezzel szemben egyetlen részleges reform történt, amely Jéhu
nevéhez fűződött.
Mind északon, mind délen egyre mélyebb hitehagyás lépett fel, amelyet az Úrtól kiküldött
próféták intései sem tudtak feltartóztatni. Míg észak esetében (Jéhu már említett részleges
vallásreformjától eltekintve) mindvégig meredek zuhanás figyelhető meg a hitéletben,
erkölcsben, addig délen a reformok által lassított hanyatlásról beszélhetünk.
Mindkét országrész pusztulását isteni ítéletként értékeli a Biblia, amely a zsidó nép makacs
hitehagyása és küldetésének (Isten igazságának más nemzetekkel való megismertetése)
miatt következett be. Bár Isten adott kegyelmi időt és üzenetet a nép megtérésére,



148
figyelmeztetései mégis hatástalanok maradtak. Izrael népét így ugyanaz az ítélet érte utol,
amely a kb.1000 évvel korábban itt élő – és éppen a zsidók által elpusztított – kánaániakat
is. (V. Móz. 33: 55-56)
Megosztott királyság114
Júda királyai Júda prófétái Izrael királyai Izrael prófétái
Roboám 930-913 Semája, Névtelen Jeroboám
930-909
Ahija
Abija 913-910 Nádáb 909-908
Asa 910-869 Azáriás,Obed, Hanáni Baása 908-886 Jehu
Elah 886-885
Zimri 885
Omri 885-874
( Tibni 885-880 )
Josafát 872-848 Jehu, Jaháziel, Eliézer Akháb 874-853 Illés, Névtelen I.
Jórám 853-841 Akházia 853-852 Névtelen II.-III.
Akházia 841 Jórám 852-841 Elizeus, Mikeás
Athália 841-835 Jehu 841-814
Joás 835-796 Jojada, Zakariás
Amásia 796-767 Névtelen I.-II. Joakház 814-798
Joás 798-782 Jónás kb 790
Uzziás (Azária )
792-740
Zakariás II.Jeroboám
793-753
Ámos kb 767-753
Zakariás 753 Hóseás
Kb 755-725
Sallum 752
Jóthám 750-735
(732)
Ézsaiás, Mikeás
kb 745-685, 740-700
Menahem
752-742
Pekája 742-740
Akház (735) Peka 752-732 Oded
114 A királyok krónikák könyvének kronológiájában E. R. Thiele: A chronology of the Hebrew Kings, Zondervan Publishing House, Grand Rapids, 1978 adatait követjük.



149
732-715
Hóseás 732-722
Ezékiás 715-686
Manasse 697-642
Amon 642-640 Náhum 640
Jósiás 640-609 Habakuk 630
Joel, Hulda, Sofoniás
620
Joakház 609
Jojákim 609-597 605 Dánel
(605-532)
Jojákin 598-597 597Ezékiel,Abdiás
(597-570 )
Sedékiás 597-586 586 Jeremiás (626
580)
Salamon halála után, ie.930-ban a fiatal zsidó királyság két részre szakadt. A továbbiakban
az északi és déli királyság történetét egymás után tekintjük át.
Az északi országrész, Izrael története
1. A bűn elhatalmasodása Jeroboámtól Zimriig (i.e. 930–885)
I. Jeroboám 930 – 909
Nádáb 909 – 908
Baása 908 – 886
Ela 886 – 885
Zimri 885 – 885



150
I. Jeroboám (i.e. 930–909)
Igehelyek: I. Kir. 11: 29-38, 12:25-33, 13:1-14:20
Kedvező adottságok és indulás után elfordult Istentől:
„Jeroboám, Salamon egykori szolgája... bölcs reformokat hozhatott volna mind polgári,
mind vallási vonatkozásban. Salamon uralkodása idején tehetségesnek és józan
ítélőképességűnek mutatkozott. Hűséges szolgálata alatt szerzett ismeretei alkalmassá
tehették volna megfontolt uralkodásra. Jeroboám azonban nem Istenre támaszkodott." (E.
G. White: Próféták és Királyok, Advent kiadó, Budapest, 1995. 64.o.)
Isten előre megjövendölte, hogy Salamon halála után Jeroboám kezébe kerül majd az
ország tíz része. Kiválasztásáról és a neki adott ígéretről I.Kir. 11:29-38-ban olvashatunk.
Miután Ahija, Silóbeli próféta szavai nyilvánosságra kerültek, Salamon király üldözni kezdte
volt szolgáját, aki az egyiptomi udvarban keresett menedéket.
Apja halála után Roboám hajlíthatatlansága és kemény beszédei miatt (I. Kir. 12: 1-17) tíz
zsidó törzs elfordult Dávid utódaitól és a korábbi jóslatot beteljesítve az időközben hazatért
Jeroboámot tették meg királlyá. Az új királyság székhelye Sikhem lett. (I. Kir. 12:25)
Sikhem (mai Nablusz) Tell Baláta kb. 5 ha dombja, Jeruzsálemtől 40 km-re északra. Ősi
múltú város, már a pátriárkák korában is ismerték. Az egyiptomi források az ie. 1800-as
évektől említik, mint jelentős, erődített várost Kánaán földjén. Fontosságát nem annyira
kiterjedése adta, sokkal inkább stratégiai szerepe, hiszen az Ebál és Garizim hegyek közti
szűk átjáró és út védelmére épült.
A többszöri, folyamatos feltárások eredményeként ma már ismert a város Jeroboám kori,
ie.10. századi rétege is, amelyben jól kivehetőek az átépítés, bővítés nyomai (királyi várossá
épülés): erődített falak, kaputornyok, többhelyiséges lakóházak, pogány kultuszokra utaló
szentélyek.
Jeroboám az így szerezett tapasztalatból nem merített bizalmat Isten iránt, hanem nagyon
is emberileg kezdett okoskodni. Attól félt, hogy a nép, részben a vallás, részben a Dávid
háza iránti tisztelet miatt hosszútávon el fog fordulni tőle, ezért dinasztiája nem lesz



151
állandó.(I.Kir.12:26-30) Noha bírta Isten ígéreteit, mégsem Tőle várta azok beteljesedését.
Engedett az emberi félelemnek és tiltott módon, egy maga által létrehozott vallással
próbálta megszilárdítani hatalmát. Próbálkozása nem járhatott sikerrel, ugyanakkor az
egész nemzetre kiható romlás elindítója lett.
A jeroboámi hamis vallás kellékei:
- Kegyhely Dánban, északon, hogy a kényelmesebb vallásgyakorlók ne fáradjanak a
távoli Jeruzsálembe, valamint délen, Béthelben, hogy aki mégis a régi főváros felé
tartana, az útközben találjon alkalmas helyet áldozatának bemutatására
- Papok és szakrális cselekmények nélkül semmilyen vallás sem működhet. A léviták
azonban vonakodtak a bálványimádásban részt venni, ezért szükségszerűen csak
a "nép aljából" (I. Kir. 12:31) kerülhettek ki azok, akiknek nem tartott vissza
semmilyen gátlás, hogy személyesen bálványimádásban vegyenek részt, sőt
másokat is félrevezessenek .
- Ünnep nélkül sem létezhet vallás. Az eredeti 7. hó 10. napját (Jóm Kippur) a 8.
hónap 15. napjára változtatta - nagyon hasonló rítusú és időpontú, de
tartalmában és jellegében teljesen más ünnepre.
- Isten látható kiábrázolása - a láthatatlan Isten helyett. Talán a legmegdöbbentőbb a
bálvány alakjának kiválasztása: ismét borjú! Ha másért nem, a formai egybeesés
miatt a király, vagy a nép tömegeinek a lelkében visszhangot kellett volna verniük
az emlékeknek: egyszer már vétkeztek a borjú imádásával, és milyen szörnyű
következményekkel. Mégsem tiltakozott senki. Sőt, talán az ismerős és a korabeli
szomszéd kánaáni népek által tisztelt „istenség” még hitelesnek is tűnhetettt.
A megtévesztés lényege tehát az volt, hogy a valódival közel azonos, de tartalmában mégis
teljesen másra mutató, főként látványos, érzelmekre ható, „népszerű” vallás született.
Dán (mai Tell el-Kádi) Tell Dán kb. 20 ha dombja, a Hermon-hegy lábánál található. 1966-76
között tíz ásatási szezonban tárták fel. A kutatás eredményeként megállapítható, hogy az
ősi múltú várost, az ie.10. században - Jeroboám korában - átépítettek. A nagyszabású
munkák nyomai a mai napig jól láthatók: erődített falrendszer, 2 toronyból 4 őrszobából
álló hatalmas kapurendszer, a kaputól a főépületig vezető hatalmas lépcsősor, kikövezett



152
felvonulási út, stb. A legérdekesebb objektum azonban a tell tetején, egy kis forrás
közelében emelkedő monumentális méretű szentély, amely egyszerre foglalt magában a
kánaáni vallásra jellemző „magas helyet és az izraeli kultuszban központi szerepet játszó
szarvas oltárt. Feltehetően ez lehetett az a szentély, amelyről a Biblia is tudósít.
Isten figyelmeztetése nem sokat váratott magára. Egy ismeretlen nevű júdabeli próféta
érkezett a bétheli szentélyben áldozatot bemutató királyhoz, hogy megítélje a
bálványozást.
„ A bételi ünnepség idején a zsidók szíve még nem volt egészen kemény. Sokan fogékonyak
voltak a Szentlélek befolyása iránt. Mielőtt túl késő lenne, az Úr meg akarta állítani azokat,
akik hitehagyásukban gyorsan távolodtak tőle. „ (E.G.White im. 66. o.)
Isten embere a következő ítéletet mondta el a bétheli oltáron tömjént égető királynak:
„ Oltár, oltár ! ezt mondja az Úr: Íme egy fiú születik a Dávid házából, akinek neve Jósiás
lészen, aki megáldozza rajtad a magaslatok papjait, akik most terajtad tömjéneznek, és
emberek csontjait égetik meg rajtad...és ez lesz a jel, hogy az Úr mondta ezt: Ímé az oltár
meghasad és kiomol a hamu, amely rajta van” (I.Kir. 13:2-3)
Ezt a jövendölést Isten több látványos jellel is megerősítette:
- Jeroboám haragosan kinyújtott kezének „megszáradása” (lebénulása) (I. Kir. 13:4)
- Az oltár kettéhasadása (I. Kir. 13:5)
- A király rémült kérésére, a próféta közbenjárására Isten meggyógyítja használhatatlan
kezét (I. Kir. 13. 6)
- A júdabeli próféta azt a parancsot kapta Istentől, hogy ne időzzön, ne egyen Izraelben,
ajándékot se fogadjon el, hanem késedelem nélkül más úton, mint amin érkezett,
térjen
vissza hazájába. A próféta ezért elutasította Jeroboám meghívását és elindult Júda
felé.
Útközben azonban egy másik – izraeli – próféta befolyásolására mégis megszegte Isten
útmutatását, megállt, betért annak házába, ugyanis az arra hivatkozott, hogy „ Én is



153
olyan próféta vagyok mint te és nekem angyal szólott az Úrnak beszédével, mondván:
’Hozd vissza őt veled a te házadba, hogy kenyeret egyék és vizet igyék." (I. Kir. 13: 18)
Bár az izraeli próféta megtévesztően hazudott, Isten igaz prófétájának le kellett volna
lepleznie a csalást. Nem csak az Újszövetség korára igaz Istennek az a kijelentése:„ De
ha szinte mi, avagy mennyből való angyal hirdetne is néktek valamit azon kívül, amit
néktek hirdettünk, legyen átok.”(Gal. 1:8 vö. Ézsa. 8:20) A júdabeli próféta súlyos
büntetése, (oroszlán tépte szét) mutatta, hogy Isten ítélete Jeroboámmal és a hamis
vallás követőivel szemben sem lesz kíméletesebb.
Jeroboám azonban semmilyen figyelmeztetésre sem változtatta meg törekvéseit: „De még
e történet után sem tért meg Jeroboám az ő gonosz útjáról, hanem ismét papokat rendelt a
nép aljából a magaslatokra...”( I. Kir. 13: 34 )
Ezzel egyszer és mindenkorra hitbeli szempontból kisiklatta az északi országrészt. Ahogyan
Dávid a jó mércéje volt a mindenkor az őt követő királyok kiértékelésénél, úgy Jeroboám
személye és uralkodása a rossz mérőfokává vált.
Végső megsötétedését mi sem mutatja jobban, mint beteg fiának esete (I.Kir.14:1-18). Bár
kíváncsi volt a próféta jövendölésére, hogy beteg gyermeke életben marad-e, mégis csak
feleségét küldte el hozzá és őt is csak álruhában. Fel sem merül benne, hogy ha tényleg
prófétáról van szó, akkor azt nem lehet becsapni ilyen módon, vagy ha mégis, akkor viszont
nem lehet megbízni abban, amit a jövőről mond. Ez az eset is azt tanúsítja, hogy a lelki
megsötétedést rendszerint az értelmi képességek meggyöngülése, meghasonlás és káosz
követi. A történetben azonban vigasztalás is rejlik. A próféta szavai azt igazolják, hogy az
ember életében nem feltétlenül a halál, a legrosszabb, ami következhet. Sokszor nem
feltétlenül a bűn jelenlétének, vagy a gondviselés hiányának a jele. Jeroboám fia esetében
épp Isten szeretete mentette meg a gyermeket a királyi családra hamarosan lezúduló
tragédia elől, mivel "csak benne találtatott valami jó..." (I. Kir. 14:13.) vö. Ésa. 57:1: "...senki
sem veszi eszébe, hogy a veszedelem elől ragadtatik el az igaz".
Jeroboám uralkodásával kapcsolatban meg kell még említenünk folyamatos hadakozását a
testvér-ország, Júda ellen. (I. Kir. 15:6, 7b)



154
Izrael első királyának közelgő halálát, Istentől való elvettetését, valamint egész háznépe
kiirtását ugyancsak Ahija, Isten Silóban lakó prófétája jövendölte meg. (I. Kir. 14: 7-11
beteljesedést lásd 15:29-30) Ugyanebben a jövendölésben olvashatunk először arról is,
hogy Izrael országa Istentől való elhajlása miatt elhurcoltatik majd földjéről és szétszóratik
a „folyóvizen túlra” (feltehetően az Eufráteszre utal) – vagyis ez az első utalás az asszír
babiloni fogságra. (I. Kir. 14: 15)
Jeroboámot halála után fia, Nádáb követte a trónon.
Nádáb, Jeroboám fia (i.e. 909–908 )
Igehelyek: I. Kir. 15:25-28
Nádáb atyja útját követte, nem tért vissza Istenhez : „ És gonoszul cselekedett az Úr szemei
előtt és járt az ő atyjának útján és annak vétkében, amellyel bűnbe ejtette Izraelt.” (I. Kir.
15:26)
Jeroboám halála után gyorsan teljesültek házanépén a silóbeli Ahija próféta szavai. Beértek
az előző elrontott időszak következményei. Nádáb rövid és dicstelen uralkodását lázadás
döntötte meg. Az Issakhár nemzetségbeli Baása hadsereget gyűjtött és Gibbethónnál
legyőzte a királyi csapatokat. Nádábot és Jeroboám egész családját megölte, egy lelket sem
hagyott életben. (I. Kir. 15:28–29). Feltehetően így kívánta dinasztiája hatalmát
megszilárdítani.
Baása (i.e. 908–886 )
Igehelyek: I.Kir.15:27-34, 16: 1-7
A királyi tisztséget erőszakkal megszerző Baása viszonylag hosszabb uralkodása is a
„jeroboámi úton" haladt tovább. Bár megölte elődjét, uralkodói politikáján mit sem
változtatott.
A Biblia csak néhány dolgot emel ki vele kapcsolatban:
- Erőszakos hatalomátvétele és Jeroboám háznépének kiirtása (I.Kir. 15:27-32)
- Uralkodásának összefoglaló jellemzése: „És gonoszul cselekedett az Úrnak szemei előtt és



155
járt a Jeroboám útján és az ő vétkében, amellyel bűnbe ejtette Izraelt ” (I.Kir.15:34)
- Isten feddése és ítélete Baása és háznépe fölött Jéhu, Hanáni fia által: (I.Kir.16:1–4, 7)
Figyeljük itt meg, hogy noha Isten előre megjövendölte Jeroboám házának kiirtását, mégis
számon kérte Baásán a gyilkosságot - tehát ugyan előre látta, de nem rendelte el ezt a
kegyetlenséget. (A prófécia beteljesedése: I.Kir.16: 10-13)
- Jelentős katonai vállalkozások Júda ellen: II.Krón. 16:32
- Tirzában rendezte be fővárosát (I. Kir.15:33)
Ela, Baása fia (i.e. 886–885 )
Igehelyek: I.Kir.16:8-14
Ela uralkodása idején tovább folytatódott a jeroboámi és kánaáni bálványimádás. A
korabeli eltorzult állapotokat jól tükrözi, hogy ő is pártütés áldozata lett. Izraelben tehát a
második uralkodói családot is teljesen kiirtották. Nem tisztelték az emberéletet, még a
királyi tekintélyt sem. A trón erőszakos küzdelmek célpontjává vált, mint bármilyen másik
királyságban. Az uralkodót nem Isten felkentjének tekintették – mint régen – hiszen a
különböző uralkodói családok pártütéssel ragadták magukhoz a hatalmat.
Ela ellen harci szekereseinek egyik vezetője, Zimri lázadt fel, miközben a király épp részegen
mulatozott Tirzában. Zimri „alapos munkát” végzett, hogy bebiztosítsa ingatag uralmát, a
királyi házból mindenkit legyilkolt, „nem hagyott belőlük még csak egy ebet sem”
(I.Kir.16:10-13). Isten korábban adott jövendölése (I.Kir.16: 1-4, 7) ismét hajszálpontosan
teljesült.
Zimri (i.e. 885 )
Igehelyek: I.Kir.16: 10-20
Zimri hiába igyekezett uralma megszilárdítására. Bár sikerült elfoglalnia a királyi várost,
Tirzát, mégsem tudta a hadsereg egészét és a népet maga mellé állítani. Az izraeli seregek
mindeközben Gibbethónban gyülekeztek a lázadás hírére. Amikor Ela és családja
legyilkolása a tudomásukra jutott, azonnal a hadsereg fővezérét, Omrit tették meg
uralkodónak, aki hozzálátott Zimri rövid életű (alig 7 napos) uralmának felszámolásához.



156
Miután az erőfölényben lévő csapatok bevették Thirzát, Zimri feladta a küzdelmet,
bevonult a királyi palotába és magára gyújtotta azt.
A Biblia szűkszavú, összefoglaló értékelése szerint, Zimri elődeihez hasonló sötét és gonosz
úton járt, megtagadta az igaz Istent. (I. Kir. 16: 19)
2. Izrael mélypontja Omritól Jórámig (ie. 885-841)
Omri (ie. 885-874)
Akháb (ie. 874-853)
Akházia (ie. 853-852)
Jórám (ie. 852-841)
Omri ( ie. 885-874 )
Igehelyek: I.Kir.16:16-28
Omri viszonylag rövid ideig tartó uralma idején alapvető változások történtek Izraelben. A
politikai-katonai puccsal hatalomra kerülő uralkodó erős kézzel látott hozzá a királyság
stabilizálásához. Erre szükség is volt, hiszen az ország rövid történelme alatt (ie. 930-885)
már a negyedik dinasztia került hatalomra. Omri a zsidó nép uralkodói közül elsőként írta
be nevét a korabeli Közel-Keleti történelembe: sikeres háborúkat vívott, nemzetközi
kapcsolatokat épített. A Biblia azonban rendkívül sötéten összegzi jellemét és uralmát.
Isten szemszögéből nézve ezek a „politikai” sikerek semmit nem értek, mivel Omri
jellemében „gonoszságával meghaladta mid az előtte valókat” (I. Kir. 16:25), Isten iránti
hűtlensége, bálványozása pedig soha nem látott hitehagyásba döntötte az országot.
Omri akkor került hatalomra, amikor Zimri fellázadt Ela ellen és megdöntötte annak
királyságát, őt magát pedig megölte. A nép egy része, amikor mindezeknek hírét vette,
Omrit, az ország seregeinek fővezérét tette meg uralkodóvá. Omri felsorakoztatta hadait a
királyi város, Tirza falai alatt, hogy a gyilkos Zimrit letegye a trónról. Zimri bezárkózott a
városba, majd a túlerőt és vesztett helyzetét látva öngyilkos lett, magára gyújtatta a
palotát. Omri győzelme azonban nem volt teljes. A zűrzavaros állapotokat hűen tükrözi,
hogy Omrival szemben ugyanekkor egy ellenkirályt is választottak Tibni személyében. A két



157
pártra szakadt országban feltehetően egy ideig polgárháború dúlt, míg végül Omri csapatai
diadalmaskodtak. (I.Kir.16:21-22)
Tibni halálával Omri immár egyeduralkodóként kezdett hozzá az országban uralkodó
zűrzavar felszámolásához. Hogy mindebben – bizonyos értelemben – sikerrel járt azt onnan
sejthetjük, hogy nevéhez fűződik az új főváros, Szamária megalapítása (I.Kir.16:24),
kereskedelmi és diplomáciai kapcsolatok kiépítése a gazdag Szidónnal, amit dinasztikus
házasság is megpecsételt (Akháb és Jézabel frigye), valamint a mesés „Királyi út” feletti
hatalom megszerzése. Utóbbi a kor egyik leghíresebb kereskedelmi útvonala volt, amely a
Jordán keleti oldalán, Moáb földjén haladt keresztül. Omri leigázta és adófizetőjévé tette a
moabitákat, ezzel nemzetközileg is a figyelem középpontjába került.
Moabita kő: A moabiták feletti izraeli győzelem egyetlen forrása egy kb.1,15 m magas,
feliratos bazalttömb, melyet Mésa, moábi király készíttetett annak örömére, hogy sok év
után végre sikerült leráznia az izraeliek igáját és adóterheit, amelyet Omri óta nyögött az
ország. A felirat tehát közvetve utal Omri Moáb földje felett aratott valamikori győzelmére
és név szerint megemlíti Omrit, az izraeliták királyát. A moabita követ 1868-ban a Hol
tenger keleti oldalán a bibliai Dibónban (mai Dibán, Jordánia) fedezte fel F.A. Klein porosz
misszionárius. A sztélét a helybeliek ugyan összetörték, de sikerült helyreállítani. Ma a
Louvre őrzi.
Akháb (ie. 874-853)
Igehelyek: I.Kir.16:28-22:40, II. Krón.18:1-34
Akháb idején Izrael politikailag-gazdaságilag stabil országgá vált, azonban erkölcsileg
hitbelileg történelmének legmélyebb pontjára süllyedt. Akháb 22 éves uralma alatt a
pogány kultuszok
(Baál és Asera, valamin Jeroboám hamis vallása) teljesen átitatták a nép gondolkodását,
annál is inkább, mivel az uralkodói ház szigorúan üldözte Jahve követőit és papjait.
Akháb rendkívül terhes genetikai örökséggel indult, neveltetése sem lehetett következetes,
így jelleme gyenge és állhatatlan lett. Környezete nagyban befolyásolta döntéseit,
házasságában erős akaratú felesége, a föníciai Jézabel szava volt a meghatározó.



158
„(Akháb)...uralkodását kezdettől fogva különös és mély hitehagyás jellemezte...erkölcsileg
gyenge és befolyásolható ember volt. A bálványimádó, határozott, ellentmondást nem tűrő
asszonnyal kötött házassága végzetes következménnyel járt mind maga, mind a nemzet
számára. Az elvtelen Akháb jellemét, aki tetteit nem szabta magas normákhoz, Jeezabel a
maga határozottságával könnyen tudta alakítani.”(E.G.White im. 72.o.)
Az udvar korábban soha nem tapasztalt pompában élt. Szamáriát királyi rangra emelték az
építészek, Akháb „elefántcsont házban” élt. Az uralkodó nagyszabású építkezéseket
folytatott az ország stratégiailag fontos városaiban is. A jólét azonban csak hozzájárult az
erkölcsi romláshoz és hitehagyáshoz.
Szamaria „elefántcsont palotája”
Szamária egy környezetéből jól kiemelkedő dombon, stratégiailag fontos helyen épült föl, a
régészeti feltárások szerint éppen Omri-Akháb idején. A város a nevét Sémerről kapta,
akitől Omri jó pénzen, 2 talentumnyi ezüstért (kb. 110-120 kg közti ezüst) vásárolta meg a
területet. 1908-tól kezdődően kisebb nagyobb megszakításokkal folytak itt feltárások,
amelyek során kb. 60 hektárnyi területen jöttek felszínre a város romjai. A hegy
legmagasabb pontján állt a királyi palota, amelyben rengeteg luxus kivitelű, föníciai
mesterek által készített elefántcsont-faragvány került elő. A palota mellett raktárházak
álltak, amelyekben számos történeti szempontból értékes cserépfelirat (osztrakon) volt. A
feliratok nyelvezete és stílusa Akháb korára utal. Az írott emlékekben előforduló
személynevek hűen tükrözik a korabeli valláskeveredést: legalább annyi személynév
kapcsolódik Jahvéhoz, mint amennyi Baálhoz köthető. Talán a legérdekesebb név
„Egeliau”=Jehova-borjú, amelyben a jeroboámi kultuszra való utalást sejthetünk. A Biblia
szerint Akháb Szamáriában Baál templomot is építtetett (I.Kir.16.32). A hatalmas falakkal
védett királyi várost három évig tartó ostrom után az asszírok pusztították el ie.722-ben.
Akháb egyéb építkezései
Az izraeli városok feltárásai (Yigael Yadin ásatásai az 1960-as években) igazolják, hogy
Megiddót és Hácórt Akháb idején nagyszabásúan átépítették és megerődítették.
Megiddóban a legjelentősebb építmények: a tell nyugati oldalán létesített bonyolult,
földalatti vízvezeték-rendszer és a „Salamon istállóiként” híressé vált, de valójában



159
Akhábhoz köthető raktárak?, vagy istállók? épületei. Hácórban egy óriási földalatti vízakna
bizonyította Akháb mérnökeinek ügyességét.
Jézabel pecsétje?
Az elmúlt években élénk publicitást kapott egy vitatott, de kétségkívül érdekes pecsételő. A
kőből készült, méreteiben szokatlanul nagy – bő 3cm hosszú – pecsét még 1960-ban egy
magángyűjteményből került az izraeli állam tulajdonába. A figyelem azonban csak 2008
ban irányult rá, amikor egy holland kutató vizsgálatai után azt állította róla, hogy a
pecsételő a hírhedt föníciai származású, de izraeli királynő, Jézabel tulajdona lehetett.
Nézete szerint a pecsételőn látható egyiptomi-föníciai stílusú szimbólumok: szárnyas szfinx,
szárnyas napkorong, sólyom és kobrakígyó az egyiptomi királyi jelképek közé tartoznak. Az
egyébként pogány szimbólumokat csak olyan tulajdonos használhatta, aki ugyancsak magas
rangú, királyi személy lehetett. A képi ábrázolások között szétszórva a JZBL mássalhangzók
szerepelnek, aminek olvasata egyértelműen: Jézabel. A pecséttel kapcsolatban sok vitát
olvashatunk, azonban annyit a legtöbben elismernek, hogy a vésett kő értékes, azaz magas
rangú tulajdonosa lehetett, a JZBL (azaz Jézabel) betűk olvashatók rajta és kora az i.e.9.
századra keltezhető.
Jézabel tudatosan törekedett arra, hogy népe hitét, a kánaáni vallást Izraelben elterjessze.
Ösztökélésére Akháb is társa lett ebbéli igyekezetében. Az uralkodópár kezdeményezésére
Izraelben mindenütt ismét megépültek a „magas helyek” és „áldozóhalmok”, ahol a
bálványimádást egészen úgy gyakorolták mint ahogy azt valamikor „az emóriak tették,
akiket kiűzött az Úr Izrael fiai elől.” (I. Kir. 21: 25-26)
„ Akháb uralkodásának átkos hatására Izrael messze került az élő Istentől, és rossz útra
tért. Hosszú éveken át egyre kevésbé tisztelték és félték Istent...A hitehagyás sötét árnya
borult az egész országra. Mindenütt Baál és Asera bálványokat lehetett látni...A bálvány
istentisztelet káprázatos pompájától és elbűvölő szertartásaitól lebilincselve, a nép követte
királyának és udvarának példáját.” (E.G.White im. 72-73.o.)
A közállapotokat hűen tükrözi, hogy Isten annyira feledésbe merült a nép körében, hogy
ebben az időben épült újjá Jerikó, az a város, amelyet – örök tanulságként – a honfoglalás



160
során kimondott eskü szerint soha többé nem szabadott volna felépíteni. (I. Kir. 16:34 vö.
Józs.6:26)
Bár a nép önként választotta az Istentől való elfordulást, az Úr nem hagyta őket teljes
sötétségben, hanem elküldte hozzájuk egyik legnagyobb prófétáját, Illést, az ima emberét.
„ Isten azért használhatta fel Illést Izrael történetének ezekben a válsággal terhes óráiban,
mert nagy hite volt. Miközben imádkozott, hitével megragadta a menny ígéreteit, és
rendíthetetlenül esedezett addig, amíg Isten nem válaszolt a könyörgésére. Nem várt addig,
amíg minden bizonyította, hogy Isten meghallgatta. A menny pártfogásának legkisebb
jelére is kész volt mindent vállalni. Amit Isten segítségével Illés meg tudott tenni, azt
mindenki megteheti abban a szolgálatban, amelyet Isten művében kapott.” (E.G.W.
im.100.o.)
Illés a Jordántól keletre, Gileád hegyei között élt. Istenhez ragaszkodó, mélyen hívő,
imádságos lelkű ember volt, aki bár nem töltött be semmilyen magas pozíciót, mégis egy
olyan vallási reformáció elindítója lett, amelynek tanulságai a mai napig szólnak. „Illés
lelkével és erejével”
(Luk.1:17) lépett fel Keresztelő János Jézus útkészítőjeként (Mal. 3:1,4:5-6), és ugyanez a
lelkület nyilatkozik majd meg a végidő maradék egyházában is, Krisztus eljövetelét
megelőzően.
„ Hegyi magányából Illés megrendülve figyelte a hitehagyást. Gyötrődő lélekkel könyörgött
Istenhez, hogy állítsa meg gonosz útján egykor kedvelt népét. Ha szükséges, látogassa meg
ítéletével, hogy a maga valóságában ismerjék fel a mennytől való elpártolásukat.” (
E.G.White im. 77.o.)
„Illés ember volt, hozzánk hasonló természetű” (Jak.5:17), akinek kitartó könyörgésére Isten
válaszolt. Megkereste őt és prófétai szolgálatot bízott rá. El kellett mennie Szamáriába,
Akháb és Jézabel pogány udvarába, ahol meg kellett mondania: Isten, az egyetlen élő Isten
elzárja az egek csatornáját, ezért Izraelben nem lesz eső. Az ítélet Baál tekintélye ellen
irányult, akit köztudottan az eső, a vihar és termékenység isteneként tiszteltek.



161
Az üzenet, bár döbbenetet és dühöt keltett, megtérést nem. Illésnek menekülnie kellett az
udvar gyilkos indulata elől. Isten parancsát követve visszamenekült a Jordán keleti oldalára,
a Kerith patakhoz, ahol az Úr csodával határos módon táplálta őt. A szárazság 3 éven
keresztül tartott. Ínség, nélkülözés köszöntött Izraelre, de nem tértek meg hitehagyásukból,
sőt még elszántabban könyörögtek Baálnak és üldözték Isten prófétáit, köztük Illést is,
akiket a természeti csapás okainak tartottak.
Jézabel ekkor sok Jahve-hoz hű embert megölettetett. De volt az udvarban egy titkon az
igaz hitet követő tisztviselő, Abdiás, aki ezekben a véres napokban 100 prófétát rejtegetett
és táplált egy barlangban. (I.Kir.18:4) Maga Illés is elmenekült az országból. Bár Akháb
emberei mindenütt keresték a prófétát, Isten elrejtette őt üldözői elől egy távoli, északi
városkában, Sareptában. Illés itt egy származását tekintve pogány (föníciai, azaz kánaáni
vallást követő, mint Jeéabel!) özvegyasszony házában igaz hitre és hűséges barátra talált.
(I.Kir. 17. fej.)
„ Ez az asszony nem volt zsidó. Soha nem részesült azokban a kiváltságokban, amelyeket
Isten választott népe élvezett. De hitt az igaz Istenben és követte mindazt a fényt, ami
ösvényére hullott.”( E.G.White im. 83.o.)
A szegény asszony szó szerint utolsó falatját adta oda a menekülő Illésnek, befogadta őt
házába is, mert hitt abban, hogy Illés Isten embere. A próféta nem önzésből kérte el az
özvegy maradék kis élelmét, hanem mert az Úr arra indította őt, hogy próbára tegye annak
hitét, aki így hatalmas áldás és a biztos istenismeret birtokosa lett, ugyanakkor megszűnt
nélkülözése is. A gondviselés ezután úgy alakította, hogy az asszony és fia egyedülálló
csodát élhettek át, mikor Illés a betegségbe esett, majd meghalt gyermeket – pusztán az
imádság erejével – feltámasztotta. Illést hite és feltétlen bizalma egyedülálló tettekre
képesítette. „Bizony mondom néktek, ha akkora hitetek volna mint a mustármag és azt
mondanátok ennek a hegynek: Menjen innen amoda, és elmenne; és semmi sem volna
lehetetlen néktek.”(Mát. 17:20)
Az aszály évei alatt Illés nem szűnt meg könyörögni az ő népéért. Remélte és vágyta a
szabadulást. „A próféta türelmesen várt, amíg az Úr keze súlyosan ránehezedett a szenvedő
országra. Szíve összeszorult a fájdalomtól, amikor látta, hogy mindenütt nő a szenvedés és



162
a nyomor. Azt kívánta, bárcsak gyors reformot tudna indítani. Isten azonban maga vitte
véghez tervét, szolgája nem tehetett mást, csak imádkozott tovább hittel, és várta amíg
eljön a határozott cselekvés ideje.”(E.G.W. im. 85.o.)
Az aszály 3. évében Isten felszólította Illést, hogy térjen vissza Szamáriába, és keresse meg
Akhábot egy újabb üzenettel. A próféta tudta, hogy halálra keresik őt, mégsem fontolgatta,
mit tegyen. Bízott Istenben. Az Úr úgy alakította, hogy éppen azzal az Abdiással találkozott
össze először, aki titokban Jahve-hoz volt hű. Akháb neki is megparancsolta, hogy kutasson
Illés után, amit ő látszólag meg is tett, viszont kétségbeesett, amikor „véletlenül” szemben
találta magát a prófétával. Csak hosszas győzködés után volt hajlandó megjelenti Akhábnak
Illés hollétét. (I.Kir. 18:15)
„ A király és a próféta szemtől szemben állt egymással. Akháb tele volt szenvedélyes
gyűlölettel. Első akadozó szavaival : ' Te vagy az Izrael megrontója ? ' - öntudatlanul is
elárulta, mit érez a szíve mélyén. Akháb tudta, hogy Isten szavára vált olyanná az ég, mint a
réz. Mégis a prófétát akarta felelőssé tenni az országra nehezedő súlyos
büntetésért.”(E.G.W. im. 90.o.)
Illés nem mentegette magát, sőt egyenesen, minden félelem nélkül rámutatott az ítéletet
kiváltó valódi okra, illetve személyre: „Nem én háborítottam meg Izraelt, hanem te és a te
atyád háza, azzal, hogy elhagytátok az Úrnak parancsolatait és Baál után
jártok.”(I.Kir.18:18). A próféta ezután egy istenítéletre hívta ki Baál papjait, a Szamáriától
távoli Kármel-hegyre, hogy mindenki számára nyilvánvalóvá lehessen, ki az igaz isten: Jahve
vagy Baál. Akháb ellentmondásos jellemét mutatja, hogy szinte lenyűgözve Illés
fellépésétől, ekkor már minden ellentmondás, vagy cselvetés nélkül engedelmeskedett a
prófétának.
A Kármel-hegyi események tanulságai ismét csak előremutatnak az Isten népe közti reform
mélységére és szükségességére a vég idején. Illés istenítéletet megnyitó szavai máig
hatnak: „ Meddig sántikáltok kétfelé ? Ha az Úr az Isten, kövessétek őt; ha pedig a Baál,
kövessétek azt.”
(I.Kir.18:21). Nem kapott feleletet. A nép ebben a válságos pillanatban nem foglalt állást.
Féltek, bizonytalanok és makacsok voltak. A Baál papok mindent megtettek annak



163
érdekében, hogy áldozati oltárukra tüzet hozzanak – de sikertelenül. Egész délelőtt
forgolódtak, kiáltoztak, később Illés tüzelő szavai hatására pogány szokásaiknak
megfelelően késekkel vagdosták magukat – mindhiába. Semmi nem történt. „Sátán
szívesen segített volna azoknak, akiket rászedett, és akik nekik szolgáltak. Szívesen szórt
volna villámokat, hogy meggyújtsa az áldozatot. Jahve azonban határt szabott neki: féken
tartotta hatalmát.” (E.G.W. im. 96.o.)
Illés alkonyatkor került sorra. A megfáradt népnek csendesen szólt : „Jöjjetek énhozzám”
(I.Kir.18:30 vö. Mát.11:28). Nyugodt magatartása szemben állt a Baál papok extatikus
őrjöngésével. Illés mindent megtett annak érdekében, hogy emberileg ellehetetlenítse
áldozatának megégetését. Rengeteg vizet hordatott rögtönzött oltárára, majd az esti
áldozat idején felfohászkodott Istenhez.: „Oh Uram, Ábrahámnak, Izsáknak, és Izraelnek
Istene, hadd ismerjék meg e mai napon, hogy te vagy az Isten Izraelben és hogy én a te
szolgád vagyok és hogy mindezeket a te parancsolatodból cselekedtem. Hallgass meg
engem, Uram, hallgass meg engem, hogy tudja meg e nép, hogy te az Úr vagy az Isten és te
fordítod vissza az ő szívüket.” (I. Kir.18:36-37). Ezután az Úr tüze szállt le az égből és
megemésztette Illés áldozatát. A nép arcra borult és egyszerre kiáltották: „Úr az
Isten”(I.Kir.18:39). A Baál papokat a helyszínen megölték.
Izrael előtt nagy lehetőség nyílt a megtérésre. Illés felment a Kármel-hegy tetejére és
esőért imádkozott. Bár semmi előjele nem volt annak, hogy a 3 éves szárazság véget ért,
Illés tudta és figyelmeztette a többieket is arra, hogy nagy eső közeleg. A kitartó imádság
egyik legszebb bibliai példája ez, mivel Illés hétszer is letérdelt és hittel könyörgött,
csüggedés nélkül az esőért.
A tenyérnyi kis felhő, amelyben a próféta már az eső ígéretét látta, hamarosan nagy vihart
hozott. Illés megadta a tiszteletet Akhábnak – akit az események mélyen megrendítettek
és a királyi szekér előtt futva mutatta az utat Izrael uralkodójának. „Az előzékeny
magatartás, amelyet Isten követe tanúsított a gonosz király iránt, tanítást rejt magában
mindazok számára, akik, miközben Isten szolgáinak vallják magukat, nagyra értékelik
önmagukat...a szemmel látható diadal után, amellyel Isten Illés nyilvános szolgálatát
megtisztelte, kész volt ellátni a szolga munkáját.”
(E.G.W. im. 101.o.)



164
A próféta és király közti rövid egyetértésnek hamar vége szakadt. Akháb hazatérve Jézabel
haragjával találkozott, aki azonnali bosszúért lihegett. Még aznap éjjel hírnök kereste fel
Illést, aki halálos fenyegetést közvetített a királyi udvarból. Ugyanaz az Illés, aki eddig
bátran szembeszállt Akhábbal és a sok száz Baál pappal, most komolyan megrémült.
Kétségbeesésében azonnal elmenekült a városból messze délre a Júdeai Beérseba környéki
pusztaságba. Egy fenyőfa alá roskadva csüggedten könyörgött Istenhez a halálért.
Mélységesen fáradt volt teste és lelke egyaránt.
„Illésnek nem lett volna szabad a kötelesség helyéről elmenekülnie. Jeezabel
fenyegetésének hallatára oltalomért kellett volna fordulnia ahhoz, aki megbízta Jahve
becsületének megvédésével...Tudnia kellett volna, hogy Isten nem hagyja el...Ha ott marad,
és Isten erejével, benne elrejtőzve, rendíthetetlenül kitart az igazság mellett, senki nem
árthat neki. Az Úr megbünteti Jeezabelt, és ez újabb csodálatos győzelmet jelent Illés
számára. Ennek a királyra és népre gyakorolt hatása nagy reformációt eredményezett
volna.” (E.G.W. im. 102.o.)
„Amikor az ember a leggyengébb, akkor kísérti Sátán a leghevesebben...Ezzel a módszerrel
már sok embert legyőzött.”(E.G.W. im. 110. o.)
„A csüggedés megrendítheti a leghősiesebb hitű és legerősebb akaratú embert is. De Isten
megérti és ilyenkor is szánja és szereti. Olvas a szívben, ismeri indítékait és szándékait.
Türelmesen várni és bízni, amikor minden sötétnek látszik – ez az a lecke, amit Isten
műveinek vezetőinek meg kell tanulniuk...Látszólag nincs tehetetlenebb, de valójában
legyőzhetetlenebb annál a léleknél, aki semmiségét érezve teljesen Istenre
hagyatkozik.”(E.G.W.im.110-111.o.)
Isten nagyon is értette mi zajlik Illésben és Illés körül. Nem tört rá haraggal, nem vonta
felelősségre. Gyógyítani kezdte a próféta testét-lelkét. Isten „módszere” rendkívül
tanulságos, segít megtanulnunk, hogyan közelítsünk összetört szívű embertársainkhoz.
 A kimerült Illést Isten angyala táplálta – fizikai ellátás, gyógyítás.
 A fizikailag megerősödött Illést az Úr kimozdította „depressziójából”, testi



165
megterhelésnek tette ki, ugyanakkor környezetváltozásra késztette. Nem is
akárhová vitte vissza: a sínai Hórebig, Isten hegyéig, a kinyilatkoztatás helyszínére.
A fizikai munka, a környezetváltozás és Isten kinyilatkoztatásában való megerősítés
a megroppant lélek gyógyulását szolgálja.
 Isten csak az előbbiek után szólította meg Illést: nem feddte, nem oktatta ki, „csak”
egy kérdést tett fel, hogy a lelki görcs feloldódjon és Illés beszélni tudjon
problémájáról – A probléma feltárására irányuló segítő kérdés kulcs a lelkileg
összetört ember gyógyításában. Nem a véleményezés, nem az ítélkezés a cél,
hanem az a fontos, hogy embertársunk tudjon szóhoz jutni és a maga számára is
összegezze nehézségeit és helyzetét.
 Ezek után Isten megmutatta Illésnek azt, hogy ki is ő valójában: Ő a „halk és szelíd
hang” (I.Kir. 19:12) – Isten valódi szeretetének bemutatása a lélek gyógyításának
egyetlen biztos kulcsa.
 Isten a lelkileg megerősödött Illést ismét visszahelyezte korábbi feladatába. (Hazázel
szír uralkodót és Jéhu leendő izraeli királyt kellett felkennie). Isten ezzel kifejezte a
számára, hogy fontos, hogy nélkülözhetetlen Isten művében, szükség van rá és
munkájára, van célja az életének. – Az újból bizalomra lelt ember számára fontos,
hogy érezze, szükség van rá. Értelmes céllal, feladattal kell ellátni őt, hogy a
„helyére kerüljön.”
 Végezetül Isten biztosította Illést, hogy nincs egyedül. Illés Elizeus személyében
segítőt kapott, ugyanakkor az Úr azt is feltárta a próféta előtt, hogy van még
Izraelben 7000 ember, aki igaz és istenfélő, akiért van értelme és kell is
munkálkodnia. – Minden ember számára fontos, hogy tudja, nincs egyedül. A
gyógyítás végső lépése társhoz, baráthoz, vagy valamilyen emberi közösséghez
segíteni az elmagányosodott embert.
Mindeközben Akháb királyságát támadás érte. Az északi határnál nagyra növő Szíria
jelentett veszedelmet, amelynek királya, Benhadád, tehetséges hadvezér volt. Követeket
küldött Szamáriaba és követelte Izrael behódolását, valamint adót és királyi túszokat is. A
királyi tanács úgy határozott, hogy nem teljesítik a szíriai király ultimátumát. A háború
elkerülhetetlenné vált.
Isten nem hagyta magára a hűtlenné vált Izraelt, mert annak ideje még nem telt be. Egy



166
próféta kereste fel Akhábot és biztosította őt az Úr támogatásáról és a harc sikerességéről.
A csatát azonban magának Akhábnak kellett vezetnie. Az izraeli seregek fényes győzelmet
arattak, Benhadád elmenekült, azonban Isten figyelmeztette Akhábot arra, hogy 1 év múlva
a szíriaiak újra támadni fognak, ezért erősítse meg seregeit és városát. Döbbenetes, hogy
Akháb ebben az esetben mennyire hűségesen követte az Úr utasításait. Nem bízta el
magát, készült az újabb viadalra, így 1 évvel később másodszor is sikerre vitte katonáit a
szíriai uralkodó ellen.
Azonban ugyanekkor már el is bukott Isten-követésében. A csata folyamán fogságba ejtette
az Áfekbe menekült Benhadádot, akin azonban – Isten parancsa ellenére – „nagylelkűen”
megkönyörült. Ezzel előidézte saját országának további nyomorgatását. (I. Kir.20: 35-43)
Akháb neve egy háborús feliraton
Az ie.9.század közepétől a közel-keleti kisállamok alapvetően egy közös veszéllyel néztek
szembe, amely időnként egységbe kovácsolta az egyébként egymással rivalizáló városaikat.
Ez az új „északi veszedelem”, amelyről Izrael és Júda prófétái jövendöltek, Asszíria volt.
Az asszír birodalom alapnépességét a sémi nyelvcsaládba tartozó asszírok alkották, akik
több – a Tigris folyó mellett élő – népcsoport összeolvadásából származtak. Az ie.2. évezred
végén alapítottak önálló államot, majd az ie.13.századtól hódító hadjáratokat vezettek a
környező területekre. Központi városaik a Tigris középső folyásánál Assur, Ninive, Nimrud
és Khorszabad voltak. Vas fegyvereik, harci szekereik, lovas alakulataik és különleges
ostromgépeik ellenállhatatlanná tették seregeiket. Az agresszív külpolitikát
intézményesített kegyetlenkedés kísérte. A Közel-Kelet történetében az asszírok voltak az
elsők, akik “hivatalosan” az ellenség megfélemlítését is stratégiájuk részévé tették. A
megostromolt és legyőzött városok lakóit válogatott kínzásoknak vetették alá, nem egyszer
felkoncolták vagy megcsonkították őket. Az asszír uralkodói feliratok kéjes részletességgel
számolnak be ezekről az akciókról. A korabeli írott források nem véletlenül beszélnek arról,
hogy a Közel-Kelet népei rettegtek az új ellenségtől.
Ie.853-ban III.Sulmanu-asarídu (ie.859-824) asszír király seregei elérték a Mediterrán tenger
partvidékét, Szíriát és a föníciai városokat fenyegették. A kisebb-nagyobb királyságok ekkor
összefogtak és ie.853-ban Qarqar-nál (Szíria) megütköztek a nagy király csapataival. Akháb



167
királyságának jelentőségét mutatja, hogy III. Sulmanu-asarídu győzelmi feliratán, a Kurkh
sztélén a qarqari csatában felvonult 12 uralkodó között Akhábot is megemlíti. Az asszír
győzelmi feliratnak kettős jelentősége is van bibliai szempontból. Egyrészt kiderül, hogy
Akháb 10 000-es serege és 2 000 harci szekere – Szíria után – a második legjelentősebb
haderőt alkotta a korabeli lázadó királyságok között, másrészt, mert ez az első jele annak,
hogy Izrael és Asszíria között politikai kapcsolat alakult ki.
Akháb jellemének ellentmondásosságát jól tükrözi egy a Biblia által megörökített kis
történet, Akháb uralkodásának végnapjaiból. A király szemet vetett egy szépen megművelt
kis földre, Nábót szőlőjére. Amikor azt a gazdája nem akarta neki eladni, tehetetlen,
görcsös sírásra fakadt, mint egy elkényeztetett gyermek. Jézabel, akinek hatása az évek
folyamán nem csökkent, az incidenst meghallva nem sokat tétovázott, Akháb királyi
gyűrűjét használva – nyilván nem először – parancsot adott ki, hogy koholt vádak alapján
végezzék ki Nábótot. A közállapotokra jellemző, hogy a királynő kegyetlen parancsát szó
nélkül végrehajtották és akadtak arravaló emberek is, akik a hamis tanúzást vállalták. Ha
már a dolog így alakult, Akháb elfoglalta új birtokát, minden ellenvetés nélkül. (I.Kir.21:1
16)
Isten előtt azonban ez nagyon súlyos bűn volt, amelyet nem hagyott szó nélkül. Ismét Illés
kapta azt a feladatot, hogy az Úr feddő és ítéletet magában foglaló üzenetét továbbítsa
Akhábnak. „Így szól az Úr: Nemde megölted-é és nemde el is foglaltad-é? És szólj néki,
mondván: Ezt mondja az Úr: Ugyanazon a helyen, a hol felnyalták az ebek Nábót vérét,
ebek És monda Akháb Illésnek: Megint rám találtál ellenségem? És ő monda: Rád találtam;
mert te magadat mindenestől arra adtad, hogy gonoszságot cselekedjél az Úr szemei előtt.
Ímé, azt mondja az Úr: Veszedelmet hozok reád, és elvesztem a te maradékaidat, és
kigyomlálom Akhábnak még az ebét is, és a berekesztettet és az elhagyatottat Izráelben;És
olyanná teszem a te házadat, mint Jeroboámnak, a Nébát fiának házát, és mint Baásának,
az Ahija fiának házát azért, a miért haragra ingerlettél engem, és a miért bűnbe ejtetted az
Izráelt. És Jézabel felől is szóla az Úr, mondván: Az ebek eszik meg Jézabelt Jezréel kőfala
előtt; Azt, a ki Akháb házából a városban hal meg, az ebek eszik meg; azt pedig, a ki a
mezőben hal meg, az égi madarak eszik meg.” (I. Kir.21:19-24 )
Akháb nagyon is értette mit rejt magában ez az üzenet, ezért halálosan megrémült. Mint



168
máskor is tette korábban, Isten ilyen kézzelfogható jelenlétének súlya alatt összeroppant,
megalázta magát és komolyan könyörögni kezdett bocsánatért. Az Úr látta a király
magatartását, tudta is előre, hogy ez lesz Akháb reagálása az ítélet kihirdetésére, így
tudtára hozta azt is, hogy mindez a veszedelem csak fiai idejében következik majd be.
Akháb megalázkodása nem volt tartós. Jézabel hatása újra és újra felülkerekedett a jó
benyomásokon. Három évvel a nábóti eset után Akháb vendégül látta a déli királyt,
Josafátot, akivel – gyermekeik házassága révén – rokonságba került. Nyilván előre
megfontoltan a vendéglátás közben szóba hozta egy általa óhajtott hadjáratot Szíria ellen,
amiben „természetesen” a jelenlévő déli rokon segítségét is igényelte. Josafát, aki maga
nagyon istenfélő volt, nem tudta, nem ismerte fel időben milyen következményekkel is jár
ez a rokonság. A vendégséget nem sérthette meg, királyi rokonát sem, így bár nem
meggyőződésből, de igent mondott Akháb kérésére. Rossz lelkiismerete azonban nem
hagyta nyugodni és ha már csak utólag is, de kérte az izraeli királyt, hogy kérdezzék meg
Istent – prófétáin keresztül – mit szól ehhez a vállalkozáshoz. Akháb látványosan
egybegyűjtötte „az Úr 400 prófétáját”, akik egybehangzóan sikeresnek ítélték a közelgő
katonai vállalkozást. Josafát lelke tovább háborgott. Nem érezte igaznak a próféták kórusát.
Unszolására előhozták Mikeást, Jemla fiát is, akit azonban Akháb nem szívlelt, mondván:
„...én gyűlölöm őt, mert soha nem jövendöl nekem jót”
(I.Kir.22:8). Josafát leintette Akhábot szavai miatt és annál inkább igényt tartott Mikeás
szavaira. Mikeás az Úr hű prófétája volt ekkor Izraelben, semmi nem tántoríthatta el attól
bár próbálták győzködni, fenyegetni – hogy az igazságot mondja. Amikor a két király elé
vezették, mégis először színleg ugyanazt mondta, mint a többiek, ezzel ugyanis
kizökkentette Akhábot képmutató magatartásából. Valójában Akháb lelkiismerete
ugyanúgy tudta, mint Josafáté, hogy ez a vállalkozás nem az Úr szerint való. Miután
indulatai így leleplezték valós gondolatait, Mikeás elmondta az Úr által kapott valódi
próféciát:„Látám az egész Izráelt elszéledve a hegyeken, mint a juhokat, melyeknek
pásztoruk nincsen. És azt mondá az Úr: Nincsen ezeknek urok. Térjen meg kiki az ő házához
békességben. (II.Krón. 18:16), mire Akháb ingerülten kiáltott oda Josafátnak: „Nemde nem
megmondottam-é, hogy nem fog nékem jót jövendölni, hanem rosszat?”(II.Krón.18:17).
Mikeás ezután elmondta, hogyan volt lehetséges az, hogy 400-an egybehangzóan ugyanazt
jövendölték – rosszul. Az Úr engedte, hogy hamis lélek szállja meg az Istenhez lelkükben
nem hű prófétákat. Szavain a 400 hamis próféta nagyon felháborodott, egyikük arcul is



169
csapta őt dühében. Akháb hasonlóan elutasítóan reagált az üzenetre: börtönbe vettette
Mikeást. Az Úr prófétájának utolsó megjegyzése azonban az igaz prófétai szó hitelesítésére
irányította a figyelmet: „Ha békével térsz vissza, akkor nem az Úr szólott én
általam...Halljátok meg minden népek!”(II. Krón.18:27)
Mikeás „ünneprontó” szavai után a két király felemás lélekkel készülődött a háborúra.
Akháb menni akart, mert ezt diktálta kapzsi lelke. Josafát úgy érezte, mennie kell, mert köti
rokonsága, ígérete. Akháb, bár berzenkedett Mikeás ítélete ellen, azért igyekezett
bebiztosítani magát egy esetleges kudarc ellen. Mindenképp ki akarta védeni a jóslat
értelmét: tulajdon halálát. Egyszerű öltözéket öltött magára, míg Josafátot kérte, hogy
királyi öltözetében lépjen a harcmezőre. Amikor a csata elkezdődött, a szíriai katonák
természetesen a legdíszesebb lovas felé törtek, akiben Akhábot vélték, mindenképp őt
akarták megölni. A tusában eleve rossz lelkiismerettel, de Istenébe vetett hittel harcoló
Josafát oda menekült, ami az egyetlen szabadulást jelentette ebben a helyzetben:
felfohászkodott Istenéhez. Mintha hályog esett volna le ellenségei szeméről, felismerték,
hogy nem Izrael királya áll előttük, így elfordultak tőle. Akháb viszont csele ellenére sem
kerülhette el sorsát, amelyet maga választott rossz döntésével. Egy véletlenül kilőtt
nyílvessző halálra sebesítette őt. A „nagy” király halott volt, Izrael és Júda seregei
szétfutottak.
Akháb élettörténete, különösen annak végső megsötétedése leginkább Sauléhoz, vagy
Júdáséhoz hasonlítható. Noha teljesen negatív személyiségként maradt meg az
emlékezetben, mégis – Saulhoz hasonlóan – neki is voltak kifejezett erényei,
megvilágosodott pillanatai:
 Kármel-hegyi magatartása (I.Kir.18.fej)
 Isten szavába vetett hit és bátorság (I. Kir.20:13-14)
 Őszinte bűnbánatra is képes volt, amit maga Isten igazolt (I.Kir.21:27-29)
A példák is jelzik, hogy személyisége nem volt mentes a jó iránti fogékonyságtól. Az
élettörténete azonban éppen azt a tanulságot hordozza, hogy ez önmagában kevés: Hiába
a jóra való készség, ha ingatag, befolyásolható jellemmel párosul, ami önmagában is
végzetes lehet, de egy uralkodó esetében, akinek döntései és példaadása messzire hatnak,



170
kifejezetten tragikus.
Akházia ( ie. 853-852 )
Igehelyek: I.Kir. 22:52-II. Kir. 1:17
Akháb fia, Akházia, semmit nem tanult apja hibáiból. Noha tanúja volt a prófétai beszéd
beteljesülésének, és számos isteni csodának, az mégsem volt rá semmilyen pozitív hatással.
Megmaradt Baál követőnek, miként anyja, az anyakirálynő, Jézabel is. Engedetlensége,
Istennel szembeni dacolása következményei hamarosan beértek.
Akházia rövid uralkodása alatt Moáb levált az izraeli országrészről (II.Kir.1:1), majd súlyos
baleset érte a királyt – kiesett felső szobájából a korláton keresztül. Betegsége idején
Akházia Ekron (filiszteus város) istenéhez, Baálzebubhoz fordult segítségért. Spiritiszta
papjairól azt tartották, hogy jövendőt tudnak mondani. Isten megakadályozta az okkult
hatalmakkal való kapcsolatot, maga küldött üzenetet Illés által Akház Ekronba küldött
embereihez: „Nincs-é Isten Izráelben, hogy Baálzebubhoz, az Ekron istenéhez mentek
tanácsot kérdeni? Azért azt mondja az Úr: Az ágyból, a melyben fekszel, fel nem kelsz,
hanem kétség nélkül meghalsz.” (II. Kir.1:3-4). A király követei visszatértek az udvarba ezzel
az üzenettel. Akházia a leírás alapján felismerte, hogy Illés volt az üzenetmondó. Parancsot
adott embereinek, hogy vezessék elé az Úr prófétáját. Két katonai küldöttség is
megsemmisült Isten tüze által, mivel nem alázták meg magukat, míg a harmadik csapat
végül kellő tisztelettel fordult Illés felé, aki Isten parancsára velük ment a királyi udvarba.
Akházia előtt a próféta megismételte az Úr megmásíthatatlan ítéletét. Izrael királya
hamarosan valóban meg is halt. Mivel fia nem volt, így testvére, Jórám követte a trónon.
Ekkoriban történt, hogy Isten Illést magával ragadta az égbe. Illés tehát soha nem látott
halált. A mennyben vitetett, így tudott megjelenni Jézus megdicsőülésekor (Mát.17:3).
Prófétai szolgálatát segítője, Elizeus vette át.
„ Elizeus apja jómódú gazdálkodó volt. Családja azok közé tartozott, akik a csaknem
egyetemes hitehagyás idején sem hajtottak térdet Baál előtt. Otthonukban tisztelték Istent,
és köznapi életükben hűen követték az ősi Izrael hitét...A vidék csendjében Isten és a
természet volt tanítómestere, a hasznos munka pedig fegyelmezte. Ebben az iskolában



171
megszokta az egyszerűséget, megtanulta a szülei és Isten iránti engedelmességet...Azt a
munkát végezte, ami éppen kínálkozott. Vezető egyéniség volt, de tudott alázatosan
szolgálni is. Nyugodt, szelíd, de energikus, következetes, becsületes és megbízható volt.
Szerette és félte Istent. Naponta ismétlődő, fárasztó munkája egyformaságában
céltudatossá és nemes jelleművé nevelődött; ismeretekben és lelki értékekben egyre
gazdagodott. Miközben együttműködött apjával az otthon feladatainak elvégzésében,
megtanult együtt munkálkodni Istennel is.”(E.G.W. im.137.o.)
Amikor Illés először rátalált, Elizeus szántott. Illés rádobta köpenyét, amivel felszentelte őt
a szolgálatra. Elizeus Isten lelke által megértette mi történik vele és hátrahagyva mindenét,
azonnal követte a prófétát.
Kezdetben apró, hétköznapi teendőket látott el Illés mellett, miközben elkísérte őt
mindenhová és sokat tanult tőle az együtt töltött évek alatt. Illés természetes úton, szinte
észrevétlenül készítette őt fel a szolgálatra. Miközben városról városra vándoroltak, Isten
többször is próbára tette Elizeust, Illés újra és újra felszólította tanítványát, hogy térjen
haza otthonába. Elizeus azonban maradt.
Mielőtt Illés a mennybe ragadtatott, Illés megkérdezte Elizeust, mit kíván tőle. „Elizeus
tudta, hogy egyedül csak az Illésen megnyugvó Lélek teheti alkalmassá arra, hogy betöltse
azt a helyet Izraelben, amelyre Isten elhívta. Ezért így könyörgött: ' Jusson nekem a benned
működő lélekből kétszeres rész!' (E.G.W. im.143.l.). Kívánsága teljesült. Elizeus Illés hűséges
utóda lett.
Szolgálatának elején Illést követve végigjárta a még Sámuel idején alapított
prófétaiskolákat. Első útja Jerikóba vezetett. Az Akháb idején tragikus körülmények között
újraépített városnak nem volt egészséges ivóvize. Elizeushoz fordultak segítségért. Bár
igazság szerint nem érdemelték volna meg Isten segítségét, az Úr meghallgatta kérésüket.
Elizeus „meggyógyította” a jerikóiak vizét. (II.Kir. 2:19-22)
„A keserű forrásba dobott sóval Elizeus ugyanazt a lelki tartalmú tanítást adta, mint amit
századokkal később a Megváltó nyújtott tanítványainak ezzel a kijelentésével: ' Ti vagytok a
föld sói' (Mát.5.13). A fertőzött forrással összevegyülő só megtisztította a vizet. Életet és



172
áldást teremtett ott, ahol előbb minden hervadt és pusztult.”(E.G.W. im. 146.o.)
Elizeus alapvetően a béke prófétája volt. Illéssel ellentétben sokkal szelídebb üzenetet
közvetített kora embereinek. Azonban tudott szigorú is lenni, ha arra volt szükség. A bétheli
prófétaiskola meglátogatása után kemény ítéletet mondott az őt – és ezáltal Istent
káromló fiatalokra115. (II.Kir. 2:23-25) „Ez az egyetlen eset, amikor félelmes szigort
alkalmazott elég volt ahhoz, hogy egész életében tiszteletet keltsen.”( E.G.W. im. 149.o.)
Elizeus jóindulata sokszor megnyilatkozott szolgálata idején: megszaporította egy
elszegényedett próféta özvegyének olaját (II.Kir.4:1-7), hite által feltámasztotta pártfogója,
a gazdag sunemita asszony fiát (II.Kir.4:8-37), a gilgáli prófétaiskolában tett látogatásakor
ehetővé tette a mérgező főzeléket (II.Kir.4:38-44), meggyógyította az ellenség hadvezérét,
a szíriai Naámát, aki ezáltal Istenhez tért (II.Kir.5:1-19) és olyan kis dolgokban is együttérző
volt, mint amikor egy prófétaifjú vízbe ejtette kölcsön kért fejszéjét (II.Kir.6.1-7).
„(Elizeus) ...a Megváltóhoz hasonlóan, akinek előképe volt, az emberek közötti
szolgálatában a gyógyítás munkáját összekapcsolta a tanítással.” (E.G.W. im. 152.o. )
Jórám ( ie. 852-841 )
Igehelyek: II. Kir. 1:17, 3:1-27, 9:21-26
Jórám 12 évig uralkodott Izraelen. Jézabel továbbra is anyakirálynőként élt az udvarban, de
befolyása némiképp csökkent. Jórám bár „...gonoszul cselekedett az Úr szemei előtt, de
nem annyira mint az ő atyja; mert elrontotta Baál képét, amelyet atyja készíttetett, de
mindazonáltal követte Jeroboámnak, a Nébát fiának bűneit...” (II.Kir. 3:2) Jórám tehát bár a
Baál kultuszt nem követte, Jeroboám hamis vallását megtartotta.
Jórám hadjáratot kezdett Moáb királya ellen, hogy visszafoglalja a Jordánon túli területeket
és azzal együtt a híres „Királyi utat”. Katonai akcióját a júdabeli király, Josafát és Edom
királya is támogatta. A három király seregei felvonulás közben víz nélkül maradtak és ekkor
Josafát javaslatára megkérdezték az Urat, mit tegyenek. Elizeushoz fordultak, akiről
ekkoriban már mindenfele azt tartották, hogy „nála van az Úrnak beszéde” (II.Kir.3:12).



173
Elizeus Josafátra való tekintettel választ adott nekik. Megjövendölte győzelmüket és csodát
téve vizet is adott nekik. Másnap a három király serege az Úr segítségével valóban legyőzte
a moabitákat. „És lőn reggel, amikor áldozatot szoktak tenni, ímé vizek jőnek vala Edom
útjáról, és megtelék a föld vízzel. Mikor pedig meghallotta az egész Moáb, hogy feljöttek a
királyok ő ellenök harczolni, egybegyűlének mindnyájan, a kik fegyvert foghattak, és
megállottak az ő tartományuk határán. És mikor felkeltek reggel, és a nap feljött a vizekre,
úgy látták a Moábiták, mintha ő ellenökbe az a víz vereslenék, mint a vér. És mondának:
Vér ez! Megvívtak a királyok egymással, és megölte egyik a másikát. Prédára most, Moáb!
De mikor az Izráel táborához jutottak, felkeltek az Izráeliták, és megverték a Moábitákat, és
azok megfutamodtak előttök; betörtek hozzájok és leverték Moábot.” (II. Kir.3: 20-24)
A moabita király tulajdon fiát áldozta fel istenének, de az sem mentette meg őt az igaz Isten
ítéletétől. (II.Kir.3: 26-27)
Isten kézzelfogható segítsége ellenére Jórám megmaradt a jeroboámi kultusz követésében.
Népe szintén bálványimádásba merült, így az Úr fenyítő ítéleteként ezekben az években
Izrael országa sokat szenvedett a szíriaiak támadásaitól.
Benhadád csapatainak betöréseit Elizeus sokszor előre látta és figyelmeztette erre Jórámot
is. A szíriai király először arra gyanakodott, hogy áruló lehet emberi között, azonban később
tudtára jutott, hogy Izraelnek látó prófétája van. Elhatározta, hogy foglyul ejti Elizeust. A
próféta ekkor Dótánban lakott. Amikor az ellenséges seregek körülvették dótáni házukat,
Elizeus szolgája nagyon megrémült. A próféta ekkor „megnyitotta” szolgája szemét, aki
köröskörül angyalseregeket pillantott meg, akik védelmükre sorakoztak fel. Bár a nagy
küzdelem jelenetei szemünk elől sokszor rejtve zajlanak, de Isten soha nem hagyja magára
övéit. A szíriai katonák tehát megtalálták Dótánban Elizeust, de Isten „vaksággal verte meg
őket”, így nem ismerték fel Elizeusban a prófétát, aki így kiszolgáltatta őket Jórám
csapatainak Szamáriában. A foglyul ejtett katonákat békében hazaengedték és ezután
hosszabb ideig megszűntek a szíriai portyázások Izrael földjén. (II.Kir.6.8-23)
Jórám életében Benhadád egyszer még betört Izrael területére és rövid ideig megszállta
Szamáriát is. Az ostromló seregek körülvették a királyi várost és kiéheztették a bentlakókat.
115 Az eredeti héber szövegben szereplő kifejezés ugyanis nem gyermekekre, hanem fiatalokra utal.



174
Jórám zsákruhát öltött és Elizeus szavára megalázta magát Isten előtt, de nagyon nehezen
viselte a népére szakadt nyomort, mely olyan naggyá lett, hogy a lakosok egymást ették
meg. A király mindezek miatt Elizeust hibáztatta, akinek tanácsait eddig követte és elment
hozzá türelmetlen, gyilkos indulattal : „ ...várjak-e még tovább az Úrra ?” (II.Kir.6:33)
Elizeus, aki már a király érkezése előtt tudta, mi zajlott le annak lelkében és hogy hajszálon
függ tulajdon élete, tolmácsolta az Úr szabadító ígéretét. A király kíséretében tartózkodó
főember azonban nem hitt a prófétai beszédnek, mire Elizeus megjövendölte a kétkedő
nemes halálát. Szavai másnap maradék nélkül beteljesedtek (II.Kir.6:24-7:20). Jórámot
azonban még ezek az események sem fordították az Úr felé. Bálványhitű maradt
mindhalálig.
Benhadád sem sokáig fenyegette már Izraelt. Súlyos betegségbe esett. Elizeus az Úr
parancsára ekkor Szíriában tartózkodott. Benhadád megkerestette az Úr prófétáját, akit
megtanult tisztelni az elmúlt évek alatt, hogy megtudakozza tőle jövőjét. Elizeus a
Benhadád követségét vezető Hazáelhez fordult és mondta neki: „Menj el és mondd el
neki:Nem maradsz életben, mert megjelentette nekem az Úr, hogy meghalsz.”(II. Kir. 8:10)
A próféta ezután sokáig nézte Hazáelt, majd elsírta magát. Megjövendölte, hogy ő lesz
Szíria jövendő királya, aki sok nyomorúságot fog majd hozni Izrael földjére.
3. Izrael „reformkirálya” Jéhu és dinasztiája
Jéhu (ie.841-814)
Joakház (ie.814-798)
Joás (ie.798-782)
II. Jeroboám (ie.793-753)
Zakariás (ie. 753)
Jéhu (ie. 841-814)
Igehelyek: II. Kir. 9:1- 10:36
Jórám megkeményedése Isten minden csodájával és szabadításával szembeni közönye nem
maradt, maradhatott következmények nélkül. Az Akháb házára modott jövendölés
(I.Kir.21:21-24) beteljesedésének elérkezett az ideje. A kegyelmi idő lejárt. Jórám



175
képtelenné vált a megtérésre, végérvényesen elutasította Jahve közeledését.
Isten ekkor felszólította Elizeust, hogy a régen megjövendölt királyváltást most kell
végrehajtani (I.Kir.19:16). Az Úr választása Nimsi fiára, Jéhura esett. Ő volt az egyetlen Isten
által megjelölt és felkent király az északi országrész történetében.
„Ebben az időben Júda és Izrael összevont csapatai a Rámóth Gileád-i szíriaiak ellen
folytattak hadjáratot. (Immáron Hazáel ellen) Jórám király megsebesült a csatában és a
seregeket Jéhu gondjaira bízva, visszatért Jezréelbe.”( E.G.W.im. 135.o.) Jéhu épp
seregeinek vezetőivel pihent, amikor Elizeus követe, egy prófétaifjú megkereste őt és
ünnepélyes szavakkal, az élő Isten nevében királlyá kente. „ Azt mondja az Úr, Izrael Istene:
Királlyá kentelek téged az Úrnak népén, Izraelen, hogy elveszítsd Akhábnak, a te uradnak
háznépét; mert bosszút állok az én szolgáimnak, a prófétáknak véréért és mind az Úr
szolgáinak véréért...” (II.Kir.9:6-7).
Jéhu mélyen átérezte és értette a próféta szavait. Tudta, hogy Isten ítéletét neki kell
végrehajtania Akháb házán. Régen köztudott volt ez a jövendölés és az Úr őt hívta el ennek
betöltésére. Isten nem bosszút állt, hanem igazságot szolgáltatott megölt szentjeinek. Az új
királyi dinasztiával véget akart vetni a bálványimádásnak, esélyt akart adni Izrael népének a
hozzá való visszatérésre, fékezni kívánta az ország bűn és végzet felé tartó rohanását. Isten
bűnnel szembeni fellépése megkerülhetetlen. Ha a kegyelmi idő nem vezet megtérésre,
Isten ítélete egy adott ponton be kell hogy következzen. „Ha kegyelmet nyer a gonosz, nem
tanul igazságot, az igaz földön is hamisságot cselekszik, és nem nézi az Úr méltóságát.”
(Ésa.26:10) Isten szeretete nem elvtelen és nem választható el a bűnnel szemben vívott
nagy küzdelemtől.
Jéhu nem habozott a küldetés végrehajtásában. Jezréelbe sietett, ahol a sebeiből lábadozó
Jórám éppen nagy vendégséget adott rokona, a júdabeli király, Akházia tiszteletére. A
királyok őrei észrevették a város felé közeledő hadakat, mire Jórám egy-egy katonát küldött
ki, hogy megtudakolják az érkezők szándékát. Egyikük sem tért vissza, átálltak a lázadó Jéhu
seregébe. Jórám egy idő után gyanakodni kezdett, főleg miután az őr jelentette, hogy a
közeledő harci szekeret Jéhu vezeti és „ úgy hajt mint egy őrült” (II.Kir. 9:20).



176
Jórám ekkor már sejtette, hogy baj van, hiszen Jórám seregeinek vezetője volt, akinek a
szíriaiak ellen kellett volna harcolnia. Izrael és Júda királya csapataikkal együtt az érkezők
elé vonultak és a vérrel szerzett királyi birtokon, Nábót földjén találkoztak össze. „És mikor
meglátta Jórám Jéhut, mondta: Békességes-é a dolog, Jéhu ? Felelt ő: Mit békesség, amikor
Jeezabelnek, a te anyádnak paráznasága és varázslása mind nagyobb lesz! Akkor
megfordította Jórám az ő kezét és futni kezdett és mondta Akháziának : Árulás ez Akházia
?” (II. Kir. 9:22-23)
Jórám csak nehezen hitte el, hogy saját seregei fellázadtak ellene. Szinte lehetetlennek tűnt
előtte, hogy Jéhu ellenségévé lett. A királyi család népszerűtlensége hirtelen vált
nyilvánvalóvá előtte. Jézabel varázslásai, sötét praktikái és hírhedt gonoszsága csak
fokozták a nép bizalmatlanságát.
Jéhu és seregei kíméletlenül leszámoltak Akháb házával. Megölték:
 Jórámot és Akháziát, Akháb leszármazottait a korábbi próféciát beteljesítve Nábót
földjén (II.Kir.9:24-28),
 Jézabelt (aki teljes méltósággal jelent meg palotája ablakában Jéhu érkezésekor,
gúnyolódva fogadta őt, de végül saját palotabeli főemberei lökték ki hátulról
emeleti ablakából és kutyák ették meg holttestét ) (II.Kir.9:30-37),
 Akháb házának minden maradékát (II.Kir.10:1-10)
 Akháb főembereit, bizalmasait (II.Kir.10:11-17)
 Baál papjait, prófétáit és elkötelezett híveit. Jéhu cselt vetve nekik összehívta őket
egy nagy vallási együttlétre, mintha ő is Baál-követő akarna lenni, majd az
összegyűlt kultuszrajongókat megölette (II.Kir.10:18-25). Szétzúzták a Baál oltárokat
és szobrokat, a „magas helyeket” és áldozó halmokat, felégették a „szent ligeteket”.
Jéhu precíz munkát végzett, írmagja sem maradt a kánaáni kultuszgyakorlatnak
(II.Kir.10:26-28).
Jéhu Isten iránti hűsége azonban Akháb háza kiirtása, a Baál kultusz legyőzése és
hatalmának megszilárdítása után megtorpant. Ugyanabba a bűnbe esett, mint Jeroboám.
Féltette országa egységét és dinasztiája fennmaradását, ezért megerősíteni igyekezett
„Izrael államvallását”, a bételi és dáni borjúk kultuszát (II.Kir.10:29). Döntése ékes példája
az emberi következetlenségnek és rövidlátásnak. A királyi udvar példája ragadós volt. Izrael



177
vallásreformja így csak részlegesen valósult meg: Baál kultusza kiszorult, de megerősödött a
jeroboámi hamis vallás. Jéhu felemásan végrehajtott reformjai nem maradhattak
következmények nélkül. Isten prófétái megjövendölték, hogy az általa választott út
odavezet majd, hogy dinasztiája csak negyedízig tudja birtokolni Izrael trónját. (Izrael
esetében persze még ez is példa nélküli volt.) Így tehát Jéhu minden emberi erőlködése,
hogy háza uralmát állandóvá tegye, meddőnek bizonyult.
Az uralkodói ház és a nép hitbeli elhajlása miatt Isten megengedte, hogy Hazáel szíriai király
seregei nyomorgassák az országot. „Egyik büntetés a másik után sújtotta a zsidókat a szíriai
Hazáel uralkodása alatt, akinak feladata volt, hogy a hitehagyó nemzet ostora
legyen.”(E.G.W. im. 159.o. )
Jéhu megemlítése egy korabeli asszír feliraton
Miközben a közel-keleti kisállamok egymással marakodtak, Asszíria árnyéka egyre
fenyegetőbben közeledett a térség felé. Az Asszíriától való függésnek három fokozata volt:
1.) meghagyták a helyi uralkodót, de adót vetettek ki rá, 2.) Asszír-barát személyt ültettek
a vazallus állam trónjára és megemelték az adót, 3.) teljesen átszervezték és katonailag
megszállták a leigázott országot, katonai parancsnokot neveztek ki, megszűnt az állam
önállósága és megkezdődött a lakosságcsere.
Izrael legelőször Jéhu idején fizetett adót az asszíroknak. Erről tanúskodik a már fent
említett III. Sulmanu-asaridu (ie.858-824) asszír uralkodó ún. Fekete obeliszkje. Ez a kb. 2 m
magas, négyoldalú bazaltoszlop annak emlékére készült, hogy a nagy asszír uralkodó ie.
841-ben sikeres hadjáratot vezetett Szíria ellen. Bár Damaszkuszt bevenni nem tudta, de
súlyos adót vetett ki az országra és ugyanekkor a környező kisállamoktól (Türosz, Szidón és
Izrael) is pénzt követelt. A Fekete obeliszk feliratai és képes ábrázolásai tételesen
bemutatják azokat a népeket és uralkodókat – köztük “Omri fia, Jéhut” –, akik különféle
kincsekkel fejezték ki hódolatukat Asszíria előtt. (Feltehetően ez egy egyszeri adókivetés
lehetett, ami még nem jelentette az asszír fennhatóság folyamatos elismerését.)
Joakház (ie. 814-798)
Igehelyek: II. Kir. 13: 1-9



178
Joakház, Jéhu fia, 17 évig uralkodott Izraelben. Atyja vallási irányvonalát követve
alapvetően a jeroboámi kultusz híve volt, de időnként, nagy nehézségek idején megalázta
magát Isten előtt is.
A királyi ház és vele együtt a nép hűtlensége miatt az Úr megengedte, hogy Hazáel, majd
fia, Benhadád szír csapatai újra és újra betörjenek Izraelbe. A nagy nyomorúság idején
Joakház megtért, és könyörögve fordult Jahvehoz a szabadításért. Isten azonnal válaszolt az
imádságra és kimentette népét a szíriai elnyomás alól, azonban könyörületes cselekedetei
nem hoztak tartós változást. A király is és népe is megmaradt Jeroboám követőjének, sőt
Szamáriában újra feléledt Asera (Baál felesége, termékenység istennő) kultusza is. Izrael
nagy vérveszteségeket szenvedett a folyamatos csatározások során, a király valamikor
hatalmas serege szinte semmivé lett.
Szíria
A föníciai városállamoktól és a Libanon- hegységtől keletre és északra a Taurusz-hegységig,
illetve az Eufráteszig terjedt az ókori Szíria határa. Sémi eredetű amoriták és indo-európai
népek lakták. Legjelentősebb városai: Damaszkusz, Kádes, Ugarit, Ebla, Aleppo és Karkemis
voltak. Több Benhadád (Ben-Hadad, utalás Baál szíriai nevére, Hadad-ra) nevű uralkodóját
is ismerjük, ugyanakkor a feliratok említik Hazáelt is.
Hazáel neve a Fekete obeliszken kerül elő – lásd fent –, mint akinek országát és városait III.
Sulmanu-assrídu legyőzte. A nagy asszír király halála után azonban jó 40 évig viszonylagos
nyugalom köszöntött a nyugati partvidékre, amely időszakban Hazáel birodalma nagyra
nőtt. Biblián kívüli írott források is tanúsítják, hogy Szíria ekkor sikerrel foglalta el észak
Izrael városait. Hazáel fia, Benhadád már nem volt ilyen ügyes katona. Mind Izrael (Joás és
II. Jeroboám idején), mind észak-Szíria (a helyi uralkodók függetlenségi törekvései miatt)
fokozatosan kicsúszott a kezéből.
Joás (ie. 798-782)
Igehelyek: II.Kir.13:9-25
Joakház halála után fia, Joás került hatalomra Izraelben. 16 éves uralma alatt mind a királyi
udvar, mind a nép Jeroboám hamis vallását követte, emellett Isten nem tetszése ellenére
véres harcokat folytattak testvéreik, a júdabeliek ellen. Az Úr fenyítéke továbbra is Szíria



179
maradt.
Joás meglátogatta a haldokló Elízeust, hogy megtudakolja tőle a szíriaiak ellen vívott harcok
kimenetelét. Mélyen megalázta magát a próféta előtt és keservesen sírt is. Isten ekkor még
egyszer lehetőséget adott népének a hozzá való visszatérésre. „De megkegyelmezett az Úr
nékik, és megkönyörült rajtuk, és hozzájuk tért az ő szövetségéért, amelyet kötött volt
Ábrahámmal, Izsákkal és Jákobbal, és nem akarta őket elveszíteni, sem el nem vetette őket
az arca elől mind ez ideig.“ (II. Kir.13:23). Elizeus megjövendölte Joásnak, hogy még
háromszor fogja visszaverni győztesen a szíriaiakat, ami hamarosan be is teljesedett: Joás
seregeinek sikerült visszafoglalniuk a korábban elvesztett észak-izraeli városokat.
Elizeus, a béke nagy prófétája nem kelt fel többé betegágyáról. Megpihent Istenben. Az Úr
még haló poraiban is megtisztelte prófétáját, rendkívüli csodát tett általa, aminek híre
messzire jutott: „És történt, hogy egy embert temettek, és mikor meglátták a csapatokat
(éppen megint háború lehetett), gyorsan odatették azt az embert az Elizeus sírjába; de
amint odajutott és hozzáért az Elizeus teteméhez, megelevenedett és lábaira állott.“ ( II.Kir
13:21)
Joás neve egy korabeli asszír feliraton
1967-ben az iraki Rimah-ból egy asszír királyfelirat töredéke került elő. III. Adad-nirári (ie.
810-783) – akinek az ideje alatt újra megindultak a nyugati part (Szíria, Fönícia és Izrael)
elleni támadások – egy hadjáratáról emlékezik meg a szöveg, amelyet talán ie.796-ra
tehetünk. Az asszír csapatok ekkor végig fosztogatták és feldúlták a nyugati partvidéket,
majd „adót szedtek“ Damaszkuszban, Türoszban, Szidónban és a „szamáriai Joás“-tól.
II. Jeroboám (ie. 793-753)
Igehelyek: II. Kir. 14:23-29
II. Jeroboám 41 éves uralkodása első részét – feltehetően – társuralkodásban töltötte
atyjával
(ie.793-782 között). Királyok-Krónikák könyve kronológiai adatati ugyanis csak így kerülnek
összhangba egymással. A társuralkodás intézménye – úgy tűnik – nem volt ismeretlen, vagy
szokatlan Júda és Izrael királyai előtt Talán így próbálták bevezetni és elfogadtatni utódlásra



180
kijelölt örökösüket az udvar, a hadsereg, a papság és nem utolsó sorban a nép körében.
Joás minden bizonnyal nem véletlenül adta épp ezt a nagyon is sokat jelentő nevet
trónvárományos fiának. Ezzel is kifejezte politikai-vallási ambicióit és irányultságát.
II. Jeroboám hosszú uralkodásának eseményeiről nem sokat mond a Biblia. A már
megszokott állapotok és körülmények alapvetően nem sokat változtak. A királyi udvar és a
nép bálványkultuszokba merült, Isten fenyítékkel – a szíríai támadásokkal – igyekezett
visszatéríteni Izraelt. Az Úr időnként még fékezte a nyomort és egy-egy győzelmet adott
népének („Emáthtól fogva a pusztasági tengerig“ II.Kir.14:25), de a megkeményedett
lelkeket mindez nem fordította vissza Isten megtagadásának útjáról. Izrael végzete
elkerülhetetlenné vált.
„Az asszír fogság előtti fél évszázadban olyan volt Izrael gonoszsága, mint Noé korának és
minden olyan kornak gonoszsága, amikor az emberek elvetették Istent. Teljesen a
bűnözésre adták magukat. A természet Isten fölé emelése, a Teremtő helyett a
teremtmény imádása mindig a legdurvább bűnökkel járt együtt...Ilyen bűnök származtak
abból, hogy (I.) Jeroboám felállította a két aranyborjút. Az istentisztelet megalapozott
formáitól való első eltérés a bálványimádás durvább formáinak bevezetéséhez vezetett, míg
végül az ország majdnem minden lakosa a természetimádás csábító szokásainak hódolt.
Alkotójáról elfeledkezve, Izrael mélyen elfajult (Hós. 9:9).
A törvényszegők sok alkalmat kaptak a megtérésre. Amikor a legmélyebbre süllyedtek a
hitehagyásban és a legnagyobb volt nyomoruk, Isten a megbocsátás és remény üzenetét
küldte hozzájuk...
Isten egy ideig késleltette a megjövendölt büntetést, és II. Jeroboám hosszú uralkodása
alatt Izrael seregei jelentős győzelmeket arattak. De a jólét idején sem változott meg a
megátalkodottak szíve, és végül Isten úgy rendelkezett, hogy fegyver által hal meg
Jeroboám, Izrael pedig fogságba vitetik az ő földjéről (Ám. 7:11).“ (E.G.W. im.176-178.o.)
II. Jeroboám neve egy megiddói pecséten
A megiddói ásatások során (Tell el-Muteszellim IVA réteg) egy pecsét került elő, amely a
„Sema, Jeroboám szolgájának tulajdona“ feliratot viseli. A kifejezésből és a pecsét korából
arra következtethetünk, hogy az illető II. Jeroboám egyik királyi tisztviselője lehetett.



181
Zakariás (ie. 753)
Igehelyek: II. Kir. 15:8-12
Jéhu 4. utódán beteljesedett Isten prófétai jövendölése (II.Kir.10:30). Zakariás
mindösszesen 6 hónapig követte atyját, II. Jeroboámot a trónon, amikor Sallum, Jábes fia
összeesküvést szőtt ellene és megölte őt a nép szeme láttára. (Úgy tűnik, senki nem kelt a
törvényes király védelmére.)
4. Izrael pusztulása
Sallum (ie.752)
Menáhem (ie.752-742)
Pekája (ie. 742-740)
Peka (ie. 752-732)
Hóseás (ie.732-722)
Sallum (ie. 752)
Igehelyek: II. Kir. 15:13-15
A királygyilkos Sallum csak 1 hónapig uralkodott Szamáriában, mert a Tirza-beli Gádi fia,
Menáhem megölte őt. Polgárháború tört ki Izraelben, amit Menáhem brutális
kegyetlenséggel igyekezett felszámolni. „Akkor verte le Menáhem Tifsáthot és mindazokat,
akik benne voltak, és egész határát Thirsától fogva, mert nem bocsátották be, azért verte le
és még a terhes asszonyokat is mind felhasogatta benne.“ (II.Kir.15:16)
„Izrael balsorsú királyságának utolsó éveit olyan erőszak és vérontás jellemezte, amelyet
Akháb háza uralkodása alatti igen küzdelmes és nyugtalan időszakokban sem
tapasztalhattak. A tíz törzs uralkodói két évszázadon át – vagy tovább is – szelet vetettek,
így most aratták a vihart. Egyik királyt a másik után gyilkolták meg, hogy újabb
becsvágyóknak nyissanak utat... A jogosság minden alapelvét elvetették...“ (E.G.W. im.
175.o.)
Menáhem (ie. 752-742)
Igehelyek: II. Kir. 15:14-22



182
Menáhemnek nem sikerült stabilizálnia Izraelt. 10 éves uralma alatt egy ellenkirály is
működött Péka személyében (ie.752-732). Erre a kettős királyságra utal talán Hóseás
könyvének egyik megjegyzése is, amely kétféle néven említi az északi országrészt:
„Körülvett engem Efraim hazugsággal, az Izrael háza pedig csalárdsággal, de Júda
uralkodik még istennel és a hűséges Szenttel.” (Hós.11.12).
Bár Jéhu dinasztiája letűnt, Menáhem alapvetően mégsem változtatott az ország korábbi
politikai-vallási irányultságán, nem tanult elődei hibáiból és megvetette a prófétai
üzeneteket. Izrael így elkerülhetetlenül közeledett a vég felé.
Menáhem idején a nagy asszír király Pul (a biblia máshol Tiglát-Pilésernek is nevezi őt)
rátört Izraelre és hatalmas hadisarcot rótt az országra. Menáhem kénytelen volt
hűségesküt tenni az észak-keleti nagyhatalomnak, annak fejében, hogy Asszíria támogatja
őt és dinasztiáját.
III. Tukultu-apil-ésarra (ie.745-727)
A bibliai Pul/ Tiglát-Piléser a nagy hódító hírében álló, kegyetlen asszír király az ie.740-es
években több sikeres hadjáratot is vezetett a nyugati partra. Győzelmi sztéléin megemlíti
Menáhemet, Szamária királyát is, azon uralkodók között, akik sarcot küldtek a királyi
udvarába. A bibliai szövegből kiderül, hogy Izrael innentől kezdve nem pusztán anyagi
függésben állt (1. sz. függés lásd fent), hanem politikailag is elköteleződött Asszíriának.
(2.sz. függés).
Pekája (ie. 742-740)
Igehelyek: II. Kir. 15: 22-26
Menáhem fia, Pekája csak 2 évig élvezhette uralkodói hatalmát. Gonosz királyságának az
Izraelben már megszokott módszerrel vetettek véget: egy katonai puccs forgatagában
megölték szamáriai palotájában. A trónfosztást végrehajtó Remália fia Péka feltehetően
már eddig is birtokolhatta Izrael egy részét, mivel a Bibliában említett kronológiai adatok
máskülönben értelmezhetetlenné válnak. Péka talán kihasználva a Menáhem halála utáni
feltehetően zavaros időket – hosszú, de eredményes csatározások során fennhatósága alá



183
vonta Izrael teljes területét. Péka népszerűségét növelhette, hogy Pekájával szemben ő
nem volt hajlandó behódolni az asszíroknak és nem vállalta fel az éves hadisarc fizetését.
Péka (ie. 752-732)
Igehelyek: II. Kir. 15:25-31, II. Kir. 16:5-9, II. Krón. 28.fej.
Izrael nem ismerte fel kellőképpen az északkeleti határról érkező veszélyt. Királyai
belpolitikai csatározásokban merítették ki erejüket, Isten figyelmeztetései ellenére
továbbra is támogatták a jeroboámi vallást, továbbá hiú ábrándokat szőttek egy életképes
asszír-ellenes szövetségről.
Úgy tűnik, hogy Péka lehetett az asszír-ellenes liga motorja. Szövetkezett Damaszkusszal,
Ammonnal, Moábbal és Edommal, abból a célból, hogy közösen megtagadják az
asszíroknak fizetendő éves adót, majd ezután a várható megtorlást csapataik együttes
fellépésével megállítják. Péka terve az volt, hogy ezeknek a törekvéseknek Júdát is
megnyeri. Akház király azonban nem vállalta az öngyilkos szövetséget, mire potenciális
partnerei ellenségeivé lettek és megtámadták országát. (ie. 735-734 szír-efraimi azaz szír
izraeli háború). Akház emberileg egyetlen esélyt látott a szabadulásra. Nem az Urat kereste,
hanem „előremenekült”, fölajánlotta szolgálatait és adóját Asszíriának, ha az megvédi
országát ezektől a kisállamoktól. (1.sz. függés) III. Tukultu-apil-ésarra azaz Tiglát-Piléser
nagy örömmel eleget tett a kérésnek. Seregei elfoglalták Damaszkuszt, és betörtek Izrael
területére is. A kb. ie.734-732 között zajló háború során az asszírok elfoglalták Szíria és
Izrael nagy városait (pl. Hácórt és Megiddót), megölték Reczint, a szír királyt és foglyokat,
valamint nagy zsákmányt gyűjtöttek. Szamária végül megmenekült a felprédálástól, mivel
Pékát megölte Hóseás, aki saját magát tette meg uralkodónak. Kisebb zsidó csoportokat
már ekkor deportáltak a birodalom belső területeire. Szíria-Izraelt 3 tartományra osztották,
a gyűlölt és terhes éves hadiadó megnőtt és állandóvá vált, ugyanakkor az asszírok
elfogadták Hóseást bábkirálynak. (2. sz. függés)
Hóseás (ie. 732-723)
Igehelyek: II. Kir.15:30, 17:1-41, Ézsa.20:1
Hóseás személyes tragédiája, hogy bár gonoszsága nem volt annyira teljes, mint elődeié



184
(II.Kir. 17:2), mégis az ő uralkodása alatt ért be Izrael tragédiája. Hóseás bár az asszír-barát
párt embere volt, nem szűnt meg oktalan reménysége, hogy visszaszerezze Izrael
önállóságát és elveszetett területeit. Nem fogadta el a prófétai figyelmeztetéseket Isten
ítéletéről, hanem saját bölcsességében: diplomáciai és katonai erejében bizakodott.
Hóseás követeket küldött az egyiptomi királyhoz, hogy segítségét kérje az asszírokkal
szemben, majd elődjéhez hasonlóan megtagadta az adófizetést a birodalomnak. „És olyan
lett Efraim, mint az együgyű galamb: balgatag! Egyiptomhoz kiáltanak Asszíriára
rohannak.”(helyesbített fordítás) (Hós.7:11)
Emellett a király és a nép továbbra is megmaradt a bálványimádásában, ami miatt Isten
nem adhatott további segítséget választott népének. „Bálványokkal szövetkezett Efraim,
hagyd hát magára! Elérkeztek a számadásnak napjai elérkeztek a megtorlásnak napjai,
megtudja majd Izrael!” – hangzott a baljóslatú előrejelzés Hóseástól, a királlyal azonos
nevű, kortárs izraeli prófétától (Hós.4:17; 9:7)
Izrael függetlenségi törekvései nem maradtak büntetlenül. Salmanassár asszír király
hatalmas sereggel vonult fel Izrael ellen, elfoglalta és felégette városait, fogságba vetette
királyát, majd ostrom alá vette a fővárost. A 3 éves ostromot Salmanassár fia, Szargon
fejezte be (Ézsa.20:1). Ie.722-ben Izrael Asszíria egyik tartománya lett, lakosait
áttelepítették a Folyamköz vidékére, míg a zsidó állam területére idegeneket költöztettek
(szamaritánusok).
Hóseás neve egy pecséten
1993-ban egy londoni magángyűjteményből került elő egy pecsételő, amelyen az alábbi
felirat olvasható: „Abdi, Hóseás szolgájáé”. A pecsételő a felirat betűtípusa alapján az
ie.8.századra keltezhető. Minden bizonnyal egy hivatalnoké lehetett Hóseás király idejéből.
.
V.Sulmanu-assarídu (ie. 727-723)
A bibliai Szalmánasszár, azaz V. Sulmanu-assaridu III. Tukultu-apil-esarra fia és utóda volt.
Hóseás kihasználta a nagy király halála után kialakult zűrzavart és míg Sulmanu-assarídu
trónja megszilárdításával volt elfoglalva, ő megtagadta az adófizetést és asszír-ellenes



185
koalíció létrehozásán fáradozott. Sulmanu-assarídu ie. 726-ban tudta elindítani megtorló
hadjáratát nyugatra, ami feltartóztathatatlanul haladt előre egészen Szamária
erődítményéig. Ez a város azonban évekig makacsul ellenállt az ostromlóknak. A hadjárat
alatt maga a nagykirály is meghalt, így a hadmozdulatokat fia és utóda, II.Sarrukin – a bibliai
Szargon – fejezte be. (ie. 722-705). Izrael állam önállósága megszűnt. Területét az Asszír
birodalom kebelezte be, lakosságának nagy részét deportálták. (3. sz. függés)
II. Sarrukin leírása Szamária sorsáról:
„Megostromoltam és elfoglaltam Szamáriát, fogolyként elvezettem 27 900 lakosát. Belőlük
50 szekérből álló különítményt alkottam, és a fennmaradó lakosoknak megparancsoltam,
hogy foglalják el korábbi társadalmi pozíciójukat. Kijelöltem föléjük egy tisztviselőmet, és a
korábbi király sarcát vetettem ki rájuk. A várost újjáépíttettem és jobb lett, mint volt és
embereket telepítettem oda azokból az országokból, amelyeket én magam hódítottam
meg. ..”(ANET 284).
A történettudomány nagyon sokáig nem tudott arról, hogy Izrael meghódítása nem II.
Sarrukin nevéhez fűződik, mivel ő felirataiban – dicsvágytól hajtva – atyja hódításait is
magának tulajdonította. A Biblián kívül semmi nem őrizte V.Sulmanu-assridu tetteinek
emlékét. Csak az újabb keletű régészeti leletek támasztották alá a bibliai leírás hitelességét.
„Az északi királyságot sújtó pusztulás a menny közvetlen ítélete volt. Az asszírok csupán
eszközök voltak, akiket Isten felhasznált szándéka véghezvitelére. Ésaiás révén, aki nem
sokkal Szamária eleste előtt kezdett prófétálni, az Úr úgy utalt az asszír seregre, mint
haragja botjára. Pálca az ô kezében – mondta – az én búsulásom (Ésa. 10:5)..Az Úrnak
bölcs és irgalmas szándéka volt a tíz törzset sújtó büntetéssel. Így próbálta
megvalósítani azt, amit atyáik földjén nem tudott már általuk elérni, hogy szétszórta
őket a pogányok között...Nem volt mindenki megátalkodott azok között, akiket fogságba
vittek. Voltak, akik hűségesek maradtak Istenhez, és olyanok is, akik megalázták magukat
előtte. Isten azt akarta, hogy általuk, az élő Istennek fiai (Hós. 1:10) által, az Asszír
Birodalomban tömegek ismerjék meg jellemét és törvényének áldásait." (E.G.W. i.m.181
182. o.)
Az északi országrész függetlenségének végére ért. A deportált 10 törzs maradéka asszír



186
fennhatóság alatt lassan újjáépítette városait, míg az elhurcoltak további sorsa ismeretlen.
(Elveszett 10 törzs). Júda úgy maradt meg a nagy asszír birodalom déli tövében, mint
„kalyiba az uborkaföldön” (Ésa.1:8). Isten választott népének Júdában azonban még mindig
volt lehetősége a megtérésre. Éppen az utolsó izraeli király, Hóseás 3. évében lépett trónra
a déli országrész egyik legnagyobb formátumú reformkirálya, Ezékiás. (II. Kir.18:1)
A déli országrész, Júda története
1. Roboámtól Asáig (ie.930-869)
Roboám (ie.930-913)
Abija (ie.913-910)
Asa (ie.910-869)
Roboám (i.e. 930–913)
Igehelyek: I. Kir. 12: 1-24, 14:21-31, II. Krón. 10:1-12:16
Salamon pogány, ammonita anyától (II.Krón.12:13b) született fiára, Roboámra hagyta az
akkor még egységes zsidó királyság irányítását. Származása, édesanyja befolyása és
neveltetése nagyban hozzájárultak ingatag jelleméhez, amely idővel egyre sötétebbé vált.
„Cselekedett pedig gonoszt, mivel az Urat szíve szerint keresni nem akarta. ” (II.Krón.12:14)
„Bár Salamon szerette volna kiválasztott utódját, Roboámot lelkileg felkészíteni arra, hogy
bölcsen fogadja az Isten prófétája által megjövendölt válságot, de olyan sok hiba csúszott
gyermekkori neveltetésébe, hogy már képtelen volt jó irányba fordítani a fiú lelkületét, aki
ammonita anyjától ingatag jellemet örökölt. Időnként megpróbált ugyan Istennek
szolgálni. Volt is némi fellendülés. Roboám azonban nem volt állhatatos, és végül engedett
a rossz hatásoknak, amelyek kicsi korától körülfogták. Roboám botlásaiban és végső
hitehagyásában jelentkezett azoknak a kapcsolatoknak a félelmetes következménye,
amelyeket Salamon bálványimádó nőkkel alakított ki.”(E.G.W. im. 57.o.)
Roboám ingatag jelleme – tetézve a salamoni mértéktelen adók miatti rossz közhangulattal
– végzetessé vált az ország egysége számára. A súlyos adók csökkentését kívánó
elégedetlenek élére Jeroboám állt, akit Salamon halála után népi küldöttség keresett meg



187
Egyiptomban. Roboám Sikhembe gyűjtötte össze Izraelt a királyválasztásra, ide igyekeztek
hát Jeroboámék is. A panaszosok kérelmét Roboám – bölcsen – három napig fontolgatta.
Abban is helyesen járt el, hogy tanácsot kért többektől is. Mivel azonban az idősek válasza
– csökkentse az adókat – nem volt kedvére való, végül a pajtásait is megkérdezte. Azok
nyilván ismervén a király szíve szerint való választ, azt mondták, amit igazából hallani
szeretett volna. Roboám így végül büszke és gőgős választ adott a népnek: „ ...ha az én
atyám megnehezítette a ti igátokat, én még nehezebbé teszem azt, ha az én atyám ostorral
fékezett titeket, én skorpiókkal ostorozlak benneteket. ”(I.Kir. 12:14)
„Ha Roboám és tapasztalatlan tanácsadói megértették volna, hogy mi Isten terve Izraellel,
akkor meghallgatták volna a népet, amikor határozott reformokat kért a kormányzásban.
De a sikhemi találkozáskor nem éltek a lehetőséggel, és az okokból nem következtettek az
okozatra. Ezért soha többé nem tudták befolyásukat a nép nagy tömegein érvényesíteni...
Amikor a király és választott tanácsadói ilyen oktalan és kegyetlen módon akartak
hatalmat gyakorolni, azt tanúsították, hogy hivalkodnak a ranggal és tekintéllyel." (Ę.G.W.
im. 59–60.o.)
A nép a kemény válasz hatására azt a megoldást választotta, amelyre korábban – Dávid
korában – már volt példa: más királyt választott, aki jobban tetszett neki. 10 törzs
elutasította Roboám királyságát és Jeroboámot tette meg uralkodóvá. Beteljesedtek a
silóbeli Ahija jövendölései. (I. Kir.11:11-13, 30-40). Roboám uralma alatt csak Júda és
Benjámin törzsterülete maradt.
A déli király nehezen törődött bele az érzékeny veszteségbe. Értetlenségét és
tapintatlanságát mutatta, hogy egy adószedőt küldött északra, akit azonban a népharag
azonnal felkoncolt. (I.Kir. 12:18). Roboám haragjában hatalmas sereget gyűjtött elszakadt
népe ellen. Mintegy 180 000 fős sereggel készült a testvérháborúra. Isten Semája prófétát
küldte hozzá, aki megakadályozta a vérontást. „Azt mondja az Úr: Fel ne menjetek, és ne
hadakozzatok a ti atyátokfiai ellen; térjetek meg kiki a maga házába, mert éntőlem lett e
dolog...” (I. Kir.12:24).
Roboám meglepő módon elfogadta Isten intését, szó nélkül elbocsátotta seregét és
visszatért Jeruzsálembe. 3 évig az igaz hitet követte és vele együtt a nép is. (II.Krón.11:17)



188
Sok északról menekülő papot, lévitát és Istent követő egyszerű embert fogadott be
országába. Ebben az időben Isten mindenben megáldotta a királyt és Júdát. Városok
épültek, raktárakat hozott létre és megerősítette hadseregét is. (II.Krón.11: 5-17).
„ Ennek az eljárásnak a folytatásával Roboám nagymértékben helyrehozhatta volna a múlt
hibáit és a nép újra bízott volna abban, hogy képes józanul uralkodni....” (E.G.W. im. 60.o.)
Júda királya azonban a jólétben elbízta magát: „Lőn pedig, hogy amikor Roboám az ő
királyságát megszilárdította és abban megerősödött: elhagyta az Úr törvényét, és vele
együtt az egész Izrael” (II.Krón.12:1). Júdában újra megépültek Baaál és Asera kultuszhelyei,
a „magas helyek”. (I.Kir. 14:23-24). Roboám életének ez a mozzanata kettős tanulsággal is
lehet számunkra. Egyrészt, hogy a jólét idején gyakori a magabízás, amit aztán látványos
bukás követhet (Péld.16:18), másrészt hogy a vezetők felelőssége megkülönböztetett,
mivel hatásuk is az.
Roboám és népe hitehagyása nem maradt következmények nélkül. Az Úr ítélete az volt,
hogy a király uralkodásának 5. évében (ie. 926-925 körül) engedte a szomszédos egyiptomi
birodalom seregének felvonulását és zsákmányolását választott népe területein.
(II.Krón.12:1-2).
I. Sesonk (kb. ie.945-925) egyiptomi fáraó
Egyiptom ebben az időben mind gazdaságilag, mind társadalmilag és politikailag
meggyengült. Ie. 1100 körül egy thébai Amon pap, Herihór elszakította a birodalomtól a
déli területeket (Felső-Egyiptomot), így a birodalom kettészakadt. A fáraólistákból kitűnik,
hogy időnként két, párhuzamos fáraódinasztia is uralkodott, az egyik Théba, a másik Tanisz
(Nílus-delta) központtal. Az ie.10.század környékén Núbia is önállósította magát,
ugyanakkor a szomszédos Líbia támadásai is folyamatos veszélyt jelentettek a birodalomra.
Ebben a nem éppen kedvező helyzetben egy líbiai származású, erőskezű fáraó került Alsó
Egyiptom trónjára. (XXII. dinasztia alapítója, I. Sesonk, a bibliai Sisák ). I. Sesonk
centralizációs törekvései átmenetileg sikerrel jártak: Núbiát visszacsatolta az egyiptomi
birodalomhoz, Thébával (Felső-Egyiptommal) is elismertette uralmát és több fiát is az
ottani Amon papokhoz küldte tanulni, illetve érdekeit képviselni. Mivel a fáraó energiáit
elsősorban ezek a hatalom-központosítási törekvések kötötték le, így külpolitikájában



189
meglehetősen passzív maradt. Az egyiptomi források csak egy – a Biblia által is
megörökített – palesztinai hadjáratot jegyeztek fel vele kapcsolatban.
A Biblia monumentális hadjárat képét vetíti elénk: 1200 harci szekér, 60000 lovas és
„megszámlálhatatlan” segédnép özönlötte el Júdát. (II.Krón.12:3) A lakosság jó része, a
fegyveresek és előkelők Jeruzsálembe menekültek. Az Úr ekkor Semája prófétát küldte
hozzájuk, aki nyilvánvalóvá tette, hogy hűtlenségük következményeként Isten engedte
Júdára Sisák hadait. ”A nép még nem jutott olyan messzire a hitehagyásban, hogy semmibe
vegye Isten büntető ítéletét. A Sisák támadása miatt elszenvedett veszteségben felismerték
Isten kezét, és egy ideig megalázták magukat.” ( E.G.W. im. 61.o.)
„ És mikor az Úr látta, hogy megalázták magokat, eképpen szóla az Úr Semája prófétának:
Megalázták magokat, nem vesztem el őket, hanem némi szabadulást szerzek nékik, és nem
ontom ki az én haragomat Jeruzsálem ellen Sésák által; Mindazáltal szolgái lesznek néki,
hogy megtudják a különbséget az én szolgálatom és más országok királyságainak
szolgálatai között.”
( II.Krón.12:7-8 )
Sisák seregei így bár végigpusztították az országot és sok kincset zsákmányoltak,
(kifosztották a salamoni templomot is), mégsem tudták Júdát elfoglalni, mert Isten határt
szabott kegyetlenkedéseiknek.
I.Sesonk palesztinai hadjáratának nyomai a történelemben
Salamon erős királysága feltehetően fenyegetést jelentett Egyiptom számára, így a
királyság meggyengülése és kettészakadása kedvező lehetőséget teremtett a
beavatkozásra. Az egyiptomi források szerint I. Sesonk egy határincidens ürügyén, kb. ie.
925 körül csapataival lerohanta Palesztinát. Győzelmi felirata a Théba melletti Karnakban
tételesen felsorolja azt a 150 zsidó várost (Júda és Izrael területéről egyaránt), amelyeket a
fáraó seregei feldúltak. Bár az egyiptomi felirat azzal dicsekszik, hogy ezeket a
településeket ismét a birodalom fennhatósága alá vonták, a történészek szerint inkább csak
zsákmányszerző hadjáratról lehetett szó, amelyet nem követett területgyarapítás. Sesonk
győzelmének emlékét őrzi egy egyiptomi győzelmi sztéle (feliratos kőoszlop) maradványa
is, amely Megiddó feltárásakor került elő.



190
Tragikus, hogy sem a nép, sem a király nem tartotta meg emlékezetében a történteket. Az
emberi természet felettébb hajlamos az állhatatlanságra. Hamarosan minden visszatért a
régi medrébe: újraépültek a „magas helyek” és Roboám tovább folytatta elbizakodott
uralkodását.
„Mihelyt azonban a baj elmúlt, és a népnek újra jól ment dolga, sokan elfeledkeztek arról,
amitől féltek, és újra visszatértek a bálványimádáshoz. Közöttük volt maga Roboám király
is. A csapás súlya alatt ugyan megalázkodott, de nem tette ezt a megpróbáltatást élete
igazi fordulópontjává. Elfelejtette a leckét, amire Isten meg akarta tanítani és
visszasüllyedt azokba a bűnökbe, amelyek előzőleg Isten büntető ítéletét hozták a népre.”(
E.G. W. im. 61.o.)
A Biblia tanítása szerint Isten a próbák és különféle élethelyzetek által formálja az ember
jellemét. Ha engedelmesen kiálljuk a nehézségeket, fejlődünk, de ha lázadunk, vagy
könnyelműek vagyunk, akkor rosszabb lelkiállapotba kerülünk, mint voltunk – egyre
távolabb kerülünk Istentől és az ő hangjától, ezért „megkeményedünk”.
Roboám életében is ezt a törvényszerűséget figyelhetjük meg. Isten kifejezett tilalma
ellenére több feleséget és ágyast is vett magának, és hogy dinasztiája uralmát bebiztosítsa,
fiait a városok élére neveztette ki vezetőkké. Szintén az Úr parancsa ellenében járt el – sőt
saját korábbi viselkedését is megtagadta –, amikor folyamatos, kilátástalan testvérháborút
folytatott élete végéig Jeroboám északi királysága ellen.
„Roboám természeténél fogva önfejű, öntelt, makacs volt, és hajlott a bálványimádásra.
Ennek ellenére erős jellemű, rendíthetetlen hitű, Isten kívánságát teljesítő emberré
fejlődhetett volna, ha bizalmát teljesen belé veti... De amint múlt az idő, a király a maga
társadalmi befolyásában bízott és az erődökben, amelyeket megerősített. Lassanként
engedett öröklött gyengeségének, míg végül befolyását teljesen a bálványimádás mellett
vetette latba...Néhány dicstelen év után....Roboám pihenni tért őseihez és eltemették Dávid
városában. (E. G. W. i.m. 6o.,63.o.)
Abija (i.e. 913–910)



191
Igehelyek: I.Kir. 14:31-15:8, II.Krón. 13:1-14:1
Roboám kedvenc feleségétől származó fiát még életében kijelölte utódaként.
(II.Krón.11:21-22) A rossz genetikai örökség, a még rosszabb szülői példa és természetesen
Abija saját döntései végső soron egy megsötétedett, Istentől távol álló jellemet alakítottak
ki. A Biblia nem sok eseményt jegyez fel rövid uralkodásával kapcsolatban. Összefoglaló
jellemzése azonban lesújtó: „És járt az ő atyjának minden bűneiben, amelyeket őelőtte
cselekedett és nem volt az ő szíve olyan tökéletes az ő Urához Istenéhez, mint Dávidnak az ő
atyjának szíve” (I.Kir.15:3)
Az egyetlen figyelemreméltó eseményt, ahol némi hit is megmutatkozott Abija jellemében,
II. Krón.13. fejezetében olvashatjuk. Abija apja örököseként folytatta az északi országrész
elleni háborút. Komoly öntudattal fogott a sereg egybegyűjtéséhez, azonban így is csak kb.
fele annyi embere volt, mint Jeroboám megerősödött és jóval nagyobb királyságának.
Mielőtt harcba bocsátkoztak volna, Abija rendkívül bölcs és istenfélelmet is tükröző
beszédet intézett az ellenségnek. Emlékeztette őket az Úrtól megáldott dávidi királyságra,
hitehagyásukra és árulásukra, bálványozásukra. Felhívta a figyelmüket arra, hogy ha Júda
ellen harcolnak, az igaz Isten ellen is küzdenek. (II.Krón.13: 4-11) Végül így zárta intését:
„Azért ímé mi velünk van az Isten vezér gyanánt, és az ő papjai a riadó kürtökkel, hogy ti
ellenetek kürtöljenek. Izráel fiai! Ne harcoljatok az Úr ellen, a ti atyáitok Istene ellen, mert
nem lesztek szerencsések!”(II.Krón. 13:12). Az északi seregek azonban nem hátráltak meg.
Cselt készítettek a júdabelieknek, kétszeres túlerejükkel körülfogták Abija csapatait, akik
szorult helyzetükben Isten hívták segítségül. Az Úr meghallgatta kétségbeesett imájukat: az
izraeli seregek szétfutottak és a menekülők közül Abija emberei sokakat megöltek. Júda
néhány települést is elfoglalt Izraeltől
(II.Krón.13:16-17,19). Innentől kezdve Jeroboám katonailag meggyengült, hamarosan pedig
meg is halt.
Abija – atyja példáját követve – sok feleséget vett magának és számtalan gyermeket
nemzett, akik a dinasztia megerősítését szolgálták. Mindössze 3 éves uralkodása után
feltehetően fiatalon hunyt el, ígéretes jellemű fia, Asa követte őt a trónon.
Asa (ie. 910–869)



192
Igehelyek: I.Kir. 15:9-24, II. Krón. 14:1-16:14
Asa ifjúkorától kezdve 41 éven keresztül uralkodott Júdában. Ellentmondásoktól nem
mentes, alapvetően istenfélő jellemét így összegzi a krónikás: „És Asa azt cselekedé, a mi
kedves volt az Úr szemei előtt, mint Dávid, az ő atyja.” (I.Kir.15:11)
Asa uralkodása kezdetétől nagy vallásreformerként lépett fel, lerontotta az idegen istenek
oltárait, és megparancsolta a népnek is, hogy az igaz Istent kövessék. Mivel istenfélelme
miatt az Úr megvédte népét minden háborútól, így mintegy 10 évig békesség volt az
országban. A király az ország erősítésére tudta fordítani figyelmét és anyagi erőit.
Városokat építtetett át, hatalmas sereget tartott fent és sok aranyat-ezüstöt gyűjtött be
Isten házába is. (II.Krón.14:1-8)
Asa és népe hitének nagy próbája volt, amikor Isten megengedte, hogy egy núbiai?/vagy
etióp hadsereg, Zerah vezetésével megtámadja Júdát. A hihetetlen méretű hadsereg
(ezerszer ezer ember és 300 harci szekér – II. Krón.14:9) komoly, szinte legyőzhetetlen
kihívást jelentett. Asa bizalma azonban nem rendült meg. Nem katonái, nem erős városai
adtak neki nyugalmat, hanem mély Istenbe vetett hite. „Emberileg nézve várható volt, hogy
a hatalmas egyiptomi sereg elsöpör mindent maga előtt. A békesség idején azonban Asa
nem a saját kedvteléseit és szórakozását kereste. Készült a válságos helyzetre. Küzdelemre
edzett hadserege volt. Igyekezett népét úgy vezetni, hogy Istennel békességben legyen. És
most, bár hadereje kisebb volt az ellenségnél, nem gyengült meg hite abban, akibe bizalmát
helyezte. A király a jólét idején az Urat kereste, ezért most a viszontagságos napokban
támaszkodhatott rá.” ( E.G.W. im. 70.o.)
„Akkor kiálta Asa az Úrhoz, az ő Istenéhez, és monda: Oh Uram, nincs különbség előtted a
sok között és az erő nélkül való között, hogy megsegítsed! Segélj meg minket, oh mi Urunk
Istenünk, mert benned bízunk, és a te nevedben jöttünk e sokaság ellen! Oh Uram, te vagy a
mi Istenünk, ne vegyen ember te rajtad erőt.” (II.Krón.14:1)
Isten ezt az imádságot nem hagyta figyelmen kívül. Azonnal cselekedett. Az etióp seregek
menekülni kezdtek, de Asa csapatai üldözték őket Gerárig, ahol végül Isten ítélete
mindegyiküket utolérte. Júda seregei nagy zsákmánnyal megrakottan tértek vissza



193
Jeruzsálembe. (II.Krón.14:12-15)
„Asa imáját minden hívő keresztény imádkozhatja. Mi is harcot vívunk, de nem „test és vér
ellen”, hanem „erők és hatalmak ellen, a sötétség világának urai és a gonoszság lelkei ellen,
amelyek a mennyei magasságban vannak.” Az élet harcaiban találkozunk az igazság ellen
felsorakozó gonosz erőkkel. Reménységünk nem emberben, hanem az élő Istenben van.
Teljes hittel és bizonyossággal számíthatunk arra, hogy Isten egyesíti hatalmát az emberi
eszközök igyekezetével neve dicsőségére.” ( E.G.W. im. 70.o.)
A győzelem után Isten üzenetet küldött Asának és népének Azáriás próféta által. Isten
szavai fontos összefüggésekre mutattak rá Júda és Izráel lelki magatartása valamint külső
körülményei között, ugyanakkor bátorítást és óvást is tartalmaztak a jövőre nézve.
(II.Krón.15: 1–7) A prófétai beszéd záró sorai különösen buzdítóak voltak: „Ti azért
bátorságosok legyetek, kezeiteket le ne eresszétek, mert a ti munkátoknak jutalma van.” (II.
Krón.15: )
A győzelem és a prófétai üzenet hatására Asa nem elbizakodott lett – mint egy hasonló eset
után ősatyja, Roboám –, hanem épp ellenkezőleg: még nagyobb szabásúbb, még mélyebb
vallási reformációt kezdeményezett Júdában. Ez a tiszta és őszinte Isten-keresés még az
északi terület hívő maradékát is Júdába vonzotta. (II.Krón.15:8-15) A megújulást magával a
királyi udvarral kezdte: saját nagyanyját?anyját fosztotta meg a királynői tisztségtől, mivel
Asera kultuszt követett. A kánaáni vallás termékenység istennőjéről készített szobrot
széttörette és elégette a Kidron-völgyében. (I. Kir.15:13,II.Krón.15:16) ezen túl
összegyűjtette és megszenteltette az Úr háza kincseit. (II.Krón.15:18) Jóllehet Asa törekvése
őszinte volt, a kánaáni „magas helyeket” mégsem tudta teljesen kiirtani Júdából.
Döbbenetes, hogy ez a vallás mennyire megkötöző erejű lehetett! (II. Krón.15:17,
I.Kir.15.14).
A vallási megújulás és Isten iránti hűség ismét hosszabb, kb. újabb 20 éves békeidőszakot
biztosított Júdában. (II.Krón.15:10,19). Asa uralkodásának 36. esztendejében azonban Izrael
királya, Baása erődöt épített az ország déli – azaz Júdával határos, Jeruzsálemtől csak 8 km
re levő – vidékén, hogy lezárja a határt és elvágja azok útját, akik Júdához és a jeruzsálemi
szentélyhez ragaszkodtak. (II.Krón.16:1). Asa ekkor egy igen súlyos hibát követett el: Izrael



194
régi ellenségét, északi szomszédját, Szíriát bérelte fel testvérei ellen. Bűnét tetézte azzal,
hogy az éppen általa szorgosan gyűjtögetett Úr házának kincseiből vette el az ehhez
szükséges pénzt. Emberileg nézve sikeresnek tűnt ez a katonai-diplomáciai fogás:
Benhadád, a szír király súlyos csapást mért Izraelre, Asa pedig szétromboltatta a Baása által
építtetett határerődítményt és köveiből saját erődvárosokat alapított. (II.Krón.16:2–6, I.Kir.
15:18–22).
Benhadád
Az 1993/94 nyarán a dáni ásatások során (Izrael egyik legészakibb városa volt az ókorban)
két sztéle-töredék került elő, amelyek ugyanannak a feliratnak a részei. A szöveg beszámol
arról, hogy Szíria királya, Ben-Hadad feltehetően valamikor az ie. 9.század első felében
elfoglalta a várost. Lehetséges, hogy ez éppen annak a betörésnek az emléke, amelyet a
Biblia is feljegyez (I.Kir.15.20), de ha nem is pontosan erről az eseményről van szó, az
kétségtelenné válik, hogy Ben-Hadad létezett, szír király volt és ellenséges érzelmeket
táplált a szomszédos Izrael állama iránt ezekben az évtizedekben.
Mispa
II.Krón.16:6 és I.Kir.15:22 szerint ez volt az egyik erődváros, amelyet Asa az elbontott Rama
köveiből építtetett. 1927 és 1935 között feltártak egy kis tellt, amelyet a bibliai Mispa-val
azonosítanak. Körülbelül 14 km-re északra van Jeruzsálemtől és Asa korától kezdődően egy
erődítményként szolgált.
Az Úrnak azonban nem tetszett ez az „ügyeskedés”. Hanáni próféta által szigorú üzenetet
küldött Asának, amelyben emlékeztette őt Istennel szerzett korábbi tapasztalatára. „Mivel
a szíriabeli királyban volt bizodalmad, és nem az Úrban, a te Istenedben bíztál: ezért
szabadult meg a szíriabeli király hada a te kezedből. Avagy nem voltak-e a szerecseneknek
és a libiabelieknek nagy seregük, felette sok szekereik és lovagjaik? Mindazáltal, mivel az
Úrban volt bizodalmad, kezedbe adta azokat; Mert az Úr szemei forognak az egész földön,
hogy hatalmát megmutassa azokhoz, a kik ő hozzá teljes szívvel ragaszkodnak; Bolondul
cselekedtél ebben; azért mostantól kezdve háborúk lesznek te ellened.” (II. Krón. 16:7–9)
Megdöbbentő, ugyanakkor mégis nagyon hiteles emberi jellemrajz, ahogy Asa reagált a
próféta üzenetére. Tömlöcbe vettette Hanánit és ezután még másokat is megnyomorított.



195
(II. Krón.16:10–13).
Asa másik Istennel szembeni hűtlenségét már idős korában, betegségében követte el,
uralkodásának 39.évében. Súlyosan megbetegedett a lábaira, de ekkor nem Istenhez
fordult, hanem az orvosokhoz. A Biblia szerint nem az volt a bűne, hogy megkereste az
emberi gyógyítókat, hanem az, hogy elfeledkezett arról, hogy Isten a legfőbb, mindenek
feletti gyógyító. (II. Móz. 15:26).
Nem tudhatjuk, Isten hogyan ítélte meg Asa életét. A Biblia az összefoglaló értékelésekben
kiemeli, hogy Asa szíve tökéletes volt istenhez egész életében (I.Kir.15:14, II.Krón.15:17), de
nem titkolja el élete végén elkövetett hibáit, gyengeségeit sem. „Asa hűséges szolgálatának
hosszú történetét elcsúfította néhány hibája, amelyeket akkor követett el, amikor nem
helyezte bizalmát teljesen Istenbe.”(E.G.W. im. 71.o.)
2. Kapcsolat a két zsidó királyság között (Josafáttól Joásig)
Josafát (872-848)
Jórám (853-841)
Akházia (841)
Athália (841-835)
Joás (835-796)
Josafát (i.e. 872–848)
Igehelyek: I. Kir.15:24, I.Kir.22.fej., II.Krón.17:1-21:1
Josafát király története kiemelkedik Királyok-Krónikák könyvei leírásaiból. Leginkább azért,
mert Josafát a déli és az északi országrész hitehagyása idején is megtartotta személyes hitét
és példája egész Júdára nagy hatással volt. „Az Úr Josafáttal volt, mivel az ő atyjának,
Dávidnak előbbi útjain járt és nem kért segítséget a bálványoktól, hanem az ő atyjának
Istenét kereste és az ő parancsolataiban járt, és nem az Izraelnek cselekedetei szerint"
(II.Krón.17:3–4). Mintha ismét a megvalósulás közelébe ért volna az Isten által elrendelt és
nem a más népeket utánzó királyság eszméje, ahol az uralkodó amellett, hogy az országot
politikailag-katonailag és gazdaságilag vezeti, lelki vezető és pap is egyben, ahogy az Dávid
és Salamon uralkodásának egy-egy időszakában jellemző volt.



196
Josafát uralkodására nagy hatással lehetettek atyja, Asa pozitív évei. Huszonöt évig tartó
uralkodása alatt igyekezett „az ő atyjának minden útjában" járni, „és abból ki nem tért"
(I.Kir. 22:41–43).
Trónra kerülésekor vallási reformot kezdeményezett: leromboltatta Baál és Asera újra
megépült kultuszhelyeit, ugyanakkor nagy hangsúlyt helyezett a nép tanítására, Isten
törvényének megismertetésére is. (II.Krón.17:6-9). Kiűzte a kánaáni vallás termékenység
kultuszt gyakorló papjait („férfi paráznáit) is. (I.Kir.22:47). Megdöbbentő azonban, hogy
még ezután is fennmaradtak a nép körében pogány szentélyek, amelyeket a királyi
vallásreform nem ért el. (I.Kir.22.44 vö. II.Krón.17:20:33).
Az Úr mindezért megáldotta Josafát királyságát. Nagy gazdagsága mellett, katonailag is
megerősítette, olyannyira, hogy a környező országok „nem mertek Josafát ellen hadakozni”
(II.Krón.17:10). A király erődített városokat, raktárházakat építtetett és megszilárdította a
hadsereget. Néhány szomszédos nép még adót is fizetett, mint például a filiszteusok és
arábiaiak. (II.Krón.17:2,5,10-19)
Josafát példás élete azonban nem volt mentes az emberi gyengeségtől. Feltehetően a béke
keresése vezette, amikor fiának, Jórámnak, az északi király, Akháb leányát kérte feleségül.
Akháb és Jézabel leánya családjának minden gonoszságát és hitehagyását hozta magával és
a hajlítható jellemű Jórám életének, valamint egész Júdának megrontója lett. Josafát
életének ez a mozzanata máig ható figyelmeztetéssel szolgál: nem tanácsos, hogy egy
igazán hívő ember összekösse az életét egy Istent elvető személlyel. Sem családi-baráti
kötelék szintjén, sem üzleti vállalkozás formájában. A Biblia annak ellenére mondja ezt,
hogy közben nagy hangsúlyt helyez még az ellenség szeretetére is. De ugyanez az Isten
mind az Ó- mind az Újszövetségben óva int a közös élettől, munkától és feladatvállalástól
mindazokkal, akik a saját útjaikon járnak és nem keresik az igazságot. „Aki jár a bölcsekkel,
bölcs lesz, aki pedig magát társul adja a bolondhoz, megromol” (Péld. 13:20); „Ne legyetek
hitetlenekkel felemás igában, mert mi szövetsége van igazságnak és hamisságnak? Vagy mi
közössége a világosságnak a sötétséggel? És mi egyezsége Krisztusnak Béliállal? Vagy mi
köze hivőnek hitetlenhez? (II.Kor.6.14-15)



197
Josafát kétszer is beleesett ebbe a hibába: egyszer Akhábbal, másodszor Akháb fiával,
Akháziával kötött szövetsége miatt. Akhábbal a már említett sógorság miatt sodródott
közös hadi vállalkozásba Rámóth Gileádnál a szíriaiak ellen. A baljós előjelű, Isten által nem
támogatott csatában Akháb meghalt és maga Josafát is majdnem életét vesztette. Noha
tudta, hogy az Úr nem helyesli ezt a katonai megmozdulást, rokonsága és adott szava
kötelezte a harcban való részvételre. Végül csak Isten kegyelme mentette meg szorult
helyzetéből. (I. Kir.22. fej. és II.Krón.17.fej. lásd részletesebben Akhábnál). A családi
kapcsolatokból fakadó újabb negatív választás egy közös kereskedelmi vállalkozás
kezdeményezése volt Akháziával. Az északi és déli király által közösen épített hajóflottila
Ofirba készült volna aranyért, azonban még a kikötőben elpusztult Isten ítélete miatt. Az
intő jelre a két király különbözőképpen reagált. Akházia újra akarta építeni
szétroncsolódott hajóit, Josafát viszont innentől kezdve teljesen elhatárolódott a további
közös akcióktól. (I. Kir.22:49-51)
Josafát jellemének szépségét mutatja, hogy amikor a Rámóth Gileád-i vesztes csatából
hazatért és Isten feddő üzenetét meghallotta Jéhu prófétától, akkor azt teljes alázattal
elfogadta és még mélyebb vallási reformot kezdeményezett. Elismerte, hogy nem arra
fordította energiáját, amerre kellett volna és országának erejét felesleges vállalkozásokban
pocsékolta el. (II.Krón.19:1-4).
A vallásreform mellett még egy területen fejtette ki reform tevékenységét: komoly
figyelmet szentelt az igazságszolgáltatás megtisztításának. Jeruzsálembe és a nagyobb
városokba bírákat nevezett ki, akiknek különös hangsúllyal parancsolta meg a korrupció
nélküli ítéletet. „Azért az Úr félelme legyen rajtatok, vigyázzatok arra, amit tesztek; mert az
Úrnál, a mi Istenünknél nincsen hamisság, sem személyválogatás, sem ajándékvétel.”
(II.Krón.19:7)
Josafát királyságának legnagyobb próbatétele és egyben legnagyobb Istennel szerzett
tapasztalata az ammoniták és moabiták elleni harc volt. A két transzjordániai nép
szövetsége megtámadta Júda királyságát, miközben a hír hallatára Szíria csapatai is
megmozdultak. Josafát országa szorult helyzetbe került. Az uralkodó egy nyilvános, közös
imára gyűjtette össze embereit Jeruzsálemben, a templom előtt. Személyesen fohászkodott
az Istenhez: „Oh Uram, mi atyáink Istene! Nem te vagy-é egyedül Isten a mennyben, aki



198
uralkodol a pogányoknak minden országain? A te kezedben van az erő és hatalom és senki
nincsen, aki ellened megállhatna...Amikor veszedelem jövend mireánk, háború, ítélet,
döghalál, vagy éhség, megállunk e házban előtted (mert a te neved e házban van) és
amikor kiáltunk hozzád a mi nyomorúságainkban: hallgass meg és szabadíts meg
minket...Mert nincs bennünk erő e nagy sokasággal szemben, mely ellenünk jön. Nem
tudjuk mit cselekedjünk, hanem csak te reád néznek a mi szemeink” (II.Krón.20:6-12).
Josafát személyes példája, hite és őszinte imája nagy hatással volt az összegyűlt zsidó
férfiakra, asszonyokra és gyermekekre. Mindannyian komolyan megrendültek. Isten nem
hagyta válasz nélkül ezt a valódi hozzá térést. Még akkor üzenetet küldött egy lévita által,
aki megjövendölte: „Ne féljetek és ne rettegjetek e nagy sokaság miatt, mert nem ti
harcoltok velük, hanem az Isten” (II.Krón.20:15). Másnap furcsa háború vette kezdetét.
Josafát seregei az Úr által mondott helyre vonultak és veszteg álltak, csak énekeseiket és
zenészeiket küldték előre, hogy dicsérjék Isten hatalmát. Ahogy elkezdték az éneklést, Isten
ellenséget bocsátott a már csatarendben álló moabitákra és ammonitákra, akik ettől a nem
várt fordulattól teljesen megzavarodtak és szinte védekezés nélkül elhullottak. A
kardcsapás nélküli győzelem után Josafát nem feledkezett el a háláról sem. Negyednapra
ismét összegyűjtötte seregét és közösen mondtak köszönetet Istennek az emberileg
lehetetlen helyzetből való szabadításért.
„És lőn az Istennek félelme az országok minden királyságain, mikor meghallották, hogy az
Úr hadakozott az Izrael ellenségei ellen. Megnyugodott azért a Josafát országa, és
békességet adott néki az ő Istene minden felől.” (II.Krón.20:29-30)
„Josafát uralkodásának eredményeiből sok tulajdonítható annak, hogy bölcsen
gondoskodott alattvalói lelki szükségleteiről. Az Isten törvénye iránti engedelmesség
nagyon hasznos. Az Úr kívánalmaihoz való alkalmazkodásban átformáló erő rejlik, amely
békét teremt az emberek között, és jóakaratúvá teszi őket egymás iránt. Ha minden férfi és
nő Isten Igéje tanításait tenné élete irányítójává, gondolatai és érzelmei zsinórmértékévé,
akkor a nemzeti és társadalmi problémák megszűnnének. Minden családból olyan befolyás
áradna, amely fokozná mások lelki látását és erkölcsi erejét. Ez mind a nemzeteknek, mind
az egyéneknek előnyt jelentene." (E G. W. im.: 122. o.)
Josafát hite, életvitele, és reformtevékenysége – mind a vallás, mind a bíráskodás, mind a



199
hadsereg területén – áldásos volt egész Júda számára. Egyetlen, bár következetesen
visszatérő hibája, éppen az Akháb házával való barátkozás azonban súlyos
következményekkel járt. Athália, aki fia felesége lett nem várt csapásokat hozott a királyi
családra és az egész országra is. Ezek a keserű gyümölcsök viszont már csak Josafát halála
után értek be.
Jórám (ie.853-841)
Igehelyek: II.Kir.8:16-24, II.Krón.21:1-20
Jórám életét nagyban befolyásolta felesége, az Akháb házából való Athália. Apja
reformtevékenységei nem tettek rá olyan mély benyomást, hogy ellensúlyozni tudták volna
az északról érkezett királynő hatását.
Jórámot még apja életében társuralkodóvá választották (ie.853-848 között). Ennek oka a
gondos Josafát részéről talán a trón várományosának mindenkivel való elfogadtatása és az
uralkodásra való felkészítés lehetett. Elképzelhető, hogy az sem mellékes körülmény, hogy
éppen ie.853-ban volt az a szíriaiak ellen vívott csata, amelyben Akháb meghalt, Josafát
pedig halálos veszedelembe került. Josafát halálközeli élménye rádöbbenthette őt
múlandóságára és arra, hogy országa számára biztosítania kell a trónharcoktól mentes
utódlást. Josafát halála után az akkor 32 éves Jórám egyeduralkodóként folytatta a
királyság vezetését még 8 esztendőn át. (II.Kir.8:16-17).
Jórám összefoglaló jellemzése – belegondolva, hogy kinek a fia is volt ő – lesújtó. „És járt az
Izrael királyainak útján, amiképpen cselekedtek az Akháb házából valók, mert az Akháb
lánya volt a felesége és gonoszul cselekedett az Úr szemei előtt” (II.Kir.8:18). Athália
anyjához, Jézabelhez hasonlóan kemény, határozott, erős akaratú asszony volt, nem
mentes hatalmi ambícióktól és hatalomféltéstől. Férje életében nagy szerepe lehetett
abban, hogy Jórám „Izrael királyainak útján járt”.
Jórám uralkodását azzal kezdte, hogy testvéreit, féltestvéreit, akiket atyja nagyhatalmú
urakká tett egy-egy erődített városban, megölette. Szintén leszámolt néhány – a hatalom
szempontjából veszélyesebb – fejedelemmel is. (II.Krón.21:1-4) Miután így bebiztosította
uralmát, újra megépíttette a „magas helyeket” Jeruzsálemben és Júda más területein. Nem



200
pusztán megengedte a kánaáni vallás újraéledését, de népét „biztatta” is erre.
(II.Krón.21:11). Királysága idején Edom levált a zsidó királyságról és saját uralkodót
választott, amiképpen Libna is. Jórám megpróbálta visszaszerezni ezeket a területeket, de
nem járt sikerrel. (II. Krón.21.8-10).
Isten próbálta figyelmeztetni Jórámot és megállítani a lejtőn lefelé vezető úton. Illés
próféta egy levél útján tolmácsolta a júdabeli uralkodónak Isten üzenetét: „Ímé az Úr nagy
csapást bocsát a te népedre, fiaidra, feleségeidre és minden jószágodra, te pedig súlyos
betegségbe esel, bélbajba esel...” (II.Krón.21.14-15). A súlyos szavak hamarosan valóra
váltak. A szomszédos filiszteus-arab és egyiptomi népek szövetséges seregei rátörtek a
zsidó királyságra és kifosztották azt. Maga a király is érzékeny veszteségeket szenvedett.
Palotáját kirabolták, családját, legkisebb fia kivételével fogságba ejtették (II.Krón.21:16-17).
Mindezek után beteljesedtek a Jórám betegségéről jövendöltek is: a király gyógyíthatatlan
gyomorbajba esett és két év szenvedés után meghalt. A nép nem mutatott részvétet iránta,
mert nem kedvelték uralmát és ezért nem is temették a júdabeli királyok közé.
(II.Krón.21:18-20.)
Akházia (ie.841)
Igehelyek: II.Kir.8:25-29, 9. fejezet, II.Krón.22:1-9
Akháziát rendkívül nehéz genetikai örökség terhelte: apja Jórám, anyja Athália, nagyszülei
anyai ágon Akháb és Jézabel voltak. Gyermekkorától rossz befolyások vették körül,
amelyekből felnőtt férfiként sem sikerült megszabadulnia. A krónikaírók így összegezték a
kialakult helyzetet: „Ő is az Akháb házának útjain járt, mert az ő anyja volt néki
tanácsadója az istentelen cselekedetre. És gonoszul cselekedett az Úr szemei előtt,
miképpen Akháb házanépe, mert azok voltak a tanácsadói atyja halála után, az ő
veszedelmére. (II.Krón.22:3-4) Anyja és tanácsadói hatására belekeveredett az izraeliek és
szírek között folyó csatározásokba Rámóth Gileádnál. A szírek győzelme után a zsidó
seregek visszavonultak. Izrael királya, Jórám megsebesült és Jezréelben ápolta sebeit.
Akházia épp beteglátogatóban volt nála, amikor Isten parancsára a felkent Jéhu elindult,
hogy végrehajtsa az ítéletet Akháb végképp megkeményedett nemzettségén. Amikor
Akházia látta Jórám halálát és Jéhu elszánt katonáit, elmenekült, de őt is utolérte az előre
megjövendölt ítélet. (II.Kir.9. fejezet).



201
Athália (ie.841-835)
Igehelyek: II.Kir.11:1-20, II.Krón. 22:10-23:21
Athália Júda történelmében az egyetlen olyan uralkodó volt, aki nem Dávid házából
származott. Fia sorsának hírét hallva elhatározta, hogy saját kezébe veszi az ország
irányítását. Ennek érdekében szóbajöhető riválisait, a királyi család közelebbi és távolabbi
tagjait – beleértve saját, vérszerinti unokáját is – halálra ítélte. A véres leszámolást csak
Akházia csecsemőkorú kisfia, Joás élte túl, akit Jósabát, Akházia húga magához vett és
elrejtett az anyakirálynő gyilkos indulata elől. (II.Krón.22:10-12). Joást hat éven át
rejtegették az Úr házában, mivel Jósabát férje, Jójada, főpap volt. Amikor a kis királyfi 7
éves lett, Jójáda összeesküvést szőtt a gyűlölt és idegen Atháliával szemben, akit az
általános népharag elsöpört. Joást emelték a királyi székbe és a nép – leginkább a főpap
hatására – visszatért Istenhez. „És bement az egész sokaság a Baál házába
(Jeruzsálemben), és azt elrontotta, és annak mind oltárait, mind bálványait összetörte.
Mattánt pedig, a Baál papját az oltár előtt ölték meg.” (II.Krón.23:17) Athália megöletése, a
Baál szentély pusztulása és Joás királlyá kenése általános, lelkes fogadtatásra talált a nép
körében. „És örvendezett a föld minden népe, és a város is megnyugodott; minekutána
Atháliát megölték fegyverrel.” (II.Krón.23:21) Athália halálával teljessé vált Isten Akháb
házára kimondott ítélete, míg Júda számára ismét lehetőség nyílt a teljes megtérésre és
vallási fordulatra.
Joás (ie.835-796)
Igehelyek: II.Kir.11:21-21:21; II.Krón.24:1-26
Joás 40 éven keresztül állt Júda élén. Változékony, ingatag jelleme nem tette lehetővé,
hogy a királyságában Athália halála után megindult vallási reformok meggyökerezzenek.
Joás gyermekként Jojada főpap családjában nőtt fel az Úr házában, ezért kicsiny korában
nagyon fogékony volt Isten iránt. Uralkodása első évtizedeiben nagy hatással volt rá
nevelőapja, akit Isten kivételesen hosszú élettel ajándékozott meg. (II.Krón.24:15 szerint
130 évet élt). Jojada életében Joás Isten ügyét támogatta. Tervbe vette a jeruzsálemi
templom épületének kijavítását, ennek érdekében egy ládát állítatott fel az Úr háza előtt és



202
abban gyűjtötték a nép felújításra szánt ajándékait és adóit. Az összegyűlt pénzből nemcsak
arra tellett, hogy a templomot helyrehozzák, hanem arra is, hogy edényeket és eszközöket
készítsenek belőle, szintén a papok számára. Felújították a templomban folyó szolgálatot is.
Jojada főpap halálával azonban minden megváltozott.
„Minekutána pedig meghalt Jójada, eljöttek a Júda fejedelmei, és meghajtották magukat a
király előtt; a király pedig hallgatott rájuk. És elhagyták az Úrnak, atyáik Istenének házát és
szolgáltak az Aseráknak és bálványoknak; mely vétkük miatt lőn az Úrnak haragja Júda és
Jeruzsálem ellen. És küldött hozzájuk prófétákat, hogy visszatérítenék őket az Úrhoz, akik
bizonyságot tettek ellenük, de nem hallgattak rájuk.” (II.Krón.24:17-19) Jojada főpap
halálával a befolyásolható Joás Júda fejedelmei tanácsát követve visszatért a Baál kultusz
támogatásához. Példáját átvette a nép is, így Isten követése újra háttérbe szorult. A királyt
figyelmeztető próféták között volt Zakariás, Jójada főpap fia, aki Joással együtt növekedett
fel. Komoly figyelmeztetését „Ha elhagytátok az Urat, ős is elhagy titeket” (II.Krón.24:20) a
király nagy haraggal fogadta és parancsot adott a próféta meggyilkolására. Zakariást az Úr
házában ölték meg, azon a helyen, ahol valaha Jojada főpap megmentette a csecsemő Joás
életét. „És nem emlékezett meg Joás király a jótéteményről, amellyel annak atyja, Jójada
volt őhozzá életében, hanem megölte a fiát. Mikor pedig meghalt ezt mondta: „Látja az Úr
és bosszút áll!” (II.Krón.24:22)
Isten feddése nem váratott sokáig magára. Egy évvel később Joásnak szembe kellett néznie
Hazaél szíriai király fenyegető csapataival. Noha a szírek csak kevesen voltak, Joásnak pedig
nagy serege volt, mégis alulmaradt az ellenük folytatott harcokban. „Mert noha kevés
emberrel jött rájuk a szíriabeli had, mindazáltal az Úr kezébe adta Júdának nagy seregét,
mivel az Urat, atyáiknak Istenét elhagyták” (II.Krón.24:24) Hogy elkerülje Jeruzsálem
felprédálását, Joás végül Hazaélnek adta a templomi ládában összegyűjtött pénzt, ami
pedig az Úr házáé volt. (II.Kir.12:17-18). A kudarcos harcok és a felháborító béke miatt a
már betegeskedő Joást saját szolgái ölték meg az ágyában. Érdemes kiemelni, hogy
legbensőbb szolgái, akik gyilkosaivá váltak, nem voltak júdabeliek. (II.Krón.24:26) Joás
népszerűtlensége a hálátlanul megölt Zakariás és a megnövekedett adók miatt olyan
mértékű volt, hogy holttestét nem temették a királyok közé, ahol Jojáda főpap is
nyugodott. (II.Krón.24:25, 16).



203
Joás életének tragédiája, hogy bár jól indult és évtizedeken keresztül hűséges volt Istenhez,
élete második felében mindent jóvátehetetlenül elveszített. „És ha az igaz elhajol az ő
igazságától és gonoszságot cselekszik,... semmi igazságairól, amelyeket cselekedett,
emlékezés nem lészen..." (Ezék. 18:24)
3. A hanyatlás évtizedei Amásiától Akházig (ie.796-715)
Amásia (ie.796-767)
Uzziás vagy Azária (ie.792?-740?)
Jóthám (ie.750?-735?)
Akház (ie.735?-715?)
Amásia (ie.796-767)
Igehelyek: II.Kir.14:1-20; II.Krón.25:1-28
Amásia apjához, Joáshoz hasonlóan felemásan viszonyult Isten törvényéhez. Fenntartotta
ugyan a templomi kultuszt Jeruzsálemben, de nem fordult szembe a Baál kultusz
magaslataival sem. „Kedves dolgot cselekedett az Úr előtt, de nem tiszta szívből”
(II.Krón.25:2).
Amásia 25 évesen került trónra és 29 éven keresztül vezette Júda királyságát. Trónra
lépésekor bosszút állt apja gyilkosain. Megölette őket, azonban családjaikat a mózesi
törvényeket tiszteletben tartva nem bántotta. (II. Krón.25:3-4).
Feltehetően az edomiták ellen indítandó hadi vállalkozás előtt országának erejét kívánta
felmérni, amikor megszámoltatta Júda hadra fogható férfinépességét és tizes hadrendbe
osztotta őket. Mivel nem találta elégségesnek az így felállt sereget, jó pénzért még újabb
katonákat fogadott fel Izraelből. Immár elégedett volt királyságának erejével és készen állt
a támadásra. Önmagában a népszámlálás nem volt bűn, hiszen azt volt, hogy maga Isten
rendelte el. (IV.Móz.1:2). A problémát az jelentette, hogy Amásia sok elődjéhez hasonlóan
elfelejtette Isten határozott kijelentését, hogy a népszámláláskor mindig Isten
megváltására is emlékezzenek. (II.Móz.30:12) A választott nép a népszámlálással ne a saját
harci erejét fitogtassa, ne váljon elbizakodottá, ne a maga keze erejében, vagy hadereje,
lovasai és szekerei sokaságában reménykedjen, hanem Istenben. Ebbe a hibába esett



204
egyszer még maga Dávid király is, aminek súlyos büntetését az egész ország megszenvedte.
(II. Sám. 24.fejezet). Isten prófétát küldött az uralkodóhoz, aki megfedte Amásia
népszámlálását és hadi készülődéseit. Az uralkodó elfogadta a próféta feddését – és
pénzét veszve hagyva – szélnek eresztette izraeli zsoldosait, akik végigprédálták Júdát és
visszatértek az északi országrészbe (II.Krón.25:5-10)
Miután hadserege leapadt, Amásia már az Úrban bízva indította meg seregeit a zsidókkal
rokon, de velük ellenséges edomitákkal szemben. A Holt-tengertől délre lakó edomiták
Dávid idején kerültek a zsidó királyság fennhatósága alá, majd a kettészakadt királyság
korában függetlenedtek. Most, Amásia fényes győzelmet aratott felettük a Sós-völgyben.
Szinte érthetetlen, hogy bár az Úrban bízva érte el sikereit, mégis szinte azonnal elbukott
hitében. „Lőn azután, hogy Amásia megtért az edomiták megveréséből, a Seir fiainak
isteneit elhozta és Isten gyanánt tisztelte azokat, akik előtt magát meghajtotta és nekik jó
illatot gerjesztett.” (II.Krón.25:14) Tette nem csak bűnös volt, hanem ésszerűtlen is. Erre
egy próféta mutatott rá találóan, akit Isten küldött Amásiához feddő üzenettel: „Miért
imádod annak a népnek isteneit, akik nem szabadíthatták meg az ő népüket a te kezedből?
(II. Krón.25:15). Amásia azonban ebben a helyzetben már elutasítóan és dacos haraggal
reagált az Úr szavára. A prófétát keményen elhallgattatta és megfenyegette.
Amásia felfuvalkodottságát jól példázzák a további események is. Követeket küldött az
északi országrészbe Joáshoz, Jéhu unokájához, hogy háborúra hívja őt. Joás próbálta
lebeszélni Amásiát a háborúról rámutatva valódi indítékaira is: „Megverted az edomitákat,
azért fuvalkodtál fel szívedben. Elégedjél meg a dicsőséggel és maradj otthon; miért akarsz
a szerencsétlenséggel harcra kelni, hogy elessél magad és Júda is veled együtt?
(II.Kir.14:10). Amásia azonban hajthatatlan maradt. Büszkesége hamarosan gyógyíthatatlan
csorbát szenvedett, ugyanis az északi király seregei hatalmas győzelmet arattak Júda felett.
Maga Amásia király is fogságba esett. Joás betört Jeruzsálembe, a város falait egy szakaszon
lerombolta, kifosztotta a templomot, majd túszokat szedve visszatért városába,
Szamáriába. (II.Kir.14: 8-16.) Isten mindezt azért engedte meg, mert Amásia és népe
továbbra is az edomiták isteneit követte. (II.Krón.25:20).
Amásiát később szabadon engedték és visszatérhetett Jeruzsálembe, ahol Joás halála után
még 15 éven át uralkodott. Népszerűtlen királyságának egy lázadás vetett véget. Amásia



205
Lákis erődvárosába menekült üldözői elől, akik azonban ott is utolérték és megölték őt.
(II.Kir.14:17-20).
Uzziás (Azária) (ie.792?-740?)
Igehelyek: II.Kir.14:21-22; 15:1-7; II.Krón.26:1-23
Feltehetően tizenévesen, még apja életében trónra került Uzziás, aki hosszú ideig, 52 éven
át volt Júda királya. Élete két elődjéhez hasonlóan alakult: uralkodása első felében hű volt
Istenhez, később azonban elfordult tőle. Élete utolsó éveiben betegsége miatt fia, Jóthám
uralkodott helyette.
Életének első, pozitív szakaszára nagy hatással volt Zakariás próféta. Mindaddig, amíg a
próféta befolyása érvényesült, Uzziás Istent követte és uralkodása jó hatással volt
országára. Megerősítette Jeruzsálemet és erődöket alapított a „pusztában” is. Támogatta a
mezőgazdaságot, kutakat fúratott az ország több pontján. Neki magának is nagy
állatállománya, szántói és gyümölcsösei voltak. (II.Krón.26:9-10). Katonai erejét mutatta,
hogy szerencsésen vette fel a harcot a filiszteusok városai: Gáth, Jabné és Asdód ellen,
amelyeknek falait lerontotta. Győzelmeket aratott a sivatagi arab törzsek felett, az
ammonitákat adófizetőkké tette és visszahódította Elat városát. Hatalmának híre egészen
Egyiptomig jutott. Hadseregét, amelyet egy népszámlálás több mint 300 000 főnek talált, a
királyi kincstárból jó fegyverekkel látta el. A hadászatban alkalmazta a korabeli technikai
vívmányokat is: hajítógépeket és nyíllövő katapultokat állítatott föl Jeruzsálem tornyaira.
(II.Krón.26:2,6-8,11-15). Életének ebben a szakaszában igaz volt, hogy „az Úr előtt kedves
dolgot cselekedett...és kereste az Istent...” (II.Krón.26:4-5).
Uzziás azonban apjához és nagyatyjához hasonlóan csak bizonyos hatásoknak engedett
akkor, amikor az Isten törvényét követte. Miután Zakariás próféta meghalt, Uzziás teljesen
más emberré lett. Sikerei elbizakodottá tették, hite formaivá vált, valódi istenfélelem nem
maradt többé benne. Így történhetett, hogy egy alkalommal saját maga akart papi
szolgálatot végezni a templomban és a papok figyelmeztetése ellenére belépett a
szentélybe. Isten azonnal megítélte elbizakodottságát: a király leprás lett. Azzal a
betegséggel fertőződött meg, amelyet sokan akkoriban a bűnnel azonosítottak. A
leprásokat a korabeli társadalom kivetette magából és bár gondoskodtak róluk, de



206
elkülönítve kellett élniük, mintegy „karanténban”, hogy meg ne fertőzzenek másokat. Ez
lett a sorsa Júda királyának is, akit haláláig egy elkülönített házban őriztek. Helyett fia,
Jóthám lett a valódi uralkodó. (II.Krón.26:16-23).
Uzziás tragikus végkimenetelű sorsa messzemenő tanulság minden ember számára. Sok
évtizedes hitben eltöltött évek, pozíciók, jócselekedetek nem mentenek fel senkit későbbi
bűnei alól. Uzziás legnagyobb gyengesége az önmagában való túlzott bizakodás volt. Ez
okozta bukását is:
„A megromlás előtt felfuvalkodik az ember elméje...”(Péld.18:12)
„Azért aki azt hiszi, hogy áll, meglássa, hogy el ne essék” (I.Kor.10.12)
Júda népe a királyhoz hasonlóan szintén elfordult Istentől. Bár a jeruzsálemi
templomszolgálat folyamatosan működött, a legtöbben mégis a „magas helyeken”
mutatták be áldozataikat Baálnak és Aserának, a kánaáni isteneknek. (II.Kir.15:4).
„Uzziás hosszú uralkodása idején nagyobb jólét volt Júda és Benjamin földén, mint bárki
más alatt, aki a közel két évszázaddal előbb meghalt Salamon óta ült a trónon. Uzziás
hosszú éveken át megfontoltan uralkodott...e külső jóléthez azonban nem társult
ugyanolyan mértékben a lelki erő megújulása...az alázatosság és őszinteség helyét
fokozatosan elfoglalta a gőg és a formaiasság...Uzziás végzetes bűne az elbizakodottság
volt...Sem magas tisztsége, sem hosszú szolgálatban eltelt élete nem lehetett mentség az
elbizakodottság bűnére, amellyel megrontotta uralkodásának utolsó éveit.” (E.G.W. i.m.
189-190.o.)
Uzziás „szolgálóinak” pecsétei
Uzziás uralkodásának idejéből két olyan pecsételőt is ismerünk, amelyek egy-egy
„szolgájától” (magas beosztású, udvari emberétől) származnak. Mindkét pecsét lelőhelye
ismeretlen, régiségkereskedőktől kerültek a kutatókhoz. Az egyik pecséten: az „Abiyaw
Uzziás szolgája”, a másikon „Shebnaiah, Uzziás szolgája” felirat olvasható. Paleográfiai
vizsgálatok szerint az előbbi pecsételő az ie. 8.század közepéről-végéről, míg az utóbbi
ugyanennek az évszázadnak a második feléből származik. Azaz koruk a bibliai kronológia
szerint beilleszthető Uzziás uralkodásának idejébe.



207
Jótám (ie.750?-735?)
Igehelyek: II.Kir.15:32-38, II. Krón.27:1-9
Jótám atyja betegsége miatt 25 éves korától kezdve vezette a déli királyságot. Nagy
felelősség hárulhatott rá és úgy tűnik, hogy Uzziás sorsa is megrendítette. Alapvetően Isten
útján próbált járni. Fenntartotta a templomi kultuszt és egy új kaput is építtetett az Úr
házán. Apjához hasonlóan kedvelte a földeket és az építkezéseket. Ugyancsak apja
öröksége volt, hogy az ammoniták évente nagy adót fizettek Júda kincstárába. Jótám Isten
iránti hűsége nem maradt következmény nélkül: „És hatalmassá lőn Jótám, mert útjában az
Úr előtt, az ő Istene előtt járt.” (II.Krón.27:6). Ugyanakkor a magaslatok nem rontattak le,
Júda városaiban, a nép körében továbbra is használatban maradtak azok a kultuszhelyek,
ahol a kánaáni vallást követték.
Isten ezért éppen ebben az időben hívta el szolgálatra az Ószövetség egyik legnagyobb
prófétáját, Ésaiást.
Akház (ie.735?-715)
Igehelyek: II.Kir.16:1-18, II.Krón.28:1-27
Akház fiatalon került Júda trónjára. Apjával ellentétben egyáltalán nem kívánt Istennek
szolgálni. „Izrael királyainak útján járt, és öntött bálványokat csináltatott Baál tiszteletére.
Annakfelette tömjénezett a Hinnom fiának völgyében; fiait is megégette tűzben, a
pogányok utálatossága szerint, akiket az Úr, az Izrael fiai elől kiűzött. Áldozott és
tömjénezett a magaslatokon is, a halmokon is és minden zöld fa alatt.” (II.Krón.28:2). Akház
tehát a kánaáni kultusz híve lett és a vallás szokásai szerint mutatott be áldozatokat a
magas helyeken és Asera termékenység istennő zöld ligeteiben. Legpogányabb tette kétség
kívül az volt, hogy tulajdon fiait is tűzben égette meg Baál tiszteletére.
Akház kirívó bálványimádása nagy hatással volt népére is. Az eddig sokszor csak titokban
végzett kánaáni kultuszok újult erőre kaptak. Isten fenyítő ítélete nem maradt el. A szír
király, Reczin és az északi zsidó király, Péka szövetséges csapatai rátámadtak Júdára. Ebben
a válságos helyzetben Isten Ésaiás prófétát küldte el a királyhoz és fejedelmeihez a
következő üzenettel: „Légy óvatos, maradj nyugton! Ne félj, ne lágyuljon meg a



208
szíved...Mivel azt a gonosz tervet szőtte ellened az arámi Reczin és az efraimi Remálja fiával
együtt, hogy vonuljunk föl Júda ellen, törjünk rá, kapcsoljuk magunkhoz...azért azt mondja
az én Uram, az Úr: Nem sikerül, nem úgy lesz...ha nem hiszitek, nem maradtok meg”
(Ésa.7:4-9) (E.G.W.im.:203-204.o.). Akház azonban nem követte a prófétai szót. Szorult
helyzetében nem Isten segítségét kérte, hanem a korabeli nagyhatalomhoz, Asszíriához
fordult védelemért. Tiglát-Piléser, vagy Pul (történelmi neve III. Tukultu-apil-ésarra, lásd
fent) hatalmas összegért vállalta, hogy megóvja Akház királyságát. Akház kifosztotta az Úr
házát, megadóztatta fejedelmeit, kiüríttette a királyság kasszáját, azonban Asszíria
nagykirálya nem tartotta meg ígéretét. Reczin és Péka egyesült seregei kifosztották Júdát és
foglyokat vittek Damaszkuszba és Szamáriába. (ie.735-734 szír-efraimi háború, lásd fent).
Az izraeli seregekkel vívott küzdelemben meghalt Akház egyik fia, több főember és
katonáinak jó része is. Isten parancsára Odéd próféta elállta Péka hazafelé tartó
csapatainak útját és megintette őket a haszonleső fogolyszerzés miatt. Az északi királyság
főemberei ekkor megalázták magukat Isten előtt és szabadon engedték testvéreiket, akiket
az útra ruhával és élelemmel is elláttak. (II.Kir. 16:5-6; II.Krón.28:5-15). Tanulságos, hogy
Izrael alapvetően bálványimádó fiai ekkor Istenhez sokkal inkább hűnek bizonyultak, mint a
dávivi házból való Akház és emberei. Az északi invázió után a legyengült Júdát további
ellenséges népek özönlötték el (edomiták, filiszteusok), miközben Tiglát-Piléser saját javára
hódításokba kezdett Szíria és Izrael területén. (II.Kir.16: 7-9, II.Krón.28:16-21.)
Akház mindezen fenyítékek hatására sem tért meg. Sőt úgy gondolkodott, hogy ha Szíria
csapatai képesek voltak legyőzni őt, akkor Szíria istenei erősebbek Jahvénál. Ezért amikor
Szíriában járt, hogy Tiglát-Piléser előtt hódoljon, lemásoltatott egy damaszkuszi oltárt és
annak mintájára saját bálványoltárt készíttetett Uriás pap által. Az új oltárt a templom elé
helyeztette, míg a régi rézoltárt elvitette onnan. Bezáratta az Úr házát, edényeit
összetörette és kizárólag Szíria isteneit tisztelte Jeruzsálemben és Júda városaiban.
Megparancsolta Uriás papnak, hogy a damaszkuszi pogány oltáron mutassa be a
mindennapi áldozatot. A korabeli hitbeli állapotokat mutatja, hogy Uriás, noha Isten papja
volt, mindent úgy tett, ahogy a király megparancsolta neki. (II.Kir.16:10-18; II.Krón.28:22
25).
„Akház trónra lépése olyan félelmes helyzet elé állította Ésaiást és társait, amely Júda
országában minden eddigit felülmúlt. Sok embert, akik korábban ellenálltak a



209
bálványimádó szokások rontásának, most rávettek a pogány istenek imádására...Éltek
azonban Júdában olyanok, akik hűségesek maradtak Jahvéhoz. Rájuk tekintettek
reménykedve Ésaiás, Mikeás és társaik, amikor felmérték az Akház utolsó éveiben
véghezvitt pusztítást. Templomuk zárva volt, de a hűségeseket Ésaiás megnyugtatta: Isten
van mivelünk! A seregek Urát, őt szenteljétek meg, őt féljétek, és őt rettegjétek! És ő
néktek szenthely lészen! (Ésa. 8:10, 13–14)." (E.G.W.im. 200.,204.o.)
Akház féktelen uralmának korai halála vetett véget. Méltatlan elődeihez hasonlóan nem
temették a királyok közé. A trónon legidősebb fia, Ezékiás követte őt, akinek uralkodásával
egy új korszak vette kezdetét.
4. Júda utolsó lehetősége a megtérésre: Ezékiástól Jósiásig (ie.715?-609)
Ezékiás (ie.715?-686?)
Manassé (ie.697-642)
Amon (ie. 642-640)
Jósiás (ie.640-609)
Ezékiás (ie.715?–686?)
Igehelyek: II.Kir.18:1-19:20:21; II.Krón.29:1-32:33; Ésa. 22: 1-14, 36:1-39:8
Akház elrettentő uralkodását követően Júda egyik legnagyobb reformkirálya került trónra
Jeruzsálemben. 25 éves korától kezdve majd három évtizeden át kormányozta Isten
választott népét.116 Ezékiást Isten iránti hűsége és jóra való törekvése miatt a krónikások
ősatyjához, Dávidhoz hasonlították: „És kedves dolgot cselekedett az Úr előtt mind aszerint,
amint Dávid, az ő atyja is cselekedett.” (II.Krón.29:2). „Ami jó, igaz és helyes volt az Úr előtt,
az ő Istene előtt, azt művelte.” (II.Krón.31:20). „Egyedül az Úrban, Izrael Istenében bízott, és
őutána nem volt hasonló Júda minden királyai között, sem azok között, akik őelőtte voltak.
Mert az Úrhoz ragaszkodott és el nem hajlott őtőle, és megőrizte az ő parancsolatait,
amelyeket az Úr Mózesnek parancsolt.” (II.Kir..18:5-6)
„Akház meggondolatlan kormányzásával éles ellentétben állt az a reformáció, amely fia
116 Az Ezékiás király korához kapcsolódó kronológiai feljegyzések nem kitisztázottak. Lásd bővebben E.R. Thiele korábban idézett könyvét.



210
gyümölcsöző uralkodása idején ment végbe. Ezékiás azzal az elhatározással lépett trónra,
hogy minden tőle telhetőt megtesz Júda érdekében, mert meg akarta menteni az északi
királyság sorsától. A próféták tanításai nem biztattak középutas megoldásokra. Csak a
leghatározottabb reformációval lehet a fenyegető ítéletet elhárítani!...Ezékiás olyan
embernek bizonyult, amilyenre a válságban éppen szükség volt.” (E.G.W. i.m. 205.o.)
Trónra lépésekor első cselekedete volt, hogy az apja idejében bezárt jeruzsálemi
templomot újra megnyitotta és megtisztíttatta. A templomi szolgálatra rendelt lévitákat és
papokat összehívatta és egy lelkesítő beszédben szólította fel őket az Istennel való
szövetség megújítására, valamint a papi szolgálat helyreállítására. „Mert vétkeztek a mi
atyáink, és az Úr előtt, a mi istenünk előtt gonoszul cselekedtek, és elhagyták őt, az Úr
sátorától elfordították arcukat, hátat fordítván annak...és ezért volt az Úr haragja Júdán és
Jeruzsálemen és adta őket rabságra és pusztulásra és kigúnyoltatásra, amint ti magatok is
látjátok...Most azért elvégeztem magamban, hogy az Úrra, Izrael Istenével szövetséget
szerzek, hogy haragját tőlünk elfordítsa. Fiaim, most ne tévelyegjetek, mert az Úr választott
titeket, hogy őelőtte állván, néki szolgáljatok...”(II.Krón.29:6,8,10-11.) Ezékiás tanult a múlt
hibáiból. Neveltetése és atyai példája ellenére „elvégezte magában”, hogy az egyedül
létező Istent fogja követni és az elődei által megvetett szövetséget újra megerősíti vele.
Valódi meggyőződésről tanúskodó beszédében a papokat és lévitákat arra buzdította, hogy
ismét töltsék be kiváltságos és felelősségteljes szolgálatukat: legyenek közbenjárók Isten és
a nép között.
Ezékiás a következő lépcsőben Júda fejedelmeit és előkelő családjait gyűjtötte egybe az
immár megtisztított templomba, ahol országáért és népéért bűnért való áldozatot,
valamint egészen égőáldozatot mutatott be. Újra felállt a templomi zenészek kórusa is, akik
Istent dicsőítő énekeket énekeltek úgy, ahogy azt Dávid elrendelte. Az egész gyülekezet
leborult és a királlyal együtt imádkozott Istenhez. Ezékiás maga mutatott példát arra, hogy
vissza kell térni Istenhez. Felszólította a jelenlévőket is arra, hogy tegyék meg egyéni
áldozataikat és ajándékaikat az Úr előtt. Az így bemutatott áldozatok száma olyan sok volt,
hogy a papok nem győzték ellátni szolgálatukat és a léviták siettek segítségükre. Ezékiás
határozott, következetes magatartása hirtelen, gyors változást okozott a nép vezetőinek
gondolkodásában. Sokan visszatértek Jahve hitéhez. (II.Krón.29:20-36).



211
A király azonban még továbbment a megkezdett reformban. Nem pusztán a nép vezetőit
akarta meggyőzni, hanem fontosnak tartotta, hogy egész népe előtt tegyen személyes
hitvallást. Így most már Júda teljes lakosságát rendelte fel Jeruzsálembe, hogy
megünnepeljék a páskabárány ünnepét, úgy, ahogy azt Mózes könyve előírta. A király
levelet írt még az északi királyság szétszabdalt tartományainak is, hogy vegyenek részt a
jeruzsálemi zarándokünnepen. Sokan kinevették Ezékiás hírvivőit. Mások azonban
elfogadták a hívást és a meghatározott időben Jeruzsálembe gyűltek. Elrontották a korábbi
időkben felépített pogány szentélyeket és megülték a páskabárány ünnepét. Többen,
főként az északi királyságból, nem tisztították meg magukat a mózesi törvények szerint és
úgy vették magukhoz a páskabárányt. Ezékiás ezt látva Isten irgalmáért könyörgött, hogy :
„A kegyes Úr tisztítsa meg azt, mindenkit, aki szívét elkészítette, hogy keresse az Istent, az
Urat, az ő atyái Istenét, ha nem a szentségnek tisztasága szerint is.” (II.Krón.30:18-19)
Ezékiás tehát korát meghaladva azért könyörgött, hogy Isten ne a vallási formára, hanem az
egyes emberek indítékaira tekintsen. Hitte, hogy az Úr számára nem a külső tisztaság a
legfontosabb, hanem a szív elkészítése, a valódi Isten-keresés. Nem véletlen, hogy a kor
nagy prófétája, Ésaiás, ugyanezt az igazságot tanította: „Mire való nékem véres
áldozataitok sokasága? Ezt mondja az Úr: Megelégeltem a kosok egészen égőáldozatait és
a hízlalt barmok kövérét; s a tulkok, bárányok és bakok vérében nem gyönyörködöm;...Ne
hozzatok többé hazug ételáldozatot, a jó illattétel útálat előttem...bűnt és ünneplést el nem
szenvedhetek. Újholdaitokat és ünnepeiteket gyűlöli a lelkem, terhemre vannak, elfáradtam
viselni...Mosdódjatok, tisztuljatok meg, távoztassátok el szemeim elől cselekedeteitek
gonoszságát, szűnjetek meg gonoszt cselekedni; Tanuljatok jót tenni; törekedjetek az
igazságra, vezessétek jóra az erőszakoskodót, pártoljátok az árvák és özvegyek ügyét...”
(Ésa.1:10-17) Ezékiás imája és a próféta szavai nyilvánvalóvá teszik, hogy bár az Ószövetség
idején az áldozati rendszer segített abban, hogy a választott nép megértse a megváltási terv
lényegét, a hangsúly azonban mégsem pusztán a formai elemek megtartásán volt, hanem a
valódi, szívbéli megtérésen. A király mélyen megértette ezt és Isten valóban meghallgatta
őt. A páskabárány ünnepe után további hét napon keresztül maradtak együtt, hogy
megtartsák a kovásztalan kenyerek ünnepét is. A király és a nép közösen lakomáztak,
beszélgettek és imádkoztak Istenhez. „Semmi sem lelkesít jobban a hitre, mint a hit
gyakorlása." (E.G.W.i.m.219.o.) Elhatározásuk, hogy ismét az Urat akarják követni, egyre
jobban megszilárdult. „Nagy örömben volt azért az egész Júda gyülekezete, a papok és a
léviták és azoknak egész gyülekezete, akik Izraelből odamentek; mind az idegenek, akik



212
Izrael földjéről jöttek, mind a Júdában lakozók. És volt nagy vigasság Jeruzsálemben; mert
Salamonnak, az Izrael királyának, Dávid fiának idejétől fogva nem volt ehhez hasonló ünnep
Jeruzsálemben.” (II.Krón.30:25-27).
A közös ünnep és az Istennel való szövetség megerősítése hamarosan gyakorlati tettekben
is megmutatkozott.
- A Jeruzsálemből hazafelé tartó zarándokok módszeresen elpusztították az útjukba
eső pogány kultuszhelyeket, széttörték a bálvány szobrokat, kivágták Asera szent
ligeteit. (II.Krón.31:1)
- Maga a király is következetesen fellépett a pogány szokások ellen. Még Mózes
érckígyóját is össze kellett töretnie, mert a nép körében a kígyóimádat kezdett
elterjedni. (II.Kir.18:4)
- Ezékiás király helyreállította a papok és léviták rendjét. (II.Krón.31:2)
- A király saját jövedelmének egy részét a templom számára ajánlotta fel.
(II.Krón.31:3)
- Az uralkodó elrendelte a tized visszaállítását. A nép annyi tizedet és adományt
halmozott fel, hogy a templom mellett raktárakat kellett felépíteni. (II.Krón.31:4
11).
- A királynak arra is gondja volt, hogy az így összegyűlt javakat a papok számára
nemzettségenként szétosszák, a mózesi törvények szerint. (II.Krón.31.12-19.)
Ezékiás bármibe is kezdett bele, szerencsésnek bizonyult. Jó sorsának „titkát” a Biblia így
magyarázza meg: „És minden munkában, amelyet elkezdett az Isten házának szolgálatában,
a törvényben és parancsolatban, keresvén az ő Istenét, teljes szívvel járt el és ezért
szerencsés volt.” (II.Krón.31:21).
Egyetlen hívő ember élete sem mentes a próbáktól. A nehézségek, amelyek az egyik
oldalon fájdalmat, szomorúságot, vagy épp kihívást jelentenek, a másik oldalról nézve
ugyanakkor lehetőséget adnak arra, hogy megtapasztaljuk Isten szabadítását, ami által
bizalmunk iránta csak még jobban megerősödik. Ha a próbák idején megállunk, akkor Sátán
terve, aki mindannyiunkat egyen egyenként „kikér” Istentől, kudarcot vall. Az
elbuktatásunkra indított támadások ugyanis nem gyengítenek, hanem épp ellenkezőleg:



213
erősítenek rajtunk. Ezért mondta Jézus és ezért írták az apostolok is, hogy a hívő ember
számára egy-egy próba, vagy nehézség – amennyiben azt nem a saját rossz döntése idézte
elő – egyenesen öröm, ha képesek vagyunk meglátni az összefüggéseket és „kitekinteni” a
gödörből, amelyben éppen vagyunk. „Boldogok, akik háborúságot szenvednek az
igazságért, mert övék a mennyeknek országa” (Mát.5:10); Mert az kedves dolog, ha valaki
Istenről való meggyőződéséért tűr keserűségeket, méltatlanul szenvedvén. Mert micsoda
dicsőség az, ha vétkezve és arcul veretve tűrtök? De ha jót cselekedve és mégis szenvedve
tűrtök, ez kedves dolog Istennél. (I.Pét. 2:19-20; ”Szeretteim, ne rémüljetek meg attól a
tűztől, amely próbáltatás végett támad köztetek, mintha valami rémületes dolog történnék
veletek; Sőt, amennyiben részetek van a Krisztus szenvedéseiben, örüljetek, hogy az ő
dicsőséges megjelenésekor is vigadozva örvendezhessetek.” (I. Pét.4:12-13).
A próbatétel ezért az Istent őszintén félő és követő Ezékiás király életében sem maradt el.
Szembe kellett néznie a kor legnagyobb katonai haderejével, az asszír nagykirály,
Sénakherib (Szín-ahhé-eriba) seregeivel.
Sénakherib (Szín-ahhé-eriba ie.704-681)
Szín-ahhé-eriba, II.Sarrukin (lásd fent) fia, tovább folytatta elődei hódító politikáját. Előbb
Elámot (mai Irán délnyugati része) győzte le, majd ie.690?-ben lerombolta Babilon városát.
Országában nagy építkezéseket folytatott: gátakat, csatornákat létesített, monumentális
királyi székhelyét pedig Ninivében építtette meg. Feltehetően ie.701-ben vezette harmadik
hadjáratát, amelyben a nyugati területek egymással szövetségre lépett államait támadta
meg. A hadműveletek azonban végül csak Júdáig értek el.
Ninive
Ninive sokáig csak egy tartalom nélküli bibliai névnek számított. A 19. század elejétől
kezdve a Moszul környéki (Irak, Tigris és mellékfolyója a Hoszr találkozásánál) dombokból
értékes antik tárgyak kerültek elő. A brit Henry Layard 1847-től kezdte meg a terület
feltárását. A több mint 100 éven át meg-megújuló régészeti feltárások felszínre hozták az
újasszír birodalom utolsó fővárosát. A város a nevét Nin istennőről kapta. Több ezer éves
történetének legfényesebb időszaka Szin-ahhé-eriba korától kezdődött, aki itt rendezte be
uralkodói központját. A várost 12 km hosszú fal és vizesárok ölelte körül, amelyen 15 kapu
nyílt. A Hoszr folyó kettészelte a települést. A folyó jobb partján állt Szin-ahhé-eriba



214
palotája, „amelynek párja nincs” kb. 500 x 240 méteres területen, amelyhez hatalmas
terasz és függőkertek kapcsolódtak. A palotában számos reliefet és feliratot találtak,
amelyek az uralkodó tetteit, hadjáratait örökítik meg. (pl. Lákis ie.701-es ostroma). A Hoszr
folyó bal partján álló Jónás-dombon a hagyomány szerint Jónás próféta sírját őrzik.
Nem tudjuk bizonyosan, de a bibliai szövegekből – és a régészeti feltárásokból is – úgy
tűnik, hogy Ezékiás király számított erre a támadásra. Több előkészületet is tett annak
érdekében, hogy megvédje országát.
 Átszervezte hadseregét. Új fegyvereket készíttetett (II.Krón.32:5), a nép élére
vezéreket állított (II.Krón.32.6).
 Jeruzsálemben kibővítette a városfalakat (II.Krón.32.5).
Jeruzsálem, vastag fal
Az 1970-es években az Óváros zsidó negyedének területén került elő az ún. „vastag
fal”,
amely 65 méter hosszú és 7 méter széles. Az ie. 8.századi fal létesítésekor számos
házat
„átvágtak”, azaz szétromboltak az építőmunkások. Ez a tény jól összecseng a kortárs
nagy
próféta, Ésaiás szavaival, miszerint: „ (Jeruzsálemben) ...némely házat lerontotok,
hogy a
kőfalat megerősíthessétek”. (Ézsa.22:10)
 Jeruzsálem vízellátását biztonságosság tette azzal, hogy a Gíhon forrás vízét, amely
a városfalakon kívül eredt, egy titkos, földalatti alagúton keresztül a városon belülre
vezette egy víztározóba. (II.Kir.20.20, II.Krón.32:30, Ésa.22:11).
Ezékiás alagútja
1838-ban Edward Robinson amerikai Palesztina-kutató volt az első, aki a kelet
jeruzsálemi Kidrón völgyből a Siloam medencéhez vezető földalatti alagutat
feltérképezte. Az alagút enyhén S alakú, kb. 533 méter hosszú, magassága néhol a
4,5 – 6 métert is eléri. 1880-ban egy arab fiú az alagút falán véletlenül héber írást
fedezett fel. A töredékes, hat soros óhéber szöveg az alagút építését meséli el.
Paleográfiai vizsgálatok szerint az építési felirat épp Ezékiás király korára (ie. 700
körülre) keltezhető.



215
 Királyi raktárvárosokat építtetett az élelem tárolására (II.Krón.32:28).
„LMLK” tároló edények
Több izraeli ásatáson olyan nagy, négy fülű tárolókorsók (pithos) kerültek elő,
amelyek fülén egyforma „lmlk” pecsétnyomat található. A „királynak”, „királyé”,
„királyi” kifejezés mellett négy helymegjelölés egyike szerepel: Szókó (Seféla), Cíf
(Negev), Hebron (Déli hegyvidék), „mmst” = kormányzat, vagyis Jeruzsálem. A
tárolóedények az agyag vizsgálata alapján feltehetően ugyanott készülhettek. A
régészek értelmezése szerint az Ezékiás korára keltezhető tárolóedényeket a király
számára évente befolyó terményadó gyűjtésére használták. A felhalmozott élelmet
aztán négy körzeti központba küldték tovább, ahol tárolták, illetve elosztották,
katonai célra hasznosították.
Ezen túlmenően Ezékiás diplomáciai lépéseket is tett, amelyeket csak közvetve, az asszír
forrásokból ismerünk. Sénakherib ie.701-es júdeai hadjáratának leírásaiból megtudhatjuk,
hogy Ezékiás is belépett abba az asszír-ellenes ligába, amely közösen próbálta megállítani a
nagykirály seregét. A szövetségbe tartozott Szidón királya, Júda királya és egyes filiszteus
városok. A vonakodó Gát városát Ezékiás fegyverrel hódította meg és a szövetségbe tagolta
(lásd II.Kir. 18:8 utalását). A koalíciót támogatta Egyiptom is.
A Biblia szerint Asszíria számára az ürügyet az szolgáltatta, hogy Ezékiás elszakadt
Asszíriától, „nem szolgált többet neki” és „fellázadt” Sénakherib ellen. (II.Kir.18:7b és 20.
vers). A júdabeli király talán szövetségeseiben, leginkább Egyiptomban bízva tagadta meg
az asszírok hűbéri jogát, amelyet még apja, Akház kezdeményezett. Sénakhérib két
irányban folytatta hadmozdulatait. Főbb csapatai végigvonultak a tengerparton, elfoglalták
Szidónt és a hozzá tartozó településeket, majd behatoltak a filiszteusok földjére. A másik,
kisebb sereg Júda beslő területein pusztított. Egyre több királyság tette le a nagykirály előtt
hűségesküjét: Büblosz, Asdód, Ammon, Moáb, Edom. Egyiptom, a „törött nádszál”
(II.Kir.18:21) szövetséges semmit nem tett. Sénakherib csapatai Júda fallal körbevett
városai közül 46-ot foglaltak el, köztük Lákist is, amely a legnagyobb erődváros volt
Jeruzsálem után. Talán ekkor érkezhettek meg az asszír táborba Ezékiás király követei, akik
vállalták, hogy újra adót fizetnek a nagykirálynak, csak fejeződjék be a háború. Sénakherib
hatalmas hadisarcot rótt ki Ezékiásra. A zsidó király kifizette a béke árát, azonban
Sénakherib katonái mégis körülvették Jeruzsálemet.



216
Sénakherib megbízásából egy asszír főember (Rabsaké jelentése: főpohárnok) héber
nyelven szólította fel a várost megadásra. Fenyegetéssel és reálisnak tűnő érvek
felsorakoztatásával egyaránt azt akarta elérni, hogy elbátortalanítsa a Jeruzsálemet védő
katonákat. Beszéde nem volt mentes Isten gyalázásától sem. „És ne bíztasson titeket
Ezékiás az Úrral ezt mondván: Kétség nélkül megszabadít minket az Úr és nem adatik e
város az asszíriai király kezébe...Vajjon megszabadíthatták-é a pogányok istenei, mindenik a
maga földjét Asszíria királyának kezéből?...Kicsoda a földön való minden istenek közül, aki
megszabadíthatta volna földjét az én kezemből, hogy az Úr is kiszabadíthatná Jeruzsálemet
az én kezemből? A főpohárnok szavai nem maradtak hatástalanok, noha a zsidó katonáknak
tilos volt bármit is válaszolniuk rá. Ezékiás főemberei viszont kétségbeesetten,
megszaggatott ruhában járultak a király elé és elmondták neki Sénakherib üzenetét. (II.
Kir.18:17-37). Ezékiás komolyan megrendült. Ésaiás prófétát kérte, hogy járjon közben az
Úrnál és ő maga is imádságban tárta Isten elé az asszíroktól kapott fenyegető levelet.
Könyörgésében hitet tett arról, hogy Isten minden országok istene és teremtője, akinek
hatalma van arra, hogy megszüntesse a Jeruzsálemet fenyegető veszedelmet. Júda
szabadulása ugyanakkor nagy bizonyság lenne amellett is – különösen az asszír főpohárnok
beszéde után –, hogy az Úr, az egyetlen, valódi Isten. Ezékiás komoly imádsága azonnal
válaszra talált. Ésaiás prófétán keresztül ez az üzenet érkezett a királyhoz: „A te
könyörgésedet, Asszíria király, Sénakherib felől, meghallgattam.” Isten emellett nagyívű
jövendölésben mutatta be Júda szabadulását és a hívő maradék ígéretét. (II.Kir.19:1-34.)
A Biblia röviden számol csak be Sénakherib csapatainak ezt követő kudarcáról: „És azon az
éjszakán kijött az Úr angyala, és levágott az asszíriabeli táborban száznyolcvanötezret, és
mikor reggel felkeltek, ímé mindenütt holttestek hevertek. És elindult és elment és
visszafordult Sénakherib, Asszíria királya, és Ninivében maradt. ” (II.Kir.19:35-36).
Hérodotosz (II.141) görög történetíró feljegyezte ennek az eseménynek az egyiptomi
változatát, mely szerint az asszíroktól való csodás szabadulást az okozta, hogy egerek
rágták szét az asszír íjasok tegezeit, íjait és pajzsainak fogantyúit. Josephus Flavius zsidó
történetíró „A zsidók története” című könyvében ugyancsak beszámol Ezékiás és népe
megmeneküléséről. Szerinte pestis sújtott le az asszír seregre és ez okozta vereségüket. (X.
könyv, 1. fejezet: 5). Az asszír krónikák természetesen nem számolnak be a jeruzsálemi
kudarcról. Túlzó leírásaik soha nem említenek veszteségeket. Szín-ahhé-eriba ie.701-es



217
hadjáratának dicsőséges leírása azonban mégis érdekes módon zárul: „Őt magát (Ezékiást),
mint a ketrec madara, Ursalimmu (Jeruzsálem) belsejében, királysága városában, olyanná
tettem...”-olvasható az ún. Taylor-prizmán. E hadi beszámoló szerint tehát Ezékiás
Jeruzsáleme pusztán egy ostromot élt át, a város meghódítása, vagy elpusztítása nem
sikerült. A városra kirótt hadisarcot is csak később, már Ninivében kapta meg az asszírok
nagykirálya. Összességében tehát Sziín-ahhé-eriba harmadik, nyugati hadjárata
hadizsákmányt és némi területgyarapodást hozott ugyan, de a kis Júda királyságának
bekebelezése nem járt sikerrel.
Szin-ahhé-eriba ie. 701-es hadjárata a Taylor-prizmán
ie. 701-ben Szin-ahhé-eriba asszír király hadjáratot vezetett Júda ellen. A Londoni British
Múzeumban kiállított Taylor-prizma ennek a hadjáratnak a győzelmeiről számol be. A
barna, üreges, hatoldalú agyagprizmát Bagdad brit kormányzója, Taylor ezredes találta meg
1830-ban, az ókori Ninive – Szín-ahhé-eriba városa – romjai között. A 37,5 cm magas,
ékírással sűrűn telerótt hadi beszámoló magasztalja a nagy asszír király hadjáratát, melyet
az ellene összeesküvést szőtt királyságok – köztük a zsidó – városok ellen vezetett. A
büntető expedíció Júda területén 46 várost érintett, 200 ezer és 150 ember került
fogságba, az ellenség rengeteg zsákmányt gyűjtött, néhány települést elcsatoltak a zsidó
államtól, ezen túlmenően a lázadó király, Ezékiás, hatalmas hadisarccal váltotta meg
országát. Szín-ahhé-eriba a legjelentősebb fegyverténynek Lákis elfoglalását tartotta,
amelynek mozzanatait – szinte képregény-szerűen – megörökíttette ninivei palotája
domborművein is.
Lákis ostroma ie.701-ben
Lákis városának ie. 701-es ostromát ma már megdöbbentő pontossággal ismerjük az
előkerült régészeti és történeti források alapján. A legképiesebb leletek Sin-ahhé-eriba
ninivei palotájának falán kerültek elő. Az itt talált reliefek fázisonként, rendkívül élethűen
számolnak be a győzelemről. Az egyik ábrázoláson asszír osrtomgépek támadják Lákis falait,
miközben a védők égő fahasábokat dobálnak rájuk. Egy másik képen maga a nagykirály,
Szín-ahhé-eriba is feltűnik. Egy magaslaton ül a városfal közelében és szemléli az elébe
vezetett zsidó foglyokat. A király feje felett felirat is olvasható: “ Sin-ahhe-eriba, a
világmindenség királya, Asszíria királya felült a bölcsesség trónjára Lákis városa előtt és
annak zsákmánya elhalad előtte.” A ninivei ábrázolások történeti hitelességét nagyban



218
megerősítették a Tell el-Duweir (Lákis) feltárásakor megfigyelt régészeti jelenségek. A III.
réteg pusztulásának vizsgálatakor ugyanis megtalálták azt a reliefeken is megjelenő rézsűs
ostrom-rámpát, amelyen keresztül az asszírok támadták a város védműveit. Nyomai a mai
napig láthatók. Méretei még ebben a lepusztult formában is lenyűgözőek: kb. 70-75 m
széles és 50-60 m hosszú mesterséges emelkedőről van szó, amelyen a támadó harcosok és
az ostromgépek közlekedtek. Az ostrom-rámpa elkészítéséhez több ezer tonna földre és
kőre volt szükség, amelyet az asszírok a környékből gyűjtöttek. Az ostromlott lákisbeliek az
asszír rámpával szemben, saját városfalukon belül egy földből készített emelvényt
készítettek, amely mintegy második védelmi vonalként szolgált. A 120 m hosszú ellen
rámpa helyenként több méterrel magasabb volt a kőfalaknál. Az itt előkerült régészeti
leletek arra utalnak, hogy ez a mesterséges földnyelv az ostrom idején a legvéresebb
összecsapások színtere lehetett. (850! db nyílhegy, pikkelypáncél-darabok, parittya kövek,
kőgolyók hevertek szanaszét.)
Az ie. 701-es ostromhoz kapcsolható a III. réteg ún. “nagy sírgödre” (tömegsírja) is,
amelyből kb. 1500 emberi váz részei kerültek elő. A rendetlenül összedobált holttestek
feltehetően az ostrom alatt elhunyt városlakók maradványai.
Ezékiás és népe kiállta a hatalmas próbát. Az ország fellélegzett az asszír terror alól.
Sénakherib seregének kudarca emellett nagy hatással volt a környező népekre is. “És sokan
ajándékokat hoztak Jeruzsálembe az Úrnak, Ezékiásnak is a Júda királyának drágaságokat,
és ő felmagasztaltatott minden pogányok szemei előtt azután.”. (II.Krón.32:23) Isten
választott népe történetének egy rövid szakaszában teljesíteni tudta eredeti küldetését:
bizonyságot tett az egyetlen, élő Isten hatalmáról. Ugyanakkor a Biblia szerint – és ennek az
asszír források sem mondanak ellent – Szin-ahhe-eriba király élete tragikus véget ért:
tulajdon fiai gyilkolták meg ninivei palotája egyik szentélyében. (II.Kir.19:37, vö. II.Krón.
32:21).
Nem sokkal Szín-ahhé-eriba támadása után Ezékiást újabb, immár személyes próbatétel
érte. Halálos betegségbe esett és maga Ésaiás próféta is azt tanácsolta neki, hogy rendezze
el dolgait, mert hamarosan meghal. Ezékiás rendkívül elkeseredett, de mégsem adta fel
életét. Gyermeki őszinteségű és bizalmú imádságban fordult Istenhez: „Óh Uram,
emlékezzél meg róla, hogy teelőtted hűséggel és tökéletes szívvel jártam és hogy azt
cselekedtem, ami jó volt a te szemeid előtt...”(II.Kir.20:3). A teremtő Isten számára nincs



219
lehetetlen. (Jer.32:17, Mát. 19:26) Ő az ember valódi testi-lelki gyógyítója. (II.Móz.15:26)
Ha Ezékiás beletörődött volna betegségébe, akkor meghal. Imádsága és hite viszont
megtartotta őt. Ezékiás példája arra tanít, hogy a valódi imának hatalmas ereje van. Isten
már abban a pillanatban újabb üzenetet küldött a királynak Ésaiás által, hogy megmenti
életét és még tizenöt évet kap az uralkodásra. Ezékiás hálája határtalan volt: „Mit mondjak,
hogy ő szólott nékem és azt meg is cselekedte! Nyugton élem le évimet lelkem keserűsége
után...Ímé áldásul volt nékem a nagy keserűség, és Te szeretettel kivontad lelkemet a
pusztulásnak verméből, mert hátad mögé vetetted minden bűneimet” (Ésa.38:15,17).
Érdekes kis mozzanat, hogy Ésaiás próféta a király meggyógyításában egy adag szárított
fügét használt. Azaz, ha egy hívő ember betegségbe esik, nem kell, hogy kihagyja a
gyógyítókat és a gyógyszereket. Hite ettől nem lesz kisebb. A gyógyulás azonban egyedül
Isten kezében van. Ezen kívül a sorrendet is érdemes megszívlelni: előbb Isten, utóbb az
orvosok megkeresése.
Ezékiás alázata hátterén némiképp érthetetlennek tűnik a király ezutáni kérése. Noha
gyógyulásért imádkozott a mindenható Istenhez és a gyógyulás ígéretét megkapta, mégis
bizonytalan maradt. „Mi lesz a jele, hogy meggyógyít engem az Úr?” – kérdezte a
prófétától. (II.Kir.20:8). A történetnek ez az apró mozzanata emberi természetünk
következetlenségére mutat rá. Hiszünk is meg nem is az ima erejében. Kérünk valamit
Istentől, akár épp hosszú éveken keresztül és amikor Isten, „akinél el vannak téve a mi
kéréseink” (I.Ján.5:15) megadja nekünk, amit kértünk, akkor nem hisszük el annak
valóságát. (Lásd például az Újszövetség egyik történetét Ap.Csel.12.fejezetében). A próféta
és Isten „fel voltak készülve” erre a meglepő fordulatra. Ésaiás hajlandó volt jelet mutatni a
királynak, hogy bízzon Isten hatalmában. Ezékiás emberileg lehetetlen kérését teljesítve a
király ágyasházában álló napóra „visszafele” fordult tíz grádiccsal a járásában. (II.Kir.20:9
11). A Teremtő tudta, hogy Ezékiás hitének szüksége van egy ilyen nyilvánvaló
megerősítésre. Általánosságban sajnos mindannyian hajlamosak vagyunk arra, amit Jézus
szolgálata idején így fogalmazott meg: „Ha jeleket és csodákat nem láttok, nem hisztek”
(Ján.4:48). Annak ellenére, hogy a valódi hitnek létezik egy magasabb formája, amely
esetben ugyancsak Jézus szerint „Boldogok, akik nem látnak és hisznek” (Ján.20:29).
A király váratlan betegségének és csodás gyógyulásának híre (a csodajel esete vö.
II.Krón.32:31) eljutott a babiloni udvarba is. Az asszír ellenes lázadás keleti szövetségese



220
követein keresztül fejezte ki örömét, ajándékokat küldött a felgyógyult Ezékiásnak és
kíváncsian tudakolta a gyógyulás mikéntjét. A király, akit magával ragadott a büszkeség
messze földről érkezett szövetségesei előtt, hivalkodóan körbevezette vendégeit az
udvarban és „...megmutatta nekik az ő egész kincsesházát, az ezüstöt, az aranyat, a
fűszerszámokat, a drága kenetet és az ő fegyveres házát és mindent, ami csak találtatott az
ő kincstáraiban...”(II.Kir.20:13). Az uralkodó minden, számára értékes dolgot megmutatott
a babiloni követeknek, csak épp egy dologról nem beszélt: arról az Istenről, aki
meggyógyította őt. „A messzi ország uralkodójától érkezett követek látogatása alkalmat
adott Ezékiásnak az élő Isten megdicsőítésére. Mily könnyen beszélhetett volna Istenről,
minden teremtett dolgok fenntartójáról, akinek a kegyelméből életben maradt, amikor már
semmi reménye nem volt. Micsoda nagy jelentőségű változás történhetett volna, ha ezekkel
az emberekkel, akik Káldea síkságairól az igazság keresésére jöttek, Ezékiás elismerteti,
hogy az élő Isten a legfelsőbb Úr! Ezékiás szívét azonban hatalmába kerítette a büszkeség
és a hiúság.” (E.G.W. i.m. 346.o.) Ezékiás korábban átélt nagy tapasztalatai után – ahogy az
már lenni szokott – „átesett a ló túloldalára” és túlságosan magabízóvá vált. Nagyságának
tudata azonban már rögtön a követek távozása után semmivé foszlott. Ésaiás próféta
komoly üzenettel látogatta meg őt: „Halld meg az Úrnak beszédét: Ímé eljön az idő, amikor
mindaz, ami a te házadban van, és amit eltettek a te atyáid e mai napig, elvitetik
Babilóniába, és semmi sem marad meg. És a te fiaid közül is, akik tőled származnak és
születnek, elhurcoltatnak és udvari szolgák lesznek a babilóniai király udvarházában.”
(II.Kir.20:16-17). Ez volt az első jövendölés arról, hogy Júda babiloni fogságba kerül. Ésaiás
jövendölése nem valamiféle „isteni bosszú” volt amiatt, mert Ezékiás sok mindenről beszélt
a babiloni követek előtt, csak épp a teremtő Istenről nem, hanem következett mindabból,
amit a király és népe tett. A király hibája az volt, hogy tömérdek kincseinek dicsekvő
bemutatása csak felszította Babilon kapzsiságát és irigységét. A nép visszatérő bűne pedig
ugyanaz volt, mint Izrael esetében is: megátalkodottan vissza-visszatértek a kánaáni vallás
követéséhez és ahogy sok esetben királyaik, úgy ők maguk is elfeledkeztek Istenükről.
Ezékiás magabízása csak múló tévút volt. Ésaiás szavai megrendítették. Ősatyjához,
Dávidhoz hasonlóan fogadta el a prófétai szó igazságát. Világossá vált számára tulajdon torz
állapota, ezért őszinte alázattal válaszolt Isten üzenetére: „Jó az Úr beszéde, amelyet
szóltál. És mondta: Nem merő jóság-e, ha békesség és hűség lesz az én napjaimban?”
(II.Kir.20:19). A király magára és népére tekintve már azt is az isteni kegyelem és szeretet



221
megnyilvánulásának találta, hogy még van lehetőségük az életre és a békességre.
Legtöbbször természetesnek vesszük azt, hogy életünk alap szükségletei megvannak.
Másokra tekintve többre vágyunk, elégedetlenkedünk saját állapotunkkal és boldogtalanok
vagyunk. Mindig jobbra, másra várunk és közben elfelejtjük megbecsülni, amink van.
Sokszor csak akkor tanuljuk meg igazán értékelni legalapvetőbb értékeinket, amikor
elveszítjük azokat. Ezékiás, akinek a szívében Isten látta a magabízásra való fogékonyságot
és a világi értelemben vett uralkodói ambíciókat, éppen ezeken a próbákon keresztül
tanulta meg igazán értékelni Istent, valamint a békés élet csendes hétköznapjait.
„...elhagyta őt (Ezékiást) az Isten, hogy megkísértse és meglássa, mi van az ő szívében.”
(II.Krón.32:31b). Ezékiás király fenti szavai ugyanazt a hálát fejezték ki, mint amit Jeremiás
próféta fogalmazott meg jóval később Siralmaiban: „Az Úr kegyelmessége az, hogy még
nincsen végünk: mivel nem fogyatkozik el az ő irgalmassága. Minden reggel meg-megújul;
nagy a te hűséged” (Jer.Sir.3:22-23)
Ezékiás király pecsétjei
Több újabban előkerült régészeti lelet is Ezékiás király történetiségét igazolja. Eddig három
olyan pecsétet ismerünk, amely Ezékiás király nevét viseli. Ebből kettő felirata: „Akház fia
Ezékiás, Júda királyának pecsétje”. Azaz a felirat szövege a bibliai családfát is igazolja. Az
agyag pecsétnyomatokon egy kétszárnyú, feltehetően szkarabeusz bogár (egyiptomi hatást
mutató uralkodói jelkép) látható. Ezen kívül további öt olyan pecsételő került elő,
amelyeken Ezékiás király tisztviselőinek nevei szerepelnek.
Manassé (ie.697-642)
Igehelyek: II.Kir.21:1-18; II.Krón.33:1-20
Ezékiás király mindent megtett, hogy halála előtt – amelynek időpontját előre ismerte
felkészítse országát a folytatásra. Amikor trónra kiválasztott fia, Manassé, nagykorúvá vált
(ez az ókori zsidóság esetében 12-13 évet jelentett) maga mellé emelte őt társuralkodónak
és próbálta beletanítani az uralkodás feladataiba. Manassé azonban nagyon távol állt
mindattól, amiben atyja hitt. Mintha csak dacból és kamaszos ellenkezésből fejlődött volna
ki lelkében az Istennel szembeni gyűlölet. Apja halála után látványosan szembefordult
mindennel, amit ő szeretett. „És gonoszul cselekedett az Úr szemei előtt a pogányok
utálatosságai szerint, akiket az Úr az Izrael fiai elől kiűzött.” (II.Krón.33:2); sőt



222
„Manassé...gonoszabb dolgokat cselekedett mindazoknál, amelyet az őelőtte való
emóreusok cselekedtek és Júdát is vétekbe ejtette az ő bálványai által” (II.Kir.21:11)
 Újból megépíttette az Ezékiás által leromboltatott „magas helyeket”, Baál és Asera
oltárait. (II.Krón.33:3a-b)
 Maga Mannassé is „tisztelte az ég minden seregeit”, azaz természetimádó lett.
(II.Krón.33:3c)
 A Jeruzsálemi templomban pogány oltárokat emeltetett, noha tudta, hogy ez Isten
törvénye szerint tilos. Egy Asera-szobrot is felállíttatott ugyanott, ezzel a
termékenység kultuszt hivatalossá tette az Úr házában. (II.Kir. 21:7; II.Krón.33:4-5,
7)
 Saját fiait tűzben égette meg Baál tiszteletére. (II.Krón.33:6a)
 Minden olyan okkult tevékenységet felkarolt, amelyet Mózes törvényei megtiltottak
az izraelitáknak (jóslás, varázslat, spiritizmus) vö. „Ne találtassék közötted, aki az ő
fiát, vagy lányát átvigye a tűzön, se jövendőmondó, se igéző, se jegymagyarázó, se
varázsló; se bűbájos, se ördöngősöktől tudakozó, se titok-fejtő, se halottidéző; mert
mind utálja az Úr, aki ezeket műveli...”(V.Móz.18:10-12).
Manassé fékevesztett lázadása alapvetően apja rendje és Isten törvénye ellen irányult, de
gyilkos indulata mindazokra lesújtott, akik az igaz hitet követték. Üldözte Isten embereit és
a zsidó hagyomány szerint Ésaiás prófétát is ő ölette meg. A menekülő próféta egy vastag
fa odvában rejtőzött el, de a király katonái a fát – Ésaiással együtt – kettéfűrészelték. „És
Manassé nagyon sok ártatlan vért is kiontott, úgy hogy Jeruzsálem minden felől megtelt
vele...”(II.Kir.21:16a)
„Ezekben a veszedelmes időkben is maradtak Istennek és igazságának bizonyságtevői. Azok
a nehéz próbák, amelyeket Júda Ezékiás uralkodása idején átvészelt, sok embert szilárd
jelleművé alakítottak. Ez a jellem most védőbástyaként állt az elharapódzó gonoszság
ellen. Az igazság és a jogosság melletti bizonyságtevésük felkeltette Manassé és hatalmon
levő társai haragját, akik minden rosszalló hang elnémításával akarták állandósítani
gaztetteiket." (E. G. W. i.m. 239.o.)
A király példája gyorsan követőkre talált. Hamarosan Júda lakosságának többsége visszatért
a pogány kultuszokhoz. Isten hiába küldött hozzájuk prófétákat, nem hallgattak rájuk.



223
Szívük eddig is jórészt inkább a babonák felé hajolt, amit most már az uralkodói rendelet
sem tiltott, sőt támogatott. A választott nép elfeledkezett arról, hogy Isten hajdan a
kánaáni népet is ezek miatt a bűnök miatt törölte el erről a földről és ugyanez a
következmény az ő esetükben sem maradt el. (Lásd északi királyság sorsa). Mózes által
Isten előre bizonyságot tett arról, hogy Isten szövetsége nem örök, csak bizonyos feltételek
mellett fog kiállni népe mellett. „Ha pedig nem hallgatsz az Úrnak a te Istenednek szavára,
hogy megtartsad és teljesítsed minden parancsolatát és rendelését, amelyek én
parancsolok ma néked; reád jönnek mind ez átkok és beteljesednek rajtad...Az Úr elvisz
téged és a te királyodat, akit magad fölé emelsz, oly nép közé, amelyet nem ismertél sem
te, sem a te atyáid és szolgálni fogsz ott idegen isteneket: fát és követ...Hoz az Úr ellened
népet messzünnen, a földnek széléről, nem különben, amint repül a sas, oly népet,
amelynek nyelvét nem érted; vad tekintetű népet, amely nem tiszteli a vén embert, és a
gyermekeknek sem kedvez...És kevesen maradtok meg, akik annak előtte olyan sokan
voltatok, mint az égnek csillagai; mivelhogy nem hallgattál az Úrnak, a te Istenednek
szavára.” (V.Móz.28.1,36,49-50,62) Júda közel került ahhoz, hogy ezek a sorok
beteljesedjenek.
Érthetetlen, hogy mindezek tudatában és mindezek ellenére mind Manassé, mind népe a
pogány vallás követését választotta. Elvakultságuk a bűn megszokásának következménye
volt. „Ők azonban nem engedelmeskedtek, mert tévelygésbe ejtette őket Manassé, hogy
még gonoszabbul viseljék magukat azoknál a pogányoknál, akiket az Úr kivesztett az Izrael
fiai elől.” (II.Kir.21:9) Emberileg semmi esély nem látszott arra, hogy akár a nép, akár a
király képes még a változásra. Isten azonban soha nem a látszat alapján ítél. A mindent
előre látó és szíveket vizsgáló Teremtő jobban ismer bennünket önmagunknál „...ami a
lelketekben készül, én tudom” (Ezék.11:5). Éppen ezért óv a Biblia bennünket attól, hogy
másokat, vagy akár csak saját magunkat megítéljük. „Rám nézve pedig igen csekély dolog,
hogy tőletek ítéltessem meg, vagy emberi ítéletnaptól; sőt magam sem ítélem meg
magamat. Mert semmit sem tudok magamról, de nem ebben vagyok megigazulva; aki
ugyanis engem megítél, az Úr az. Azért idő előtt semmit se ítéljetek, míg el nem jő az Úr...”
(I.Kor.4:3-5a). Manassé esetében is már csak Isten látta, hogy még van remény.
Manassé idejében Júda Asszíria vazallus államának számított. Az országnak katonai
kiadásokra rendszeres, évi adót kellett fizetnie, emellett gyakran rendkívüli sarcot is



224
kivetettek rájuk. (1. számú függés lásd fent). A Biblia nem jegyzi fel, hogy pontosan melyik
asszír uralkodó alatt történt és mi volt a kiváltó ok, de Manassét fogságba hurcolták
Babilóniába, amely az Asszír birodalom egyik központja volt.
Assur-ah-iddina és Assur-ban-apli
Manassé 55 éves uralkodása alatt két király követte egymást Asszíria trónján. Assur-ah
iddina (ie.681?-669?) Szin-ahhé-eriba legkisebb fia volt. Apja meggyilkolása után csak
harcok árán tudta stabilizálni trónját. Az ő idején épült újjá Babilon és szerezte vissza városi,
kereskedelmi jogait. Két fia között osztotta meg trónját, az idősebbik Babilon királya, míg a
kisebbik, Assur-ban-apli (ie.668-629?) Asszíria uralkodója lett. A két utód között folyamatos
volt a rivalizálás, végül ie. 652 körül Babilon fellázadt. A rebellis város több asszír vazallus
kisállamot maga mellé állított, azonban így is vereséget szenvedett. Assur-ban-apli
kegyetlen bosszút állt testvére szövetségesein. Mind Assur-ah-iddina, mind Assur-ban-apli
fő ellenségének és riválisának Egyiptomot tekintette. Assur-ah-iddina ie.673-ban és ie.671
ben, fia ie.667-ben és ie.663-ban kísérelte meg Egyiptom elfoglalását. Bár hadjárataik
alapvetően nem voltak sikertelenek és Egyiptom formailag a birodalom részévé vált, a
tényleges függést fenntartani sem katonailag, sem adminisztratívan nem lehetett. Assur
ban-apli idejére Asszíria katonai hatalmának csúcsára ért, korlátai egyre inkább
megmutatkoztak. Az expanzió leállt, a katonai akciók leginkább a terület megtartását
szolgálták.
Mind Assur-ah-iddina, mind Assur-ban-apli felirataiban megemlítik Manassét, Júda királyát.
Assur-ah-iddina arra utal, hogy Manassé 22 királlyal együtt természetbeni adót fizetett az
asszír nagykirálynak ninivei építkezései számára. Assur-ban-apli felirata pedig arról számol
be, hogy Manassé, Júda királya is ajándékot küldött számára, valamint segítséget nyújtott
neki az ie.667-es egyiptomi hadjáratban.
Hogy Manassé Babilonban töltött asszír fogsága mikorra tehető, csak találgatni tudjuk.
Mivel Királyok könyve nem is említi ezt az eseményt, és mert Manassé megtérésének már
nem volt különösebb hatása, arra gondolhatunk, hogy fogsága élete utolsó éveire eshetett.
Ebben az esetben Assur-ban-apli korára tehetjük, akinek testvérével, Babilon királyával való
végső összecsapása és leszámolása ie. 650 körülre tehető. Talán a két fivér között folytatott
háború, melybe a források szerint a Zagros hegységtől Elámon át a Földközi-tenger
partvidékének vazallus államaiig és az arabokig sok nép belekeveredett, szolgáltatta az okot
arra, hogy Manassé egy ideig asszír fogságban tartózkodott.



225
Az asszír börtönben töltött idő, amelyről csak Krónikák könyve számol be, nagy változást
hozott Manassé életében. „Mikor pedig nagy nyomorúságban volt, fohászkodott az Úrhoz,
az ő Istenéhez és teljesen megalázta magát atyái Istene előtt. És könyörögvén hozzá,
megkegyelmezett neki és meghallgatván könyörgését, visszahozta őt Jeruzsálembe, az ő
országába. Akkor ismerte meg Mannasé, hogy az Úr az igaz Isten.” (II.Krón.33:12-13)
Manassé tehát megtért a fogságban eltöltött nehéz idő alatt. Hiába nevelkedett a mózesi
törvények szerint, hiába gyakorolta ő maga is apja mellett a zsidó vallást, igazi hitre csak
ekkor, már érett, felnőtt fejjel jutott, sok-sok elrontott év és keserves lecke után. „A kékek
és a sebek távoztatják el a gonoszt és a belső részekig ható csapások” (Péld.20.30).
Manassé életpéldája bizonyság arra, hogy nincs végképp elrontott élet. Mindenki számára
van út visszafelé, Istenhez, ha valódi bűnbánatra jut lelkében. „És ha a gonosztevő megtér
minden vétkéből, melyeket cselekedett és megtartja minden parancsolatomat és törvény
szerint és igazságot cselekszik: élvén éljen és meg ne haljon. Semmi gonoszságáról, melyet
cselekedett, emlékezés nem lészen; az ő igazságáért, amelyet cselekedett, élni fog. Hát
kívánva kívánom én a gonosz halálát? Ezt mondja az Úr Isten. Nem, inkább azt, hogy
megtérjen útjáról és éljen.” (Ezék.18:21-23).
Manassé megtérése gyakorlati tettekben nyilvánult meg hazatérése után. Módszeresen
próbálta helyreállítani mindazt, amit fiatal éveiben elrontott.
 Lerombolta a Jeruzsálemben korábban épp általa felállított pogány
kultuszhelyeket és bálványszobrokat (II.Krón.33:15).
 Az Úr házában megújította az oltárt, helyreállította a templomi szolgálatot és
ő maga mutatott példát a népnek, amikor hálaáldozatot mutatott be rajta Istennek.
(II.Krón.16a)
 Megparancsolta a népnek, hogy csak Izrael Istenének szolgáljanak.
(II.Krón.33:16b)
 Figyelmet fordított országának védelmére: Júda minden nagyobb városába
katonai vezetőket állíttatott. (II.Krón.33:14b)
 Emellett – most már ebben is apját követve – Jeruzsálem falait is kibővíttette
(II.Krón.33:14a)



226
Manassé minden igyekezete ellenére azonban csak féleredményt ért el. Ő maga megtért
ugyan, de a nép a hosszú évekig tartó elhajlásból már nem tudott felgyógyulni. Követték
ugyan a királyi parancsot és az Úrnak áldoztak ezután, de a pogány magaslatokon. A nép
fejében összekeveredett Jahve hite és a Baál-Asera kultusz (II.Krón.33:17).
Jahve társa, Asera?
Néhány újabb régészeti lelet arra utal, hogy voltak olyan zsidók, akik az ie. 8.században
Jahve nevét együtt emlegették Aserával. A kutatók néhány korabeli feliratból indultak ki,
amelyeket két izraeli településen, Khirbet el-Kom-ban és Kuntillet Ajrud-ban fedeztek fel a
házak falán, illetve edények oldalán. A feliratok közül pl. van két áldás-szöveg: „Áldott
vagyok a szamáriai Jahvétól és az ő aserájától”, illetve „Áldott vagyok a témai Jahvétól és az
ő aserájától.” Azt persze lehet vitatni, hogy az asera kifejezés ebben az esetben konkrétan a
termékyenség istennőt, vagy annak szimbolikus megjelenítését, a szent fát, vagy oszlopot
jelenti. A jelenség arra mindenképpen utal, hogy a korabeli emberek fejében Jahve és Asera
kultusza összekeveredett.
Manassé másik nagy vesztesége tulajdon fia, Amon volt, akit már nem tudott a jó irányába
befolyásolni. Amon önfejű, pogány kultuszokat követő ifjú maradt és Manassé tudta, hogy
az ország az ő kezébe fog kerülni halála után. Minden bizonnyal nem tudta elfelejteni azt a
jövendölést sem, amelyet a prófétáktól hallhatott még pogány éveiben: „Ímé én olyan
veszedelmet hozok Jeruzsálemre és Júdára, hogy mindenkinek, aki hallja, megcsendül bele
mind a két füle. És kiterjesztem Jeruzsálemre Szamária mérőzsinórját és az Akháb házának
mértékét és kitörlöm Jeruzsálemet mint kitörlik a tálat és kitörölve leborítják azt. És
elhagyom az én örökségem maradékát, és adom őt ellenségei kezébe, és zsákmánya és
ragadománya lesz minden ellenségeinek”. (II.Kir.21:12-14). Manassé rossz döntései,
eltékozolt évei tehát nem maradtak következmény nélkül. Ő maga megmenekült, de a neki
fontos értékeket már nem tudta megmenteni. Fia már néhány évvel később meghalt,
országa egy évszázaddal később a babiloni fogságban veszett el.
A Biblia arra tanít, hogy bár mindig van lehetőség a megtérésre, az Istentől távol töltött idő
nem marad következmények nélkül. Ezért lehet az, hogy míg egyesek „gazdagon” mennek
majd be Isten országába (II.Pét.1:11), addig mások „mint egy tűzön keresztül” (I.Kor.3:15)
csak önmagukat megtartva, mint pl. Lót, vagy Manassé. „Ha valakinek a munkája, amelyet
ráépített (Istenre), megmarad, jutalmát veszi. Ha valakinek a munkája megég, kárt vall. Ő



227
maga azonban megmenekül, de úgy, mintha tűzön keresztül.” (I.Kor.3:14-15).
„Vigyázzatok magatokra, hogy el ne veszítsük, amit munkáltunk, hanem teljes jutalmat
nyerjünk.” (II.Ján.8).
Manassé pecsétje
Mindeddig három olyan pecsételőt ismerünk, amelyet a kutatók Manassé királyhoz
kapcsolnak. Ezek közül egy egészen biztosan korabeli. Ovális, szkarabeusz formájú, barna
színű kő, amelyen rózsaszín és fehér erezet látható. Belső felületét két párhuzamosan futó
dupla vonal osztja három részre. A legfelső részére egy szárnyas bogarat (királyi
szkarabeuszt?) rajzoltak, míg a két alsó regiszterben „a király fia, Manassé tulajdona”
olvasható. Egyes kutatók vitatják, hogy a „király fia” kifejezés nem lehet-e pusztán hivatali
cím, azonban a többség egyetért abban, hogy a pecsét a Bibliában is említett Manassé
tulajdona, még hercegsége, vagy apjával való társuralkodása idejéből. Annál is inkább, mert
a szárnyas szkarabeusz ikonográfiailag mindig Júda ie.8-7. századi királyaihoz köthető.
Amon (ie.642-640)
Igehelyek: II.Kir.22:19-26; II. Krón.33:21-25
Manassé halála után fia, Amon került Júda trónjára. Mindenben atyja megtérés előtti
életmódját követte. „És gonoszul cselekedett az Úr szemei előtt, amint cselekedett
Manassé, az ő atyja. És tökéletesen azon az úton járt, amelyen járt az ő atyja, és szolgált a
bálványoknak, akiket szolgált atyja és azokat imádta. És elhagyta az Urat, atyái Istenét, és
nem járt az Úrnak útában.” (II.Kir.21:20-22). Amon jelleme reménytelenül romlottnak
bizonyult. Még apja megváltozása sem volt rá pozitív hatással, sőt, annál megátalkodottabb
lett rossz szokásaiban. „Meg sem alázta magát az Úr előtt, mint az ő atyja, Manassé
megalázta magát, hanem még sokasítá Amon a bűnt.” (II.Krón.33.23) Isten ezért hagyta,
hogy beérjenek élete helytelen döntéseinek gyümölcsei. Tulajdon emberei ölték meg őt
saját palotájában, mindössze két éves uralkodás után. Bár nem volt népszerű, a nép mégis
megbüntette a felkent király gyilkosait és Amon kiskorú fiát, Jósiást tették meg uralkodóvá.
Jósiás (ie.640-609)
Igehelyek: II.Kir.22:1-23:30; II. Krón.34:1-35:27, Jer. 1-6. fejezet és 14-16. fejezet



228
Manassé és Amon istentelen uralkodásával éles ellentétben állt utóduk, Jósiás
reformkirálysága. A gyermek Jósiás dédapjához, Ezékiáshoz hasonlóan kivételes jellemű és
adottságú királlyá vált. 31 éves uralkodásának ideje Júda utolsó esélye lehetett volna a
megtérésre. „És jó dolgot cselekedett az Úr előtt, és járt az ő atyjának, Dávidnak útjain, és
nem hajolt el sem jobbra, sem balra.” (II.Krón.34:2); „Nem is volt őhozzá hasonló király
őelőtte, aki úgy megtért volna az Úrhoz teljes szívéből és teljes lelkéből és teljes erejéből,
Mózesnek minden törvénye szerint; de őutána sem támadt hozzá hasonló.” (II.Kir.23:25).
Már egészen fiatalemberként őszinte, személyes hitre jutott, ezért egész országát, sőt
Izrael földjét is szerette volna visszatéríteni az igaz Istenhez. Szigorú vallási tisztogatásának
részletes leírása jól rámutat arra, hogy Manassé és Amon uralkodásának idején mennyire
sokrétűvé vált az ismét elburjánzó kánaáni vallás. „Mert az ő királyságának nyolcadik
esztendejében, amikor még gyermek volt, kezdte keresni az ő atyjának, Dávidnak Istenét;
tizenkettedik esztendejében pedig Júdát és Jeruzsálemet kezdte megtisztítani a
magaslatoktól, Aseráktól, bálványoktól és öntött képektől. Lerontották őelőtte a Baálok
oltárait és az azokon lévő szobrokat lehányatta; az Aserákat is a bálványokkal és öntött
képekkel egyetemben szétromboltatta és apró darabokra törette, és elhintette azoknak
temetőhelyén, akik azoknak áldoztak. A papok csontjait megégette azoknak oltárain, és
megtisztította Júdát és Jeruzsálemet. Így cselekedett Manassénak, Efraimnak és Simeonnak
városaiban is, mind Nafthaliig, azoknak pusztáiban köröskörül. Lehányatta azért az
oltárokat; az Aserákat és bálványokat összetördelte mind porrá, és minden naposzlopot
elpusztított Izrael egész földén; aztán megtért Jeruzsálembe” (II.Krón.34:3-7) „És lerontotta
a férfi paráznák házait, amelyek az Úr háza mellett voltak, amelyekben az asszonyok
kárpitot szőttek az Aserának...Megfertőztette a Tófetet, a Hinnom fiának völgyében, hogy
senki az ő fiát, vagy lányát át ne vihesse a tűzön Moloknak. És eltávolította a lovakat,
amelyeket Júda királyai a napnak szenteltek az Úr házának bemenetelénél...és a nap
szekereit tűzzel elégettette.” (II.Kir.23:7, 10-11). Úgy tűnik, hogy Jósiás saját maga vezette
ezt az akciót, amellyel ugyanakkor egy közel 300 éves jövendölést is beteljesített. Az Izrael
földjén álló bétheli pogány szentély esetében ugyanis Isten egy júdabeli próféta által
jelentette ki még Jeroboámnak, hogy az oltárt és az általa emelt magas helyet le fogják
rontani. (I.Kir.13:2) Jósiás a bétheli oltárt a biztonság kedvéért még a környékbeli sírokból
hozott embercsontok megégetésével is megfertőztette. Csak a legendás júdabeli próféta
sírhelyét hagyták érintetlenül. (II.Kir.23:15-18)



229
Jósiás nem elégedett meg pusztán a régi bálványok lerontásával. Az igaz hit megerősödését
azzal is támogatta, hogy adományokat gyűjtött a jeruzsálemi templom számára, hogy azt
felújítsák. Uralkodása tizennyolcadik évében meg is kezdődött a salamoni templom
nagyszabású renoválása. Az Úr háza sok sérülést szenvedett az előző pogány királyok alatt,
emellett annyira használaton kívül került, hogy a munkák megkezdésekor a főpap
meglepődve bukkant rá Mózes törvénykönyvének egy példányára. A Tóra-tekercset a király
elé vitték és parancsára felolvastak neki belőle. Jósiás korára Isten szava már annyira
feledésbe merült, hogy a király csak őszinte megrendüléssel tudta azt végighallgatni.
„Mikor pedig a király hallotta a törvény beszédeit, ruháit megszaggatta. És parancsolt a
király Hilkia papnak...mondván: Menjetek el, keressétek meg az Urat én érettem, s az Izrael
és Júda maradékaiért, a könyv beszédei felől, amely megtaláltatott, mert nagy az Úr
haragja, amely miránk szállott azért, hogy a mi atyáink nem tartották meg az Úrnak
beszédét, hogy mind aszerint cselekedtek volna, amint e könyvben megíratott.”
(II.Krón.34:19-21).
Jósiás király a mózesi törvény szavaival szembesülve megfélemlett. Jól tudta, hogy sem ő,
sem népe nem tartották be Isten rendeléseit. Parancsa, hogy papjai keressék meg az Urat e
kérdésben, egyaránt vonatkozott saját személyére és népe helyzetére. Az elmulasztott
évekért, évtizedekért önmagát és őseit ugyanolyan bűnösnek és felelősnek találta, mint
Júda és Izrael lakosságát. Ebben az időben Isten egy asszonyt választott prófétájának
Jeruzsálemben. Jósiás követei őt, Huldát keresték meg a király kérdésével. Hogyan tekint
Isten most ránk? Ez volt Jósiás félelemmel vegyes, őszinte kérdése Istenhez. A prófétanő
válasza kettős volt. Júda népével kapcsolatban kijelentette: „Így szól az Úr, Izrael Istene:
Mondjátok meg a férfinak, aki titeket hozzám küldött; Ezt mondja az Úr: Ímé én
veszedelmet hozok e helyre és ennek lakosaira, mindazokat az átkokat, amelyek meg
vannak írva a könyvben, melyet felolvastak a Júda királya előtt; Mivel elhagytak engem és
idegen isteneknek tömjéneztek, hogy engem haragra gerjesszenek az ő kezeiknek minden
cselekedetei által...” (II.Krón.34:23-25). Ugyanakkor Jósiás számára Isten bátorító üzenetet
küldött Hulda által. „Mivel a te szíved meglágyult, és magadat megaláztad az Isten előtt,
mikor hallottad az ő beszédeit e hely ellen és az ő lakosai ellen...én is meghallgatlak, ezt
mondja az Úr. Ímé én téged a te atyáid közé takarítalak, és tétetel a te sírodba
békességben, és nem látják a te szemeid azt a veszedelmet, amelyet én hozok e helyre és



230
ennek lakóira.” (II.Krón.34:26-28)
Jósiás, bár népéről egyértelmű ítéletet hallott, mégis elhatározta, hogy megtérésük
érdekében megteszi, amit még lehet. Az Úr templomában összegyűjtette Jeruzsálem és
Júda férfi lakosságát és felolvastatta előttük a törvény tekercsét. „Azután felállván a király
az ő helyén, fogadást tett az Úr előtt, hogy az Urat követi és hogy parancsolatait,
bizonyságtételeit és rendeléseit teljes szívéből és lelkéből megőrzi, cselekedvén a szövetség
beszédeit, amelyek megírattak abban a könyvben.” (II.Krón.34:31). Jósiás elsősorban
személyes példaadásával próbálta meggyőzni népét, később azonban parancsba is adta,
hogy mindenkinek kötelező megtartania Isten törvényét. A Biblia ezzel köti össze azt a
kijelentést, hogy Jósiás király életében a nép nem is szakadt el többet az Úrtól.
(II.Krón.34:33). Jósiás vallási reformja és tisztogatása az ünnepélyes eskütétel után csak
fokozódott. „És kivesztette Jósiás király az ördöngösöket és titokfejtőket, a teráfokat és a
bálványokat, és mindazokat az utálatosságokat, amelyek találtattak a Júda földjén és
Jeruzsálemben.” (II.Kir.23:24). Ezután a király őséhez, Ezékiáshoz hasonlóan nagyszabású
páska – és kovásztalan kenyér ünnepet tartott a jeruzsálemi templomban. Az áldozatra
szánt állatokat az uralkodó és az előkelő fejedelmek állták. (II.Krón.35:1-18).
Hilkiás főpap nevének Biblián kívüli említése?
Hilkiás neve először egy ezüst pecsételő gyűrűn tűnt fel 1980-ban. A sötétkét agát kőbe
vésett óhéber sorok szerint a pecsétgyűrű „Hanán, Hilkiás fia, a pap tulajdona”. 1982-ben a
jeruzsálemi „Dávid városa” feltárása során 51 bulla került felszínre. Ezek kora a rétegtan
segítségével jól meghatározható: Jósiás király uralkodása és Jeruzsálem ie.586-os
pusztulása közé keltezhetőek. Az egyik bullán óhéber betűkkel ez állt: „Azária, Hilkiás fia
tulajdona”. „Azária, Hilkia fia” a Bibliában is szerepel a papok listájában. (I.Krón.9:11 vö.
I.Krón.6:13). Elképzelhető, hogy ugyanazokról a papi személyekről van szó (Hilkiás és fiai,
Hanán és Azária), mind a bibliai, mind a Biblián kívüli pecsételők esetében. Érdekes még
megemlíteni, hogy a Biblia szerint Azária, Hilkiás fia, a babiloni fogság utáni nagy
vallásmegújító, Ezsdrás pap és írástudó nagyapja volt. (Ezsdrás 7:1).
Ketef Hinnom ezüst amulettje
Jeruzsálem Óvárosától délre, a Hinnom-völgyben egy sírkamra feltárása során két



231
ezüstlemez-lapocska került elő, amelyek eredetileg feltehetően amulettként szolgáltak. A
finomra kalapált lapokon óhéberül az ún. Ároni áldás szövege olvasható: „Szólj Áronnak és
az ő fiainak mondván: Így áldjátok meg Izrael fiait mondván nékik: Áldjon meg téged az Úr
és őrizzen meg téged. Világosítsa meg az Úr az ő arcát terajtad és könyörüljön terajtad.
Fordítsa az Úr az ő arcát tereád és adjon békességet néked.” (IV.Móz.6:23-26). Az amulett
kora a sírkamra további leletei alapján ie. 600, azaz a ma ismert legrégibb bibliai
szövegtöredék. (Megtalálója Gabriel Barkay tel avivi régész, 1979).
Jósiás idején békesség és jólét volt Júdában. A krónikások nem is jegyeztek fel vele
kapcsolatban már mást, csak korai, szerencsétlen halálát. A tragédiát az okozta, hogy Jósiás
szükségtelenül belekeveredett a nagypolitikába, anélkül, hogy erről az Urat megkérdezte
volna.
Hatalomváltás keleten
Az asszír birodalom az ie.7.század utolsó harmadától hanyatlásnak indult. A birodalom túl
nagyra nőtt, népessége heterogén lett, összetartó erőt csak a királyi hatalom jelentett. Az
expanzió megállt, az uralkodók hadseregét a belső forrongások kötötték le. A terjeszkedés
megakadása negatívan hatott a gazdasági életre is. Mindeközben az Asszíriától függetlenné
vált Babilon és az iráni fennsíkon élő méd törzsek szövetséget kötöttek, hogy végképp
legyőzzék volt hűbérurukat és területekhez jussanak Mezopotámiában. Ie.612-ben az
egyesített méd-babiloni seregek elfoglalták Asszíria fővárosát, Ninivét. Az asszír haderő
maradéka nyugat felé menekült Harránba (mai Törökország déli része), ahol kapcsolatba
léptek korábbi riválisukkal, Egyiptommal. Egyiptomnak nem volt érdeke Asszíria esetleges
bukása, mivel az egy új nagyhatalom születését és a korabeli hatalmi egyensúly
megbomlását jelentette volna. Egyiptom így Asszíria szövetségese lett, abban bizakodva,
hogy a közös győzelem számára területgyarapodást is eredményez. Ie.610-ben azonban a
babiloni és méd csapatok elfoglalták Harrán erődjét is. Az asszír és egyiptomi haderő
visszavonult az Eufrátesz nyugati partjára, Karkemisbe. Egy évvel később, ie.609-ben, a II.
Nékó vezette egyiptomi és az Assur-uballit által irányított asszír seregek megkísérelték
visszafoglalni Harránt. A forrásokból csak az derül ki, hogy kezdeti sikerük után végül
vereséget szenvedtek. Az asszír birodalom felbomlott, keleti részén a babiloni és méd
hatalom osztozott, míg a nyugati területei – elsősorban Szíria-Palesztina és a
Mediterráneum keleti partja – felett megindult a rivalizálás Egyiptom és Babilónia között.



232
Ezekből a politikai változásokból Jósiás király még nem sokat érthetett, mert ie.609-ben
megkísérelte feltartóztatni az Asszíria megsegítésére igyekező II. Nékó fáraó seregeit.
(II.Kir.23:29-ben az eredeti szöveg szerint Nékó fáraó Asszíria megsegítésére és nem ellene
indult). A zsidó király reakciója emberileg nézve érthetőnek tűnt. Őt csak az vezérelte, hogy
az az isteni prófécia, amely országa veszedelmét jövendölte, minél később következzen be.
A múlt eseményeit ismerve logikusnak tűnt, hogy Júda halálos ellensége csak Asszíria lehet,
az a birodalom, amely jó egy évszázada rettegésben tartotta Szíria-Palesztina népeit. Jósiás
ezért elszántan igyekezett Megiddóba, hogy megállítsa az asszírokat erősítő egyiptomi
seregeket, amelyek a Via Marison keresztül vonultak Szíria felé. A Biblia szerint Nékó fáraó
próbálta lebeszélni a júdabeli királyt az összecsapásról, mondván, hogy nem ellene irányul a
katonai akció. Jósiás azonban igaza tudatában hajthatatlan maradt, noha ez az ütközet nem
volt Isten szerint való. A megiddói csatában Jósiás súlyos sebet kapott és hamarosan
meghalt. Váratlan és értelmetlen halálát gyászolta az egész ország. Jeremiás próféta – aki
Jósiás alatt kezdte meg prófétai szolgálatát és minden bizonnyal nagy hatással volt az
uralkodó személyes hitére, valamint vallási reformjaira is – siratóéneket költött a nagy
reformkirály emlékére. (II. Krón.35:20-25) Jósiás halála tanulság arra nézve, hogy Isten
tiszteletben tartja még rossz döntéseinket is, amelyek következményeitől azonban nem tud
bennünket minden esetben megmenteni.
Asszíria bukása ugyanakkor a zsidók számára egy nagyobb rossz, az újbabiloni birodalom
előtt nyitott ajtót.
Az újbabiloni (káld) birodalom (ie.626-539)
Asszíria hanyatlásának évtizedeiben, az ie.7. század utolsó harmadában a birodalom déli
részén fekvő Babilon városa fokozatosan önállósította magát. A város már a korábbi
évtizedekben is sok gondot okozott a birodalomban, ie.626 körül pedig végleg elszakadt
attól. Tehetséges és ambiciózus királya, Nabú-apla-uszur (ie.626-605) az ún. káld törzsből
származott. Előbb stabilizálta a város feletti uralmát, majd expanzióba kezdett dél felé.
Hamarosan (ie.614-ben) szövetséget kötött Asszíria keleti ellenségével, az iráni fennsíkon
élő médekkel. A szerződést egy diplomáciai házasság is megerősítette Nabú-apla-uszur fia,
Nabú-kudurri-uszur és a méd király lánya, Amüitisz között. Asszíria ie.610-es felbomlása
után a nyugat fele terjeszkedő Babilon legnagyobb riválisa Egyiptom lett.



233
Joakház vagy Sallum (ie.609/608)
Igehelyek: II.Kir.23:31-33, II.Krón.36:1-3, Jeremiás 22:1-19
Joakház nem a legidősebb fia volt Jósiásnak. Apja halála után Jeruzsálemben mégis őt
választották meg királynak, feltehetően azért, mert Jósiás politikáját követve Asszíra és
Egyiptom ellensége volt. A Biblia krónikásai szerint ugyanakkor lelki téren semmiben sem
hasonlított atyjára: „És gonoszul cselekedett az Úr szemei előtt...”(II.Kir.23:32).
Joakház mindössze három hónapig tudta megtartani trónját. II. Nékó, aki immár hazafelé
tartott vesztes csapataival, fogsága ejtette őt és egy neki tetsző bábkirályt ültetett a
helyére Jeruzsálemben. A fáraó választása Jósiás legidősebb fiára, Jójákimra esett. Nékó
királyváltása kifejezte, hogy bár épp visszavonulóban van seregeivel, de igényt tart Júdára.
Ugyanezt jelezte azzal is, hogy nagy adót vetett ki a zsidó királyságra.
Joakház fiatal élete hamarosan véget ért. Egyiptomi fogságban halt meg, távol ősei
földjétől. (II.Kir.23:34)
Jójákim vagy Eliákim (ie.608-597)
Igehelyek: II.Kir.23:34-24:7; II.Krón.; Jeremiás könyvéből (időrendben): 17.fej., 7-11.fej.,
26.fej., 35.fej., 25.fej., 18-20.fej., 36:1-4, 36:5-32, 12. fej.
Jojákim csak egy-két évvel lehetett idősebb féltestvérénél, Joakháznál. Nékó feltehetően
politikai okokból tette meg éppen őt Júda királyává. A fiatal uralkodó az egyiptomi fáraónak
köszönhette trónját. Alávetettsége az adófizetésen kívül abban is megmutatkozott, hogy
nevét is Nékó változtatta meg Eliákimról-Jójákimra. (Mindkét név hasonló jelentésű: „Akit
Isten felemel”). Jojákim jellemében és hitében sem követte atyja, Jósiás örökségét. „És
gonoszul cselekedett az Úr szemei előtt, mind aszerint, amint az ő atyái.” (II.Kir.23:37).
Nékó feltétlen hűséget várt el az általa kinevezett új uralkodótól. Jójákim így meglehetősen
népszerűtlen tettel kezdte meg uralkodását: adót vetett ki az országra, hogy ki tudja
elégíteni az egyiptomi fáraó követelését. Nem saját királyi kasszáját, nem is a templomi



234
kincstárat ürítette ki, hanem a népre terhelte át a súlyos sarcot. (II.Kir.23:35). Jójákim ezt
követően kb. három éven át hűséges volt Egyiptomhoz. (vö.II.Kir.24.1) A fáraótól való
későbbi elfordulását politikai események okozták.
Ie.605-ben az idős Nabú-apla-uszur helyett, már a trónvárományos herceg, Nabú-kudurri
uszur vezette a babiloni seregeket. Fő célja az Eufrátesz nyugati partján álló egyiptomi
erődváros, Karkemis elfoglalása volt. Ez jelentette ugyanis a kulcsot Szíria-Palesztina
birtoklásához. Az ie.605-ös karkemisi ütközet az ókor egyik legnagyobb csatája volt.
Mindkét fél hatalmas emberveszteséget szenvedett, de a babilóniak javára billent a mérleg.
Bevették Karkemis erődjét, lemészárolták a helyőrséget, a menekülőket pedig üldözőbe
vették. Még Jeremiás próféta is megemlékezett könyvében erről az összecsapásról. (Jer.
46:1-12). Az egyiptomi seregben Josephus Flavius zsidó történetíró feljegyzése szerint
júdabeli katonák is harcoltak. (Appión ellen I. 136-137). II. Nékó fáraó a teljes visszavonulást
választotta. Alapvetően feladta Szíria-Palesztina területét és a Nílus-delta mögé vonta
vissza csapatait. A babilóni sereg viszont egyelőre nem tudta tovább folytatni az
előrenyomulást, mert Nabú-apla-uszur halála miatt Nabú-kudurri-uszur visszasietett
Babilonba, hogy biztosítsa trónját.
Babilón városa
Babilon városának beazonosítása és feltárása sok ponton erősítette meg a Biblia korabeli
történeti feljegyzéseinek hitelességét. A települést 1899-1917 között Robert Koldewey
(1855-1925) német expedíciója (Berlini Múzeum) hozta felszínre. Babilon (ma Hillah falu az
Eufrátesz középső folyása mentén = Irak) sok ezer éves város volt. Bár írott források nem
említik a korai időkből, neve alapján feltételezhető, hogy mégis ősi város lehetett, mivel
eredeti névformája: Babila, a Mezopotámiában legkorábban megtelepedett sumér nép
nyelvéből eredt. Később akkádul Báb-ilinek, azaz Istenek kapujának nevezték. Babilon
ennek a kifejezésnek görög formája. Héber nyelven a város neve a bálál, összezavarodás
szóval van kapcsolatban.
Babilon városa az újbabiloni időkben, II. Nabú-kudurri-uszur építkezései nyomán vált
metropolisszá. Területe ekkor kb. 8,9 km2 lehetett, amelyben kb. 800 000 lakos 20 hivatalos
nyelven beszélt. Széles, kettős, helyenként hármas fal védte a várost északról, keletről és
délről, nyugatról az Eufrátesz határolta. Hérodotosz szerint városfalai olyan vastagok
voltak, hogy két négyes fogat is elfért rajtuk egymás mellett. A külső fal hossza 18 km volt.



235
A városfalakat 55-55 m távolságban őrtornyok, északon egy a falra épült citadella
erősítette. (Koldewey szerint a belső falon 360 ilyen őrtorony volt). A falakon kívül egy 80
méter széles, vizes várárok is húzódott. A folyó egy csatornája a várost kettéosztotta. A
csatorna fölött pilléreken álló hidak íveltek át. A város 9 főkapuját a babiloni istenekről
nevezték el, de ennél több kisebb bejárata is lehetett. Két legszebb részén a szentélykörzet
és a paloták álltak.
A legdíszesebb kapu az északi, Istár-kapu volt. Innen a központi Marduk templomig, kb. 900
méter hosszan vezetett a felvonulási út. A felvonulási utat 1x1 méteres fehér
mészkőlapokkal burkolták, az út két oldalán emelkedő falat pedig mázas téglák borították.
A toronytemplom (zikkurát) agyagtéglából épült, de csak az alapozása maradt meg. Az
egész terület megsüllyedt, eliszaposodott. Nagy Sándor itt akarta kialakítani birodalma
fővárosát, újjá akarta építeni a tornyot, ezért lebontatta, de újjáépíttetni már nem maradt
ideje. Eredetileg kb. 100 x 100 méteres alapterületű és közel 100 méter magas lehetett.
Neve: „Ég és föld alapjának háza”. Kb. 58 millió agyagtéglából épülhetett. A tornyot a
görögök írják le, illetve a babiloni táblák adnak minden szintjéről pontos méretet. 7 szintjét
más-más színűre festették. A legtetején álló szentélyt kék mázzal vonták be. A szentélyt
Marduk házának tartották, egy ágy és egy asztal állt benne. Csak a Marduk feleségének
tartott papnő léphetett be ide. Szent „nászuk” biztosította az állam jólétét.
Nabukodonozor a toronytemplom közelében egy síktemplomot is építtetett. Ez volt a
Hérodotosz által részletesen leírt Észagila. Falait arany borította, Marduk két aranyszobrát
helyzeték el benne és az istenségnek arany ágyat és trónt is készítettek.
Az északi kapu közelében épült fel II. Nabú-kudurri-uszur északi és déli palotája. Az északi
palota és az Eufrátesz közötti térségben állhatott a világ hét csodája közt számon tartott
Szemirámisz függőkertje. Sztrabón szerint II. Nabú-kudurri-uszur méd feleségének,
Amüitisznek építtette. A déli palota volt a király állandó székhelye, itt működött a királyi
adminisztráció központja, ugyanakkor itt helyezkedtek el az uralkodói fogadótermek, a
levéltár és a királyi család lakosztályai is. A palota összesen kb 45 000 m2 területet foglalt
el. A trónterem 52x17 méter alapterületű és 20 méter magas lehetett, falait kékmázas
reliefek, padlóját fehér homokkő lapok borították, kapuit gigantikus oroszlánok őrizték.
Babiloni krónikák és Nabukodonozor
A babiloni palotákból előkerült ún. „Babiloni krónikák” ékírásos agyagtáblák, amelyek
évekre lebontva mesélik el az Újasszír és Újbabiloni birodalom főbb eseménytörténetét ie.



236
750 és 539 között. A Biblia szempontjából legjelentősebbek azok az agyagtáblák, amelyek
II. Nabú-kudurri-usur trónra lépésének és uralkodása első 11 évének eseményeit
örökítették meg. Ezek alapján több bibliai dátumot is egészen pontosan ismerünk. (ie.605 A
karkemisi csata éve, egyben II. Nabukodonozor trónra kerülésének és Jójákim júdai
királynak a 4. éve; illetve ie. 597 Adar 2. Jeruzsálem bevétele, Jójákin király fogságba vitele).
A történeti források szerint II. Nabú-kudurri-uszur babiloni király ie.605-ben visszatért
Szíriába. Feltehetően ezzel az eseménnyel függhet össze az a bibliai feljegyzés, amely
szerint ie.605-ben II. Nabú-kudurri-uszur megszállta Jeruzsálemet, kifosztotta a templom
kincstárát és királyi vérből származó túszokat – köztük a későbbi Dániel prófétát – vitte
magával Babilonba. (Jer.25:1 vö. Dán.1:1-3)117 A Biblia szerint II. Nabú-kudurri-uszur a
történelem kiemelkedő alakja volt, „az arany fej”, akit Isten hívott el arra, hogy választott
népén az ítéletet beteljesítse. (Dán.2:2). Dániel próféta hatására időnként még a zsidó
Istent is elismerte. (pl. Dán.3:31-33).
Dániel próféta
Nevének jelentése: „Isten a bírám”. Királyi család sarja volt, aki ie. 605-ben került babiloni
fogságba. A káld bölcsek iskolájába járt, ie. 602-ben megfejtette II.Nabú-kudurri-uszur
álmát. (Dán.2.fejezet), majd ő maga is kapott álmokat és látomásokat az emberiség
jövőjéről. Változó birodalmak és uralkodók idején államférfiként élt idegenben, mintegy 37
éven át. Még megérte a babiloni fogságból való szabadulást, de már nem tért vissza
Jeruzsálembe. 4 nagy vázlatpróféciája az emberiség történetéről: 2., 7., 8-9., 10-12.
fejezetek. Idői kijelentése a Messiás fejedelemről: Dán. 9:24-27.
Ettől az eseménytől kezdve Júda, legalábbis látszat szerint, feladta Babilon ellenes
magatartását. Színleg elszakadt az egyiptomi szövetségtől és éves adóját II. Nabu-kudurri
uszurnak fizette. Júda előkelői és népe két pártra szakadt. Sokan a nemzeti ellenállás és
függetlenség jegyében arra bíztatták Jójákim királyt, hogy álljon ellen a káld birodalom
terjeszkedésének és újítsa fel az egyiptomi szövetséget. Mások, élükön Jeremiás prófétával
és néhány udvari előkelővel, arra intették a zsidó uralkodót, hogy ne lázadjon Isten ítélete
ellen, hanem fogadja el a babiloni igát. II. Nabú-kudurri-uszur ie.605-ös akcióját közvetlenül
117 A két szakasz közti látszólagos kronológiai ellentmondás abból fakad, hogy Dániel próféta babiloni módra, míg Jeremiás Júdabeli időszámítás szerint adja meg Jójákim király uralkodási éveit. A babiloni rendszer



237
megelőzően Jeremiás próféta megjövendölte, hogy a babiloni fogság innentől kezdve 70
éven keresztül fog fennállni. (ie.605-535) (Jer.25:11).
Jeremiás próféta
Jeremiás próféta nézetei miatt gyakran keveredett összetűzésbe Jojákim királlyal. Nyíltan
és keményen közvetítette Isten üzenetét és hirdette a közeledő ítéletet. Ehhez hasonló
üzenetért egy Kirját-Jeárimból származó másik prófétát az uralkodó kivégeztetett.
(Jer.26:20-23). Jeremiásnak viszont magas pártfogói segítségével mindig sikerült
elmenekülnie Jojákim haragja elől. Maga Jeremiás is magas rangú papi családból
származott. A Biblia szerint édesapja Hilkiás pap volt, akinek neve megegyezik a jósiási
reform idején élt főpap nevével. (vö. II.Kir.22:4). Egyik legmagasabb rangú pártfogója a
királyi udvar egy tisztviselője, Sáfán volt. Sáfán és fiai több ízben siettek a próféta
segítségére. (pl. Jer.26:24; Jer.29:3; Jer.36:10-12).
Ie.604-ben, abban az esztendőben, amikor II.Nabú-kudurri-uszur seregei elfoglalták a
filiszteus Ekron városát, a jeruzsálemi templomban közös böjtre gyűlt össze Júda népe.
Jeremiás próféta királyi tilalom miatt nem léphetett a szentély területére, de írnoka, Báruk,
felolvasta az ott egybegyűlteknek Jeremiás könyvtekercsét. Jójákim kémei jelentették az
eseményeket. Jeremiás tekercsét elkobozták. A király felolvastatta magának a prófétai
írást, majd nagy haraggal elégette azt. Jójákim lelke végleg elzárkózott Isten elől. Jeremiás
ellenben újra parancsot kapott az Úrtól könyvének megírására. (Jer.36.fej.).
Ie.602/601 körül II. Nabú-kudurri-uszur elég erősnek ítélte hadseregét arra, hogy nyílt
támadást kezdeményezzen Egyiptom ellen. Az egyiptomi-babilóni összecsapás egyik félnek
sem hozott átütő sikert. Egyiptom ugyan megtartotta a Nílus-delta mögötti területeit, de
elveszítette az attól északra fekvő vidékek feletti uralmát. „És Egyiptom királya többé nem
jött ki az ő földéből; mert Babilónia királya mindent elvett, ami csak az egyiptomi királyé
volt, Egyiptom folyóvizétől az Eufrátesz folyóvizéig.” (II.Kir.24:7) A babilóni seregek
beszorították ugyan saját országába a fáraót, de nagy vérveszteséget szenvedtek. II.Nabú
kudduri-uszur nem vonult fel többet Egyiptom ellen. A Bibliából közvetve úgy tűnik, hogy
ezek az események ismét hatással voltak Jójákim külpolitikájára. Újabb fordulatot téve
felrúgta Babilonnak tett vazallusi esküjét és Egyiptommal szövetségre lépve megtagadta az
az uralkodó trónra lépésének évét nem számolta bele a tényleges uralkodási évekbe.)



238
éves adófizetést II. Nabú-kudurri-uszurnak. A káld uralkodó ie.598-ban indította el
megtorló csapatait Júda országa ellen. Csapatai ostromgyűrűbe zárták Jeruzsálemet. „És
ráküldte az Úr a káldeusok seregeit, a moabiták seregeit és az ammon fiainak seregeit, és
ráküldte őket Júdára, hogy elvesszenek az Úr beszéde szerint, amelyet szólott szolgái, a
próféták által.” (II.Kir.24:2)
Jójákim király az ostrom alatt meghalt. A várt egyiptomi segítség nem érkezett meg. Trónját
18 éves fia, Jójákin vette át. (Krónikák könyvében egy szövegromlással találkozunk
II.Krón.36:9-ben, mely szerint a trónörökös herceg csak 8 éves volt.)
Jójákin (ie.597)
II.Kir.24:8-19; II.Krón.36:9-10; Jeremiás könyvéből időrendben: 22:20-30, 13. fej., 23. fej.
Jójákin vesztett háborút örököl atyjától. Jelleme ugyan nem volt különb Jójákimnál
(II.Kir.24:9), de – legalábbis ebben a helyzetben – bölcsebbnek tűnt a babiloni igával
kapcsolatban.
A babiloni seregek hosszú hónapokon át ostromolták Jeruzsálemet. Végül maga II.Nabú
kudurri-uszur is megjelent a város falai alatt. Ekkor szánta el magát Jójákin a
meghódolásra. „És kiment Jójákin, a Júda királya Babilónia királyához az ő anyjával,
szolgáival, hadnagyaival és udvariszolgáival együtt, de fogságra vetette őt Babilónia királya
az ő uralkodásának nyolcadik esztendejében.” (II.Kir.24:12). Az ifjú Jojákin tehát hajlott
arra, hogy Júda nevében ismét letegye a hűségesküt II. Nabú-kudurru-uszur előtt. A káld
uralkodó azonban példát adott minden népe számára, hogy elvegye kedvüket a lázadástól.
A júdabeli királyt és kíséretét elfogatta és magával hurcolta Babilonba. Mindössze három
hónap uralkodás után Jeruzsálemben új király került hatalomra, akit II. Nabú-kudurri-uszur
jelölt ki. Választottja Jójákin nagybátyja118, Jójákim féltestvére, Mattania lett, akinek
édestestvére, Joakház annak idején egyiptomi fogságban halt meg. Ezért a babiloni
uralkodó azt feltételezte, hogy Mattania (jelentése: „Isten ajándéka”), akinek nevét
Sedékiásra (jelentése: Isten igazságossága) változtatta, nem lesz barátságos Egyiptommal.
Jeruzsálem végül ie.597 márciusában esett el. Egész Júda súlyos veszteségeket szenvedett:
118 Krónikák könyvében a Károli szövegben azt olvassuk, hogy Sedékiás Jójákin testvére volt. Az eredeti szövegben egy olyan kifejezés szerepel, amely egyaránt érthető fiú testvérnek és nagybácsinak.



239
„És elvitte (Nabukodonozor) az Úr házának minden kincsét és a király házának kincsét...és
elhurcolta egész Jeruzsálemet, összes fejedelmeit és minden vitézeit, tízezer foglyot és az
összes mesterembereket és a lakatosokat, úgy, hogy a föld szegény népén kívül senki sem
maradt ott.” (II.Kir.24:13-14).
A babilóniak – az asszírokhoz hasonlóan – a legyőzött népek esetében a deportálást
alkalmazták. A birodalom központjába gyűjtöttek minden értéket és szaktudást,
fogolytáborokat létesítettek, az előkelőeket pedig igyekeztek „átnevelni”. Ezzel is próbálták
„babilónivá” tenni a birodalom vegyülékes népeit. A kor másik nagy prófétája, Ezékiel is egy
zsidó fogolytáborba került a Kébár folyó partján, ahol hamarosan (öt évvel fogságba
hurcolása után) megkapta első látomásait Istentől. (Ezék.1:1-2).
Ezékiel próféta
A próféta előkelő papi családból származott, apja neve Búzi volt, akiről semmi közelebbit
nem tudunk. ( 1:3 ) Arisztokrata származása miatt kerülhetett a második fogolycsapatba,
akiket ie. 597-ben hurcolt el Nabu-kudurri-usur. Ezékiel egy zsidó fogolytáborba került, Tél
Ábíb-ba, valahová Nippur közelébe ( Babilontól 80 km-re délre ) Ezt a Biblia által megadott
földrajzi nevet (Kébár folyó 1:3) pontosabb fordítása „nagy csatorna”, az ékírásos
feliratokon szereplő Naru Kabari –vel azonosítják. Ez a csatorna a Tigris és Eufrátesz közti
síkságot öntözte, Babilon felett ágazott el az Eufráteszből és kb. 100 km hosszan futott
délkeleti irányban Nippur felé. Ennek a csatornának a partján állhatott a zsidó fogolytábor.
Ezékiel mintegy 30 évesen, a fogság 5. évében kapta prófétai elhívását ( 1:1-2 ). Feleségét a
fogság 9. évében hirtelen veszítette el ( 24:16 ), gyermekük nem volt. A könyv Ezékiel
Istentől kapott látomásait tartalmazza. A fejezetek nem időrendi sorrendben követik
egymást, viszont pontosan datálja őket. Kb. 20 éven át volt a fogságba vitt zsidók között,
népszerűtlen szolgálata ( 2:6 ) középpontjában az elkerülhetetlen isteni ítélet ( Jeruzsálem
pusztulása ie. 586 ), a hosszantartó babiloni fogság, valamint a megtérő maradék számára
adott kegyelem hirdetése állt.
Mattania vagy Sedékiás (ie.597-586)
Igehelyek: II.Kir.24:18-25:21; II.Krón.:36:11-21; Jeremiás könyvéből időrendben: 24. fej., 29
31. fej., 46-51. fej., 27-28. fej., 21. fej., 34. fej., 32. fej., 33. fej., 37-39. fej.; Ezékiel
(II.Krón.36:10).



240
könyvéből:
Dániel könyvéből:
Sedékiás Jósiás, a nagy reformkirály késői gyermeke volt. Jellemében azonban nem követte
atyja útját. „És gonoszul cselekedett az Úr szemei előtt az ő Istene előtt és nem alázta meg
magát Jeremiás próféta előtt, aki az Úr képében szólt neki.” (II.Krón.36:12). II. Nabú
kudurri-uszur tette meg uralkodóvá, akinek Istenre tett esküvel fogadott hűséget.
(II.Krón.36:13). Ennek ellenére uralkodása kilencedik évében fellázadt a babiloni uralkodó
ellen, amelynek végzetes következményei lettek. (II.Kir.25:1).
Sedékiás uralkodásáról a kortárs Jeremiás próféta könyvéből tudhatunk meg részleteket.
Ebből kiderül, hogy Jeruzsálem kifosztása mélyen megrendítette és megosztotta Júda
lakosságát. Maga az uralkodó is bizonytalan volt azt illetően, hogy a lázadás és háború, vagy
a behódolás és béke pártján álljon. II. Nabú-kudurri-uszur hazatérését követően, már
ie.597-ben egy nemzetek közti – Edom, Moáb, Ammon, Türosz, Szidón – tanácskozás folyt
Jeruzsálemben arról, mit lehetne tenni a babiloni uralom ellen. (Jer.27:3). Jeremiás próféta
az Úr parancsára egy fajármot vett magára és megjelent a követek előtt. Szimbolikus
cselekedetét egy üzenettel is meg kellett toldania: „Ezt mondja a seregek ura, Izrael
Istene...én teremtettem a földet...és most én odaadom mind e földeket Nabukodonozornak,
a babiloni királynak, az én szolgámnak kezébe...és néki szolgálnak és az ő fiának és
unokájának szolgál minden nemzet mindaddig, míg el nem jő az ő földének is ideje, és
szolgálnak néki sok nemzetek és nagy királyok. Azt a nemzetet és azt az országot pedig,
amely nem szolgál neki...fegyverrel és éhséggel és döghalállal verem meg, azt mondja az
Úr, míglen kiirtom őket az ő kezével. Ti azért ne hallgassatok a ti prófétáitokra, se
jövendőmondóitokra, se álommagyarázóitokra, se varázslóitokra, se szemfényvesztőitekre,
akik ezt mondják néktek? Ne szolgáljatok a babiloni királynak. Mert ők hazugságot
prófétálnak néktek, hogy messze vigyelek titeket a ti földetekből és kiűzzelek titeket és
elvesszetek. És azt a nemzetet pedig, amely nyakára veszi a babiloni király jármát és szolgál
neki, az ő földjéban hagyom, azt mondja az Úr és míveli azt és lakozik benne.” (Jer.27:5-11)
Jeremiás próféta egyenes és kemény szavai a babilon-ellenes, főként bizonyos előkelő papi
körökben, nagy ellenállást váltottak ki. Hanániás, aki prófétának nevezte magát nyílt színen
mondott ellen Jeremiásnak és azt állította, hogy két év múlva káldok igája lehull majd
Júdáról, a fogságba vittek pedig dicsőségesen hazatérnek. Beszédét azzal toldotta meg,



241
hogy levetette Jeremiásról a fajármot. A próféta ekkor egy vasjármot készíttetett magának,
ezzel fejezve ki, hogy ha Júda nem hajlandó elviselni a fajármot, akkor hamarosan vasigát
kell majd hordoznia. Igazsága bizonyságaként azt is hozzátette, hogy a békét prófétáló
Hanániás hamarosan meghal, ami be is következett. (Jer.28.fejezet)
Jeremiás egy a fogságban lévő zsidóknak írt levelében is megerősítette, hogy a babiloni iga
hosszú lesz. Azt tanácsolta az elhurcoltaknak, hogy telepedjenek le a birodalomban és
igyekezzenek annak jólétén munkálkodni. (Jer.29:4-7). A próféta egyértelműen rámutatott
arra is, hogy Isten azokat vitette el idegen földre, akik felől még volt reménysége a
megtérésre – ők a jó fügék. Belőlük fog majd a nehézségek hatására kikristályosodni az a
maradék, akik később hazatérhetnek majd az Úr városába. Ugyanakkor az otthon
maradottak, akik látszólag békében élnek, valójában a romlott fügék, akik felől Isten már
nem látott reményt a megtérésre. (Jer.24.fejezet). Tehát az „akiket szeretek megfeddem és
megfenyítem” (Jel.3:19) igazsága ebben a korban is érvényes volt.
Sedékiás Babilon ellenes akcióját a Biblia nem indokolja. Csak egyszerű tényként közli, hogy
az uralkodó megtagadta az éves adófizetést II. Nabú-kudurri-uszurnak. (II.Kir.24:20b). Az
esemény hátterét a korabeli források teszik világosabbá. Annyi biztosnak tűnik, hogy
Sedékiás, uralma negyedik évében (ie.594/593) még járt Babilonban, feltehetően azért,
hogy biztosítsa a káld uralkodót a hűségéről. (Jer.51:59). A júdabeli követség egyik tagja,
Serája, aki Jeremiás feltétlen híve volt, magával vitt egy a próféta által írt levelet, amelyben
Jeremiás – feltehetően a foglyoknak szánt biztatásként – megjövendölte Babilon elestét.
(Jer.51:61-64). Ezt követően olyan politikai változások zajlottak le Egyiptomban, amely
ismét felkeltette sok júdabeli szabadulásba vetett reménységét. A II. Nékót követő fáraó,
II.Pszammetik (ie.595-589) sikeres hadjáratot folytatott Núbia földje (Etiópia) ellen. Úgy
tűnt, hogy az egyiptomi birodalom újból erőre kap. Ie.591-ben a fáraó egy vallásos, ünnepi
felvonulást tett katonáival Palesztinában. Mivel Júda babiloni vazallus állam volt és
területén babiloni csapatok is állomásoztak, ez a látogatás nem vetett jó fényt a zsidó állam
hűségére, ugyanakkor felbátorította a háború híveit.
Ugyancsak a lázadókat erősítette az az általános közel-keleti várakozás is, miszerint a
korábban szövetséges médek és babilóniak között a területi konfliktusok miatt hamarosan
kenyértörésre kerül a sor. Ráadásul II. Pszammetik fáraó utóda, Apreisz vagy Hofra (ie.589
570) csapataival több Elő-Ázsiai akciót is indított: bevette Gázát és flottájával megtámadta



242
a föníciai városokat. Júda számára kézzelfogható közelségbe került az egyiptomi segítség
reménye.
Sedékiás, aki eddig is kényszerből követte a babiloni szövetséget, valamikor ie.589 körül
végleges elhatározásra jutott és az élő Istenre tett esküjét megszegve fellázadt a babiloni
iga, tulajdonképp Isten ítélete, a „fajárom” ellen. II. Nabú-kudurri-uszur seregei hamarosan
megindultak Júda ellen. Sedékiás ekkor – kiissé képmutatónak tűnő módon – követeket
küldött Jeremiáshoz, hogy kérdezzék meg az urat a hadjárat várható eredményéről. A
próféta válasza egyértelmű volt. A babiloni sereggel szemben, csak egyet tehetnek, adják
meg magukat. (Jer.21. fejezet). A királyi delegáció egy tagja, Pashúr, akik pap volt és
lehetetlennek találta, hogy az Úr elhagyná az ő városát, megverte Jeremiást és egy napra
kalodába záratta. A próféta ennek ellenére kitartott véleménye mellett. A babiloni seregek
két irányból közelítettek a főváros felé. Egyik csapatuk a tenger partja mentén haladt végig,
míg a másik csapattest Jeruzsálemet vette ostromgyűrű alá. A katonai akció kb. másfél évig
elhúzódott. Ezalatt az idő alatt Sedékiás teljesen bizonytalanul kezelte a lázadást. Időnként
találkozott Jeremiással és újra meg újra a véleményét kérte, aztán a fejedelmekkel és
papokkal tanácskozva mégis kitartott a háború folytatása mellett. Jeruzsálem ostroma
idején Hofra fáraó seregei megjelentek Palesztinában. A babiloni csapatok átmenetileg
felhagytak a főváros ostromával és az egyiptomi hadsereg ellen vonultak. Sedékiás ez
alkalomból ismét megkerestette Jeremiás prófétát, hogy helyzetértékelést kérjen tőle. A
prófétai üzenet azonban semmit nem változott. Jeremiást makacs béke-pártisága miatt
ekkor bebörtönözték. (Jer.37. fejezet). Hamarosan többen követelni kezdték, hogy a király
ölesse meg Jeremiást, mert szavai meggyengíti a katonák kezeit. (Jer.38:4). Sedékiás nem
merte a próféta életét elvenni, de a királyi börtön udvarán lévő sáros verembe vettette.
Csak a király egy idegen származású, etióp szolgája könyörült meg Jeremiáson és könnyített
az ő rabságán. Sedékiás ekkor titokban újból felkereste a prófétát, hogy megtudja, mit
tegyen. Jeremiás azt tanácsolta az uralkodónak, hogy adja fel magát Nabukodonozornak és
akkor ő is, családja is, népe is megmenekedik. A király azonban ezt nem merte megtenni.
Úgy tűnik, hogy végül konkrét összecsapásra nem került sor az egyiptomiak és a babilóniak
között. Talán a fáraó csapatai maguktól visszahúzódtak a Nílus mögé. Júda sorsa
megpecsételődött. Már csak két erőd tartotta magát Jeruzsálemen kívül, Lákis és Azeka
(Jer.34:7). Minél súlyosabbá vált a helyzet az országban, Jeremiás annál inkább kezdett



243
vigasztaló üzeneteket küldeni a népnek. Próbált reményt adni a távolabbi jövőre nézve.
Azzal bátorított mindenkit, hogy valamikor fognak majd újra házakat építeni és
szántóföldeket venni Júdában. (Jer.32:15). Ő maga is vett egy kis földet szülőföldjén,
Anatótban, hogy ezzel is bizonyságát adja hitének. A jelen valósága ezzel szemben teljesen
kilátástalan volt. Az élelem elfogyott, a babiloni seregek ie.586 (vagy 587) nyarán betörték
Jeruzsálem falait. Sedékiás ezt látva az éj leple alatt kíséretével elmenekült a városból,
azonban a babilóniak utolérték és Jerikó mellett elfogták őket. A királyi foglyokat II. Nabu
kudurri-uszur elé vitték, aki kegyetlenül megtorolta a zsidó uralkodó lázadását. Sedékiás
fiait és nemeseit megölték, őt magát megvakították (alkalmatlanná tették a királyi
pozícióra) és vasra verve vitték Babilonba.
Jeruzsálem elesett és fosztogatók martalékává vált. Falait lerombolták, a templomot
kirabolták és felgyújtották, a házakat feldúlták és leégették. A lakosság nagyobb részét
legyilkolták, míg másokat fogságba hurcolták. (II.Kir.25:8-21 vö.Jer.52. fejezet). A Biblia
szerint a babiloni király előtt egyedül Jeremiás próféta talált kegyelmet. Külön küldött ment
érte a királyi börtönbe, ahol átélte az ostrom napjait és lehetősége volt szabadon dönteni
arról, hova megy. Jeremiás próféta lelki nagyságát mutatta, hogy úgy döntött, szenvedő
népével marad. A babiloni ostrom és az azt követő nyomorúság eseményeit nagyszabású
költeményben, Siralmaiban örökítette meg.
A lákisi cseréplevelek
Júda végnapjairól drámai élénkséggel tanúskodnak az ókori Lákis egyik kaputornyából
előkerült cserépre írt levelek (osztraka). A levelekből kiderül, hogy Azeka, a szomszédos
erőd elesett, az országban nagy a félelem és káosz, sokan a király környezetében is inkább a
béke pártján állnak, valamint hogy hatékonyan tevékenykedik „a Próféta”, aki megadásra
buzdító szavaival megerőtleníti a katonák kezeit, ezért félreállítását tervezik. A Bibliában az
előkelő nemesek szinte szó szerint ismétlik meg ezt a vádat a kor egyik legkiemelkedőbb
prófétájával, Jeremiással szemben: „És mondának a fejedelmek a királynak: Kérünk,
ölettesd meg ezt az embert, mert megerőtleníti a vitézek kezeit, a kik megmaradtak a
városban, és az egész nép kezeit, hogy efféle szókat szól nékik, mert ez az ember nem a nép
megmaradására igyekszik, hanem veszedelmére.”
(Jer. 38.4)



244
Júda önállósága, a független zsidó királyság kora ie.586-ban (vagy ie.587-ben) véget ért.
A választott nép számára érthetetlennek tűnő fordulat oka, miszerint Isten hagyta elfoglalni
és elpusztítani az ő városát és templomát, egyszerű volt. A zsidóság Istennel kötött
szövetségének lényege az lett volna, hogy Izrael minden nép számára bemutatja a Teremtő
ismeretét, jellemét és áldásait. Ehhez képest ők folyamatosan megszegték az Úrnak tett
esküjüket. Isten küldötteit, a prófétákat elutasították és pogány kultuszokat gyakoroltak.
Isten ezért hagyta, hogy népe fogságba vitessen, ami által mégis beteljesítették eredeti
küldetésüket. A szétszóratásban megtanulták értékelni az Úr szeretetét és sok esetben be
is mutatták, mit jelentenek az Ő törvényei. Az emberi történelmet kézben tartó Isten,
ebben az esetben is „jóra tudta fordítani a gonoszt”. (I.Móz.50:20)
A fogság és hazatérés kora (kb. ie. 586 - ie. 400)
A korszakot tárgyaló bibliai könyvek
II.Kir.25:22-30, II.Krón.36:20-23, Ezsdrás, Nehémiás, Eszter történeti könyvei; Jeremiás 40
44., 52. fejezetek, Jeremiás Siralmai, Ezékiel könyvének egyes fejezetei (32-48.), Aggeus,
Zakariás, Malakiás prófétai könyvei, Dániel könyvének egyes részletei (11.fejezet), valamint
a 137. zsoltár.
A zsidók helyzete Júdában: Gedáliás „kormányzósága”
Jeruzsálem és Júda felprédálása hetekig tartott. Amikor Nabukodonozor seregei végül
elhagyták Júdát, az erődített városok romokban hevertek. Sok ezer ember halt meg, vagy
került babiloni szolgaságba. A zsidó királyság a babiloni birodalom tartománya lett, élére
egy a babiloniakkal együttműködő zsidó férfi, Gedáliás, Ahiqám, Sáfán fiának fia került
(II.Kir.25:22, Jer.40:7). A szövegből nem derül ki pontosan, hogy Nabukodonozor milyen
tisztségre emelte őt, de feladata szerint neki kellett gondoskodnia a helyben maradt
zsidóságról. A júdabeli seregek maradékai meghódoltak Gedáliás előtt, később azonban
fellázadtak ellene és megölték őt. Ez az utolsó Babilon ellenes lázadás azonban eleve
kudarcra volt ítélve. A gyilkosság a katonai vezetők és a nép körében is pánikot váltott ki.
Közös elhatározással Egyiptomba akartak menekülni és magukkal hurcolták a tiltakozó
Jeremiás prófétát is. Jeremiás nyilvánvalóvá tette a zsidók számára, hogy mind a gyilkosság,
mind a menekülés Isten akarata ellen való és Nabukodonozor büntetése kétség kívül utol
fogja érni őket. A próféta maga is valahol Egyiptom felé haladva, félúton, Táfnesben



245
veszítette el az életét. Könyvének elbeszélései és jövendölései ugyanis ekkortól szakadnak
meg. (II.Kir.25:23-26, Jer.41-43.fejezetek)
Nabukodonozor büntetése végül valóban utolérte Izrael menekülő fiait. Jeremiás 52:30
megemlíti, hogy Nabukodonozor 23. évében (ie. 582/581) ismét zsidó foglyok kerültek
Babilonba, mintegy 745-en. A próféta nem magyarázza meg az eseményt kiváltó okot, de
több kutató összekapcsolja ezt a fogságra vitelt Gedáliás meggyilkolásával. A Gedáliás utáni
júdabeli helyzetről már nem sok információ áll rendelkezésünkre.
Gedáliás pecsétje?
Lákis területén még 1935-ben egy agyagpecsétet találtak, amely felirata szerint „Gedálja,
az udvartartás fejének tulajdona”. A pecsét egyértelműen a város babiloni ostromát jelző
hamu-és törmelékrétege közül került elő, ezért kora ie.587/586-ra tehető. Ha a pecsét
tulajdonosa a Bibliában is említett Gedáliás, akkor a felirat szerint már a babiloni rombolás
előtt is előkelő pozíciót töltött be a jeruzsálemi udvarban.
A zsidók helyzete Babilonban
A babiloni területekre deportált zsidók kezdeti lelkiállapotát a 137. zsoltár mutatja be
kifejezően: „Babilon folyóvizeinél, ott ültünk és sírtunk, mikor a Sionról megemlékeztünk. A
fűzfákra, közepette, oda függesztettük hárfáinkat...Hogyan énekelnénk az Úrnak énekét
idegen földön?! Ha elfelejtkezem rólad Jeruzsálem. Felejtkezzék el rólam az én jobb
kezem...” (1-2,4-5)
A fogságba hurcolt közrendű zsidók helyzete azonban nem volt teljesen kilátástalan. Bár
messzire szakadtak őseik földjétől, úgy tűnik, hogy nagyobb csoportokban telepítették le
őket (Ezsdrás 2:59, Neh. 7:61), így közösségi életük hamarosan helyreállt. Sokan komolyan
vették Jeremiás próféta szavait arról, hogy a fogság hosszú évtizedeken át elhúzódik (szám
szerint pontosan hetven évig - lásd lentebb), ezért igyekeztek beilleszkedni a birodalom
hétköznapi életébe. „És igyekezzetek a városnak jólétén, amelybe fogságra küldöttelek
titeket, és könyörögjetek érte az Úrnak; mert annak jóléte lesz a ti jólétetek.” (Jer.29:7)
Mivel társadalmi helyzetük lehetőséget adott rá, földeket vettek vagy kereskedőházakat
építettek, többen komoly vagyonra tettek szert. Megtanulták a birodalom közvetítő



246
nyelvét, az arámit, de nem szakadtak el anyanyelvüktől, a hébertől sem, hiszen szent irataik
továbbra is ezen a nyelven íródtak. Szombatonként és ünnepnapokon előbb saját
házaikban, később külön erre a célra létrehozott épületekben gyülekeztek hitük
gyakorlására. Az áldozati rendszert felváltotta az igeolvasás és imádkozás. Ezek a
gyülekezőhelyek lehettek a későbbi zsinagógák elődei. A zsidó közösségek hamarosan
átvették a babiloni naptárrendszer egyes elemeit és a hónapok neveit is. Településeik belő
életét egyfajta „vének tanácsa” irányította. Erre utalnak a „Júda vénei”, illetve „fogság
vénei” kifejezések. (Ezék.8:1, 14:1, 20:1,3; Jer.29:1).
Ami Izrael népének nem sikerült saját hazájában a viszonylagos jólét idején, azt a fogság
próbája megérlelte: kialakult az Istenben újra bízó, hívő maradék. Azok a „jó fügék” (Jer.24.
fej.), akiknek leszármazottait Isten később visszavezette az Ígéret földjére. „Istennek célja
van azzal, ha próbát küld gyermekeire. Soha nem vezeti őket másképpen, mint ahogy ők is
választanák, ha látnák kezdettől fogva a véget és fel tudnák fogni a dicső célt, amelyet
betöltenek.” (E.G.W. im. 359.o.)
Babilon bukása
Jeremiás próféta pontosan megjövendölte, hogy a babiloni fogság hetven éven keresztül áll
majd fent. „És ez a föld pusztasággá csudává lészen, és e nemzetek a babiloni királynak
szolgálnak hetven esztendeig. És mikor eltelik a hetven esztendő, meglátogatom a babiloni
királyon és az ő népén az ő álnokságukat, azt mondja az Úr, és a káldeai földön, és
örökkévaló pusztasággá teszem azt” (Jer.25:11-12). Ez a kijelentés ismert volt a
birodalomban élő zsidó foglyok között, akik közül az igazán hívők számolták az éveket és
várták a szabadulást. Dániel próféta egyenesen Istenhez fordult imádságában, amikor
Jeremiás tekercsét olvasva felismerte, hogy a hetven év hamarosan lejár, mert attól félt,
hogy a zsidó nép bűnei miatt Isten szabadítása esetleg elmarad. (Dán. 9:1-2, 19). Jeremiás
fenti jövendölése ugyanakkor arról is bizonyságot tett, hogy a fogság vége egyben a
babiloni birodalom bukását is jelenti majd. A prófécia szövege arra utalt, hogy valamilyen
történelmi fordulattal, Isten ítéletével függ össze ez a váltás: "meglátogatom a babiloni
királyon és az ő népén az ő álnokságukat".
Ennek a történelmi váltásnak az előzményei visszanyúlnak az ie.7. század végére. Az
újbabiloni birodalom születésével egyidőben ugyanis egy másik hatalom is előtérbe került a



247
Közel-Keleten: az iráni fennsíkon élő médek királysága. Az asszír birodalom, mint közös
ellenség legyőzésére létrehozott méd-babiloni szövetség azonban nem bizonyult tartósnak.
A két nagyhatalom hamarosan egymás ellen fordult, hogy saját területeit tovább
gyarapítsa.
Az újbabiloni birodalom utolsó uralkodói (ie.562-539)
II.Nabú-kudurri-uszurt halála után fia, Amel-Marduk (bibliai neve Evil-Merodák) követte a
trónon. (ie.562-560). A Biblia szerint az ő idejében történt, hogy szabadon engedték a zsidó
Jójákint, aki Babilonban maradt ugyan, de legyőzött uralkodóként kezelték. (II.Kir.25:27
30). Amel-Marduk rövid uralkodásának feltehetően erőszakkal vetett véget sógora, Nergal
sar-uszur, aki talán azonos lehet a Jeremiás könyvében is említett magas rangú katonai
vezérrel (Nergál-Sárézer Jer.39:3,13). Négy éven belül azonban ő is meghalt, a trónt kiskorú
fia, Labasi-Marduk örökölte. Alkalmatlanság miatt azonban a babiloni nemesek hamarosan
leváltották és a helyére Nabú-naidot (Nabonidot), egy idős, előkelő harráni férfit tették
meg uralkodónak.
Nabú-naid (vagy Nabonid) (ie.556-539) kezdetben élvezte a káld nemesség és papság
támogatását. Édesanyja a híres harráni Szin templomának papnője volt, aki nagy hatással
volt fia nézeteire. Nabú-naid nagy hangsúlyt fektetett a hagyományok ápolására, igyekezett
megtalálni egyes szentélyek alapító leveleit, ezért „ásatásokat” kezdeményezett országa
több pontján. A helyi, babiloni Marduk kultusz helyett egy kozmopolitább istenség, Szin
kultuszát helyezte előtérbe, ami nagy ellenállást váltott ki, leginkább Marduk papsága
körében. A méd királyság belső viszályait felhasználva (perzsákkal való hatalmi harcok),
Nabú-naid elfoglalta a médek fennhatósága alá tartozó Harránt, ugyanakkor világossá vált
számára, hogy a perzsák élén álló II.Kürosz hamarosan az ő országa számára is veszélyes
lehet. Talán ez a fenyegetés (és a birodalmon belüli vallási meg nem értés) indította arra,
hogy birodalma súlypontját nyugat felé tolja. Uralkodása hatodik évében elhagyta Babilont
és tíz évre az arab sivatag egy oázisába, Témába vonult. Építkezésekbe kezdett és
kereskedelmi kapcsolatokat létesített országa gazdagítására. Fiát, Bél-sár-uszur (a bibliai
Belsacár) Babilonban hagyta társuralkodóként. Az újbirodalom napjai azonban már meg
voltak számlálva. Nabú-naid távolléte és viselkedése nyugtalanságot keltett országában. Az
uralkodó a szokásos újévi Marduk ünnepen sem jelent meg, ami a nép előtt is hitelesítette
volna uralmát. Emellett az országban gazdasági válság tombolt, az árak magasra



248
emelkedtek. Amikor végül az egyesített méd-perzsa seregek, II.Kürosz vezetésével
elindultak Babilon meghódítására, Nabú-naid villámgyorsan hazatért, de már későn. Sem
fiát, sem városát, sem országát nem tudta megmenteni.
Nabú-naid és Belsacár története sokáig ismeretlen folt volt a történészek számára. A görög
történetírók már nem tudtak Belsacár esetéről, csak a Biblia – és a később megismert
babiloni és perzsa dokumentumok – örökítették meg pontosan Babilon végnapjainak
dinasztikus hátterét.
Círusz (II. Nagy Kürosz ie. 559-530)
(Neve héberül Kores, elámul Kuras, perzsa nyelven Kuru, aminek jelentése: pásztor.) Círusz
azon kevesek egyike, akiről a Biblia – közel kétszáz esztendővel a fellépése előtt – Ésaiás
próféta által név szerint jövendölt.119 (Ésa. 45:1-4, 48:14-15) Az igehely szerint Círusz
ugyanolyan eszköze volt Istennek a babiloni birodalom megfenyítésében, mint korábban
Nabukodonozor Júda népének megbüntetésében. Ésa 45:4 külön kiemeli, hogy úgy lett
Isten eszköze, hogy ő maga nem is tudott erről. Círusz személye is azt bizonyítja, hogy bár
nem mindenki ismeri Isten szavát, mint tételes kinyilatkoztatást, a lelkiismeret szerint élve
mégis hozzájárulhat Isten terveinek megvalósulásához. Érdekes egybeesés, hogy a
történetírás is úgy tartja számon, hogy Círusz különösen felvilágosult uralkodó volt, aki
korát megelőzően türelmes és bölcs politikát folytatott soknemzetiségű nagybirodalmában.
Círusz apja, I. Kambüszész perzsa nemes, egy kis déli tartomány királya volt, míg édesanyja
a híres méd király, Asztüagész lánya, Mandané. Kürosz így előbb saját személyében, utóbb
valóságosan is egyesítette a méd és perzsa törzseket. Egyeduralma elismertetéséhez
azonban le kellett győznie tulajdon nagyapját, a méd Asztüagészt. Ie. 553 és 550/549?
között Kürosz két csatában is legyőzte a méd nagykirályt, majd megszervezte a méd-perzsa
királyságot (mai Irán). A mindent eldöntő utolsó csata helyszínén Kürosz egy várost
alapított, Paszargadait (jelentése: a perzsák helye, tábora). A perzsa medve, amely „egyik
oldaláról a másikra fordult” (Dán.7:5) (a médek túlsúlyát a perzsák fennhatósága követte)
hamarosan expanzióba kezdett. Ie. 547-ben a mesés Krőzus (Kroiszosz) országát, Lüdiát
foglalták el, ezután Kisázsia és a Kaukázus következett, majd ie. 539/538-ban Babilont is
utolérte Isten ítélete.
119 A legtöbb teológus tagadja a bibliai próféciák létezését. Ésaiás ezen fejezeteit egy ún. DeuteroÉsaiástól származtatják, aki ugyan a babiloni fogság után működött, de az ie. 7. századi próféta nevében írta



249
Kürosz uralkodásának 17. évében, ie. 539 nyarán indultak el az egyesített méd-elámi és
perzsa seregek Babilon ellen. A babiloni király, Nabú-naid, a veszély közeledtekor
felszólította a városokat, hogy isteneiket szállítsák a jól védett fővárosba. Parancsát csak
vonakodva teljesítették. A döntő összecsapásra szeptember-október körül került sor (Tisri
hónapban) a Tigris partján fekvő Opisznál. Kürosz győzőtt. A források alapján a további
eseményeket úgy rekonstruálhatjuk, hogy a méd-perzsa uralkodó ezek után Sippar erődjét
vette célba, ahol Nabú-naid is tartózkodott. A város a hónap 15. napján harc nélkül
megadta magát. Nabú-naid ekkor még megmenekült, de később elfogták és Perzsiába
hurcolták, ahol hamarosan meghalt. A méd-elámi-perzsa főseregek közben tovább vonultak
Babilon falai alá. A támadók cselhez folyamodtak. A Biblia szerint Babilon pusztulásában a
kulcs az volt, hogy „Isten kiapasztotta az ő forrását” (Jer.51:36). Hérodotosz, a Görög
perzsa háborúk című könyvében az alábbiak szerint magyarázza a város pusztulását:
„(Kürosz) lehet, hogy másnak a tanácsára, de lehet, hogy maga talált rá a
megoldásra...Serege egyik részét ott állította fel, ahol a folyó eléri a várost, a másik részét
pedig oda, ahol elhagyja. A katonáknak meghagyta, hogy ha majd a folyó vize kellőképp
leapad, gázoljanak át rajta és úgy hatoljanak be a városba. Ezután felsorakoztatta őket,
lelkesítő beszédet intézett hozzájuk, majd serege gyengébb részével elvonult...a folyó vizét
csatornával az akkor már elmocsarasodott tóba vezette, minek következtében a vízszint
egyre apadt, és a folyó átgázolhatóvá vált. Mikor a víz olyan sekély lett, hogy egy embernek
csak a combja közepéig ért, a folyó mellé rendelt katonák behatoltak a
városba...”(Hérodotosz: Görög-perzsa háborúk I. könyv, 191. rész.)
Az ostromlók a betöréskor csak kis ellenállásba ütköztek, Nabú-naid fiát, a társuralkodó
Belsacárt megölték. Maga Kürosz csak október-november körül (chesván hónapban) vonult
be ünnepélyesen Babilonba. A város lakosai szabadítót láttak benne, aki véget vetett az
újbabiloni birodalom nyomorúságos végnapjainak. Kürosz valóban nemes lelkű
uralkodónak bizonyult. Nabú-naid halálakor országos gyászt rendelt el, amelyben ő maga is
részt vett. A babiloni birodalom idején deportált népek számára pedig általános
szabadságot hirdetett.
Kürosz agyaghengere
meg feljegyzéseit.



250
Kürosz uralkodásának legjelentősebb dokumentuma 25 cm hosszú agyaghengere, amely
beszámol a város pusztulásáról és az uralkodó által kiadott „türelmi rendeletről”:
„(Marduk) valamennyi országa összességét megszemlélte, átkutatta, keresett egy
igazságos, szíve szerinti fejedelmet, aki megfogja a kezét...” „Amikor Babilónba békésen
bevonultam, ünneplés és öröm közepette...Marduk, a nagy úr, Babilón lakosainak
barátságos szívét megnyerte számomra szélesre, míg én naponta gondoskodtam
tiszteletéről. Nagyszámú csapataim Babilónban békésen vonultak fel s alá...Babilón
lakosait, (akik az Istenek aka)rata ellenére (szenvedtek), megszabadítottam az igától, amely
nem illett hozzájuk. Megrongált lakásaikat kijavíttattam, szenvedéésüket csillapítottam...”
„(Jeruzsálem városától) kezdve Assur és Susán városig...a Tigris folyón túl fekvő szent
városokig, amelyek (isten) lakásait régen alapították, az isteneket, akik bennük laktak,
helyükre visszavezettem, örök lakást adtam nekik. Az összes ember összegyűjtöttem,
lakóhelyükre visszatelepítettem.” (Ókori keleti történeti chrestomatia)
Kürosz korát meghaladóan nem akarta erőnek erejével perzsává tenni birodalmát. Az
elfoglalt területek legtöbb intézményét, szokásait és vallását tiszteletben tartotta. Babilon
elfoglalás után még kilenc évig élt. Ekkortól kezdve főleg a birodalom keleti határainál
harcolt és ezekben a csatákban veszítette el az életét is. Saját alapítású városában,
Paszargadaiban temették el egy egyszerű sírboltban. Életét és dicsőségét egyszerű felirat
őrzi: „Óh, ember, bárki légy és bárhonnan jössz, mert tudom, hogy jönni fogsz: én voltam
Kürosz, aki megteremtettem a perzsák birodalmát és Ázsia királyaként uralkodtam. Ne
sajnáld hát tőlem ezt a parányi földet, amely testemet fedi.”
A méd Dáriusz
A Biblia beszámolója szerint Babilon elfoglalása után – legalábbis a korábbi babiloni
területek élére – Kürosz egy már idősebb, előkelő, méd nemest nevezett ki uralkodónak
(alkirálynak?, társuralkodónak?) (Dán.5:31, Dán.9:1). A méd Dáriusz számára a hatalmat
tehát Kürosz biztosította, aki talán ezzel akarta jutalmazni őt Babilon elfoglalásában játszott
szerepéért. Jelenlegi történelmi tudásunk kevés arra, hogy a méd Dáriusz személyét
pontosan beazonosítsuk.
Az alábbiakban a kérdéssel kapcsolatban egy összefoglalást olvashatunk a tekintélyes
Ószövetség kutató professzortól, G. L. Archertől: „A kérdés...,hogy kicsoda is volt ez a méd



251
Dárius. Nincs olyan ókori történetíró, aki ezen a néven említeni őt. Viszont meggyőző,
egymást erősítő bizonyítékok mondják, hogy őt egy Gubaru nevű kormányzóval kell
azonosítani, akit az ékírásos feljegyzések és a görög történetírók egyaránt említenek, mint
akinek kulcsfontosságú szerepe volt Babilon elfoglalásában és az ezt követő
kormányzásban...Az ókori feljegyzésekben viszont találunk a személyével kapcsolatban
néhány fejtörést okozó ellentmondást is, melyek arra késztették az olyan kritikus tudósokat,
mint pl. H.H. Rowley, hogy kijelentsék: Gubarut lehetetlen a méd Dáriussal azonosítani.
Rowley érveit azonban cáfolta J.C. Whitcomb meggyőző munkája, a Darius the Mede
(1959). Whitcomb összegyűjtötte az összes ókori feliratot, amelyek említik az Ugbaru,
Gubaru és Gaubaruva neveket a Nabonid krónikában, a Contenau szövegekben, a Pohl
szövegekben, a Tremayne szövegekben és a behisztuni feliraton....Whitcomb bebizonyította,
hogy téves az a feltételezés, miszerint Ugbaru és Gubaru ugyanannak a névnek lett volna
kétféle írásmódja. A tévedésből fatális félreértések származnak. Ugbaru egy idősebb
hadvezér volt, aki Gutiumban volt kormányzó; ő tervezte meg Babilon elfoglalását azzal a
hadicsellel, hogy az Eufrátesz folyó vizét egy mesterséges csatornába vezetik...Az ékírásos
feljegyzések szerint, azonban Ugbaru csak néhány héttel élte túl a dicsőséges eseményt;
halálát minden valószínűség szerint egy korai betegség okozta. Halála után Círus egy
Gubaru nevű embert nevezett ki Babilon és Ebir-nári („a folyón túl”)
kormányzójának...Whitcomb még ezt is mondja: ’Meggyőződésünk, hogy Babilon és a
folyón túli terület kormányzója, Gubaru szerepel Dániel könyvében a méd Dárius
néven...Whitcomb idézi W.F. Albright megjegyzését a ’The Date and Personality of the
Chronicler’ c. írásában (JBL, 40:2,11): ’Nekem nagyon is valószínűnek tűnik, hogy amíg
Círusz egy európai hadjáratot vezetett, Gubaru valóban megkapta a királyi rangot a
’Dárius’ névvel együtt, ami talán egy óiráni királyi cím...” (Archer, G.L.: Az ószövetségi
bevezetés vizsgálata, KIA, Budapest, 2001. 461-462.o.)
Ie. 535 – az első rendelet hazatéréssel
A zsidó nép szabadulása a fogságra vitelhez hasonlóan fokozatosan ment végbe. Ha a
babiloni fogság kezdetét ie. 605-re tesszük, akkor a 70 év vége ie. 535-ben lehetett.120 A
Biblia szerint – méd Dáriusz után – Kürosz csak ekkortól kezdte meg egyeduralkodását, és
ekkor adta ki azt a rendeletet is, amely a zsidóság számára a hazatérés lehetőségét
120 Ezek az évszámok körülbelüli éveket jelölnek. A Biblia alapján egyedül a 70 év vehető bizonyosnak. A bizonytalanság abból fakad, hogy az egyelőre ismeretlen méd Dárius uralkodási éveit nem tudjuk



252
jelentette. (II.Krón. 36:22-23, vö. Ezsdrás 1:1-4). Ezsdrás könyve szerint Kürosz lehetővé
tette, hogy a zsidóság visszatérjen Jeruzsálembe, újra felépítse Jahve templomát és a
várost, azonban nem adott engedélyt a város falainak megépítésére, azaz a zsidók fővárosa
nem nyerte vissza önkormányzati jogát. Kürosz jóindulatát az is kifejezte, hogy a babiloni
kincstárból visszaadta a jeruzsálemi templom lerombolásakor elrabolt edényeket és
tárgyakat.121 Ezen kívül külön rendelkezett arról is, hogy a hazatérő zsidókat a perzsa
birodalomban maradó társaik anyagilag támogassák.
A hazatérést választó zsidók nem voltak túl sokan. Ezsdrás könyve felsorolása szerint kb.
50 000-en lehettek. (Ezsdrás 2:64-65) A többség az eltelt hetven év alatt kényelmesen
berendezkedett az idegen országban és nem vállalta a vándorlás, újrakezdés nehézségeit.
Sokan már itt is születtek és csak atyáik meséiből ismerték elvesztett otthonukat. A
hazatérők vezetője Zorobábel (perzsa nevén Sesbassár), Júda Dávid házából származó
fejedelme volt (I.Krón.3:17-19, vö. Ezsdrás 3:,8), aki mellett Jósua teljesített főpapi
szolgálatot.
A hosszú hónapokat igénybe vevő vándorlás után a nép elszéledt megpihenni Júda
városaiba, de már adományokat is kezdtek gyűjteni az Úr templomának megépítésére.
Ugyanebben az évben, a hetedik hónapban a nép fiai összegyűltek Jeruzsálemben, hogy
megünnepeljék a sátoros ünnepet. Hetven év után ez volt az első zarándok ünnep, amelyet
megtartottak. Ugyanekkor a templom udvarán felállították az áldozati oltárt. Innentől
kezdve helyreállt a reggeli és esti égőáldozatok szokása, noha a templomot csak két évvel
később kezdték el építeni. A közben eltelt idő alatt megrendelték és előkészítették a
templom építéséhez szükséges alapanyagokat. Amikor már minden a rendelkezésükre állt,
a léviták vezetésével megkezdték a munkálatokat. Az alapfalak készítése ünnepélyes
esemény volt, amelyre sokan egybegyűltek. „Nagy sokan pedig a papok és a léviták és a
családfők közül, a vének, akik látták az első házat, amikor alapot vetettek most e háznak az
ő szemük előtt, nagy felszóval sírtak, sokan pedig örömükben nagy felszóval kiáltottak. Úgy,
hogy a nép nem tudta megkülönböztetni az örömben való kiáltást a nép siralmának
megállapítani. 121 A források nem utalnak arra, hogy a frigyláda a babiloniak birtokába került Jeruzsálem ostromakor. Kürosz listáján sem szerepel, mint olyan tárgy, amelyet visszajuttatott a hazatérő zsidóknak. A felépülő második templom szentek szentjéből is hiányzott. Feltételezhető, hogy a frigyládát Jeruzsálem elhúzódó ostroma alatt rejtették el arra méltó személyek, hogy ne kerüljön a babiloniak kézbe.



253
szavától...” (Ezsdrás 3:12-13).
„Természetes volt, hogy szomorúság töltötte el az idős emberek szívét, amikor a sokáig
tartó megátalkodottság következményeire gondoltak. Ha ők és nemzedékük Istennek
engedelmeskedve végrehajtották volna Istennek Izraellel való szándékát, akkor nem
pusztult volna el a Salamon által épített templom, és nem lett volna szükség a fogságra...A
körülmények most megváltoztak. A szerető Isten ismét irgalmasan meglátogatta népét és
megengedte, hogy visszatérjenek saját földjükre. A múlt botlásai miatti szomorúságot nagy
örömnek kellett volna felváltania...Egyesek azonban nem vették észre Isten utat nyitó,
gondviselő intézkedéseit. Örvendezés helyett elégedetlenséget és csüggesztő gondolatokat
tápláltak magukban...A zúgolódás, a panasz és a kedvezőtlen hasonlítgatás sok emberre
csüggesztően hatott, és gyöngítette az építők kezét.” (E.G.W. i.m. 349-350.)
A zsidó nép hazatérése nem váltott ki osztatlan örömöt Júda földjén. Az északi országrész
területére az asszír, a déli királyság helyére a babiloni időktől kezdve vegyülékes, idegen
népeket telepítettek be a hódítók. Ezek a jövevények – részben keveredve a helyben
maradt zsidósággal – az évtizedek, évszázadok alatt berendezkedtek és saját földjükként
tekintettek új otthonukra. A zsidók megérkezése megzavarta az addig kialakult viszonyokat.
Sokan attól tartottak, hogy hamarosan zsidó befolyás alá kerülnek. Ravaszul előbb úgy
próbálták feltüntetni magukat, mintha ők maguk is „zsidók” lennének, legalábbis hitük
szerint. Miután azonban a zsidó vének, akik okultak a múlt hibáiból, mereven elzárkóztak
minden hitbeli közösség felvállalásától, a tartomány szamaritánus népe nyíltan a zsidók
ellen fordult. Több levelet is eljuttattak a perzsa udvarba, amelyben azzal vádolták meg a
Jeruzsálemet építőket, hogy nemcsak a templomot, de a város falait is javítgatni kezdték.
(Ezsdrás 4:12). „Mostan tudtára legyen a királynak, hogy ha ez a város megépíttetik és a
kőfalak elkészülnek, adót, rovást és úti vámot nem fognak fizetni, s a királyok jövedelmét
megkárosítják...nézzen utána valaki atyáid történetének könyvében és meg fogod találni a
történetek könyvében, és megtudod, hogy e város visszavonó és királyokat és
tartományokat megkárosító város volt, s hogy eleitől fogva lázadások történtek abban,
ezért pusztíttatott is el a város. Tudatjuk mi a királlyal, hogy ha ez a város megépül és a
kőfalak elkészülnek: ennek miatta birtokod a folyóvizen túl nem lészen” (Ezsdrás 4:13,15
16).
Ennek hatására a perzsa birodalom akkori uralkodója, feltehetően Ál-Smerdis (bibliai neve
Artaxerxész, Ezsdrás 4:6-24) ie. 522 körül leállíttatta a jeruzsálemi templom újjáépítését.



254
„Akkor megszűnt az Úr házának építése, mely Jeruzsálemben van, és szünetelt Dárius,
Persia királya uralkodásának második esztendejéig.” (Ezsdrás 4:24).
Ál-Szmerdisz (ie. 522)
II.Kürosz fia, Kambüszész Egyiptom meghódításával tovább bővítette a perzsa birodalmat.
Rövid uralkodása végére esett a mágus Gaumata lázadása, aki Kambüszész egyébként
korábban már meggyilkolt testvérének adta ki magát. Éppen ezekben a zavaros
hónapokban ie.522 körül juthatott el a zsidókat feljelentő vádaskodók levele a perzsa
udvarba. Gaumata, aki meglehetősen gátlástalan volt eszközeiben talán a szokottnál is
éberebben figyelte potenciális ellenfeleit, így szigorúan betiltotta a zsidók építkezését,
amelyet önállósági törekvésként értékelhetett.
Ie.520 – a második rendelet, hazatérés nélkül
Az építési munkák végül nem sokáig szüneteltek. A kor két prófétája, Aggeus és Zakariás
szónoklatai hatására a zsidók tovább folytatták az Úr háza helyreállítását. A munkálatok
nem maradtak titokban, ezért hamarosan újabb feljelentés indult a perzsa udvarba. Isten
gondviselése azonban úgy alakította, hogy a jeruzsálemiek ellen írt levél már Dárius király
(a történelemben I. Dareiosz) kezébe érkezett meg. A nagykirály bölcsen rendelkezett
ebben a kényes kérdésben: megparancsolta, hogy nézzenek utána a királyi levéltárban,
van-e jogalapja a zsidók építkezésének. Círusz ie. 535-ös rendeletét felfedezve Dárius király
határozott hangon adott utasítást a jeruzsálemi templom építésének folytatására.
„Hagyjátok, hadd épüljön meg Istennek ama háza! A zsidók helytartója és a zsidók vénei
építsék meg Istennek ama templomát a maga helyén...És megparancsolom azt is, hogy
valaki e rendelést megszegi, annak házából szakíttassék ki egy gerenda s felállíttatván
szegeztessék reá, háza pedig szemétdombbá tétessék emiatt.” (Ezsdrás 6:7, 11).
I. Dareiosz (ie.522-486)
Dareiosz Kürosz távolabbi rokonságába tartozott. Uralkodása a perzsa birodalom fénykora
volt. Hat perzsa nemes és csapataik segítségével előbb leverte Gaumata mágus lázadását,
majd a birodalom más részein is biztosította trónját. Országa határait keleten az Indusig
terjesztette, nyugaton elérte a kisázsiai görög városokat, de az európai görög
városállamokkal szemben alul maradt (ie. 490 Marathon). Visszatérve a Kürosz szabta
irányhoz birodalma népeit a tolerancia jegyében kormányozta. Húsz nagyobb tartományra



255
(szatrapia) osztotta birodalmát. Egy-egy tartomány élén az uralkodó által kinevezett
tartományúr (szatrapa) állt, aki egyben polgári és katonai vezető is volt. Korát meghaladó
gazdasági érzékkel a teljes birodalomra kiterjedően egységes súly - és mértékrendszert
vezetett be. Értékálló ezüst és aranypénzt veretett (dareikosz). Hatalmas adókat vetett ki
népeire, amelyet szigorúan be is hajtottak. A kincstárba befolyt összegek egy részét királyi
városok építésére (Szúza, Perszepolisz), valamint az út- és csatornahálózat bővítésére
használták. A hadsereg magvát az előkelő perzsa családok fiaiból álló tízezer „halhatatlan”
adta, akik egyben a király megbízható testőrségét is alkották. (Nevüket onnan kapták, hogy
létszámuk mindig tízezer volt, ha valaki meghalt, azonnal újat választottak a helyére.).
Dareiosz uralkodása idején kezdett elterjedni Perzsiában a zoroasztrizmus.
A behisztuni felirat
A fogság utáni időszak egyik legjelentősebb szövegforrása a behisztuni felirat, amely
kronológiai támpontokat ad I. Dareiosz uralkodásának első éveihez. A háromnyelvű szöveg
(óperzsa, elámi, babiloni) és figurális ábrázolás kb. 100 méteres magasságban emelkedik
egy ókori út fölé, mintegy 25 méterszélességben és 15 méter hosszúságban. A felirat 5
oszlopban meséli el Dareiosz hatalomra jutását és harcait ie. 519-ig. A reliefen maga
Dareiosz is megjelenik. A felirat szövegének megfejtését elsősorban Henry Rawlinsonnak
köszönhetjük. A behisztuni felirat adatait összevetve a korról szóló egyéb történeti
feljegyzésekkel egyértelművé válik, hogy Dareiosz persza király hatalomra kerülésének éve
ie. 522 volt.
A perzsa uralkodó támogatásával a fogság utáni, zorobábeli templom így ie. 516-ban
elkészült. (Ezsdrás 6:15) (Az első templom pusztulása, ie.586, és a második templom
felépítése, ie.516 között tehát szintén 70 év telt el).
Ie. 474 – válság Xerxész idején
Ezsdrás könyve történeti leírásába a 6. fejezet után beékelődik Eszter könyvének
cselekménye.
„...azoknak a zsidóknak, akik a menekülésre szóló üzenetet nem fogadták meg, rettenetes
válsággal kellett szembenézniük. Mivel nem voltak hajlandók az Isten által nyújtott
menekülési lehetőséggel élni, most a halállal kellett szembenézniük” (E.G.W.i.m. 373.)



256
A rövid könyvben foglalt események Ahasvérus (a történelemben Xerxész) perzsa uralkodó
3. (ie.483) és 12. éve közt (ie.474) zajlódtak Szúzában, a perzsa királyok egyik palotájában. A
történet szerint Xerxész – feltehetően görög – hadjáratainak kudarca után visszavonult
háremébe. Korábban kegyvesztett főfelesége helyére új asszonyt keresett népe lányai
között. Isten úgy alakította, hogy a király szemei előtt egy zsidó lány, Eszter vált kedvessé,
aki eltitkolva származását az uralkodó háremébe került. Gondviselője, Márdokeus, aki az
ie.597-es fogolycsapattal érkezett a babiloni birodalomba (Eszter 2:6), minden nap
meglátogatta és tanácsokkal látta el őt.
Márdokeus megőrizte ősei hitét, ezért nem hajolt meg a királyi udvar akkoriban
nagyhatalmú kegyence, Hámán előtt. Hámán személyes sértettségéből politikai ügyet
kovácsolt és elhatározta, hogy bosszút áll a zsidó Márdokeuson és egész népén. „És mondta
Hámán Ahasvérus királynak: Van egy nép, elszórva és elkülönülve a népek között, országod
minden tartományában, és az ő törvényi különböznek minden nemzetségtől, és a király
törvényeit nem teljesíti; a királynak bizony nem illik úgy hagyni őket” (Eszter3:8) A
könnyelmű Xerxésztől parancsot szerzett arra, hogy a zsidókat a birodalom teljes területén
kiirtsák Adar hónap (február-március) tizenkettedik napján.
A zsidó nép gyászba borult, böjttel és imádsággal keresték Isten szabadítását. Márdokeus
bizonyos volt abban, hogy Eszter kulcsszereplő lehet a menekülésben. „...és ki tudja, talán e
mostani időért jutottál királyságra?”(Eszter 4:14). A királyné tudta, hogy ha hívás nélkül
keresi fel férjét, az akár életébe is kerülhet. Azonban három napi böjt és ima után Istenben
bízva Xerxész elé járult, hogy megmentse népét. Eszter nem vakmerőségből jelentette ki:
„...ha azután elveszek, hát elveszek.” (Eszter 4:16). Eszter, mint Márdokeus fogadott lánya,
jól ismerte ősei történeteit és Isten mindenhatóságát. Egyedül a Teremtőben bízott, így
tudott úrrá lenni természetes félelmén „Mert általad táboron is átfutok, és az én Istenem
által kőfalon is átugrom.” (Zsolt.18:30).
Eszter nemcsak mélyen hívő ember, de okos asszony is volt. Jól ismerte Xerxészt. Ezért
kérését nem azonnal adta elő, csak miután látta, hogy szépsége, kedvessége és szeretete
teljesen hatalmába kerítette az uralkodót. Xerxész, aki hajlamos volt arra, hogy zabolátlanul
adja át magát indulatainak, pillanatok alatt fordított az események állásán. Ennek oka
ismét a gondviselés fontosságára mutat rá – részben az volt, hogy Xerxész egyik éjjel



257
álmatlanságban szenvedve országa krónikáit olvastatta föl magának. Az egyik feljegyzésből
kiderült, hogy korábban egy Márdokeus nevű ember megmentette a király életét, mert
leleplezett egy az udvarban szőtt összeesküvést. Márdokeus akkori jutalma elmaradt, most
viszont Xerxész azonnal pótolni akarta a mulasztását. Hámán nagy bosszúságára az általa
gyűlölt Márdokeus a király parancsára hatalmas megtiszteltetésben részesült. Az egész
zsidó népet érintő fordulat pedig akkor következett be, amikor Eszter Xerxész hirtelen
támadt kegyességét felhasználva kegyelmet kért önmagának és népének. Az uralkodó
számára csak ekkor derült ki felesége származása és Hámán ármánykodása. Végtelen
haragja azonnal lesújtott korábbi kegyencére, aki – és ez sem véletlen – azon az akasztófán
fejezte be életét, amelyet ellenségének, Márdokeusnak szánt.
Bár a perzsák törvénye megmásíthatatlan volt, Xerxész szabad kezet adott immár
Márdokeusnak és Eszternek arra, hogy védjék meg népüket, ahogy akarják. Így az Adar hó
12. napjára szánt zsidóirtás a visszájára fordult. A zsidók megvédhették magukat a rájuk
támadóktól. Innentől kezdve a vidéki zsidók Adar 14-ét, a Szúzában élők Adar 15-ét
megtették az öröm és szabadulás emléknapjává, amikor ajándékokat is küldtek egymásnak.
Az ünnep neve Purim lett, ami a Púr, azaz a sorsvetés többes száma. Hámán ugyanis
sorsvetéssel döntötte el, hogy mely napon kell majd a zsidókat megölni.
Eszter könyve – bár nem fordul elő benne Isten neve – hatalmas bizonyságot tesz arról,
hogy az emberi életben semmi sincsen véletlenül. Isten tartja kezében a történelem és
egyes emberi sorsok kuszának tűnő szálait és gondviselése emberileg kiszámíthatatlan
fordulatokat hozhat egy-egy esemény menetében.
Xerxész (ie.485-465)
Xerxész, Dareiosz fia, már apja életében 12 éven át volt Babilon alkirálya. Kegyetlenül
megtorolt minden felkelést, majd kilátástalan háborúba keveredett az európai görögséggel.
(ie. 480 szalamiszi, ie.479. plataiai vereségek). Kudarcos katonai akciói után visszavonult és
a királyi városok: Szúza, Perszepolisz építésének szentelte magát. Hirtelen felhevülő
jellemének Hérodotosz is emléket állított a Görög-perzsa háborúk című könyvében: „Van a
hellészpontoszi Kherszonészoszon Szésztosz és Madütosz városa között Abüdosszal szemben
egy sziklás földnyelv amely mélyen benyúlik a tengerbe; ezen a helyen feszítették keresztre



258
az athéniak nem sok idővel Xerxész hadjárata után - amikor már Xanthipposz, Ariphrón fia
volt az athéni vezér - azt a perzsa Artaüktészt, aki Szésztosz városának volt a helytartója, és
aki asszonyokat gyalázott meg Elaiuszban, Próteusz szentélyében. Erre a földnyelvre vertek
két hidat a mesteremberek Abüdoszból kiindulva; az egyikhez a phoinikok fehér lenből, a
másikhoz meg az egyiptomiak büblosznádból készült köteleket használtak. A híd hosszának
megfelelő távolság Abüdosztól a földnyelvig hét sztadium. Már készen volt a híd, amikor
egy hatalmas vihar szétszaggatta és tönkretette az egészet. Ahogy ezt meghallotta Xerxész,
nagyon fölháborodott, és megparancsolta, hogy büntessék meg háromszáz korbácsütéssel
a Hellészpontoszt és vessenek bilincseket a tenger mélyébe. Hallottam azt is, hogy ezenkívül
még szégyenbélyegeket is süttetett a Hellészpontoszra. Azok, akik megkorbácsolták a
tengert, a király parancsára ilyen barbár és istentelen szavakat szóltak hozzá: ’Te keserű víz,
a Nagykirály büntet így téged, mert gonosz voltál hozzá, bár ő semmi rosszat sem tett
veled. Xerxész király mégis átkel majd rajtad, akár akarod, akár nem; de te
megérdemelnéd, hogy senki se áldozzon neked többet, mert szennyes és keserűen sós
vagy!’ (Görög-perzsa háborúk, VII. könyv, 34-35)
Márdokeus neve egy ékírásos táblán
A Berlini Múzeumban A. Ungnad professzor még a II. világháború idején egy olyan
agyagtáblára bukkant, mely szerint egy Marduka nevű férfi (a Márdokeus név babiloni
átirata) magas állami tisztséget töltött be Szúzában Xerxész uralkodása alatt. Rangja 'sipir'
arra utal, hogy befolyásos tanácsadó volt. Nevének korabeli népszerűségét mutatja, hogy a
nippuri 'Murashu és Fiai' üzletház I. Artaxerxész idejéből származó feljegyzéseiben 60 zsidó
személy nevével találkozunk és ezek közül 6 különböző zsidó viselte a Márdokeus nevet.
Valamennyien röviddel az Eszter könyvében feljegyzett események után születhettek. A
nippuri kereskedelmi dokumentumokból ugyanakkor azt a következtetést is levonhatjuk,
hogy ezekben az időkben a zsidók helyzete kedvező volt a birodalomban, még befolyásos
üzletházat is működtethettek.
Ie.457 – harmadik rendelet hazatéréssel
A zsidóság kiirtását tervező rendelet feltehetően többeket szembesített azzal, hogy az
eddig békésnek tűnő perzsa birodalom mennyire veszélyessé válhat. Talán ez idézte elő a
fogságból való hazatérés második hullámát. (Ezsdrás könyve 7. fejezet). A hazatérők
néhány ezres csapatát Ezsdrás pap és írástudó vezette. (Neve a héber ’ezer’, azaz segítség



259
név arámi formája).
Érdekes, hogy amikor először felsorakoztak a hazatérő családok, Ezsdrás nem talált
közöttük sem papokat, sem lévitákat. Csak Ezsdrás külön felszólítására csatlakoztak
hozzájuk néhányan. (Ezsdrás 8:15-20). Artaxerxész király (történelmi neve I. Artaxerxész) 7.
évében (ie. 457), öt hónapos vándorlás után érkeztek meg Jeruzsálembe. Az uralkodó
ugyanekkor egy rendeletet is kiadott, amelyben engedélyt adott Jeruzsálem falainak
megépítésére, azaz a város újra visszakapta önrendelkezési jogát (vö. Dán.9:24-27).
I. Artaxerxész (ie.465-424)
I. Artaxerxész uralkodása alatt a perzsa birodalom hanyatlásnak indult. Apja, Xerxész,
gyilkosság áldozata lett, az inrtikák állandósultak az udvarban. Az ország stabilitását külső
támadások és belső forrongások gyengítették. Az uralkodó személyesen már nem vezette
seregeit. A fennmaradt korabeli források alapján arra következtethetünk, hogy Artaxerxész
birodalmában a zsidók jól éltek és lehetőséget kaptak a gazdasági előmenetelre is (nippuri
levéltár agyagtáblái).
Hazatérése után Ezsdrás a lelki és fizikai újjáépítés oszlopa lett. „Mert Ezsdrás erős szívvel
törekedett keresni és cselekedni az Úr törvényét, és tanítani Izraelben a rendeléseket és
ítéleteket.” (Ezsdrás 7:10).
Az lelki megújulás egyik fontos eleme az volt, hogy a nép elkötelezte magát a pogányoktól
való teljes elkülönülésre, így idegen származású feleségeiket elbocsátották. A múltban az
idegen feleségek idegen isteneket hoztak magukkal és ez okozta a nép megátalkodott
istentelenségét. Ezsdrás és Izrael vezetői ezért most különösen fontosnak tartották, hogy
ezt a bűnt végleg kiirtsák a zsidóság köreiből. (Ezsdrás 9-10. fejezet).
Ie.444 – harmadik hazatérés, rendelet nélkül
Zsidók nagy tömegei ezek után már nem tértek haza az anyaországba. Sokan maradtak a
Perzsa birodalom belső területein és Egyiptom egyes városaiban. A Biblia már csak egy
hazatérést említ meg, amely nem méreteivel tűnt ki (csak néhány százan voltak), hanem
hatása miatt vált emlékezetessé.



260
Artaxerxész király egyik főpohárnoka, a zsidó Nehémiás, Szúza várában szolgált az uralkodó
közvetlen környezetében. (Nevének jelentése: „Jahve vigasztalása”). Bár távol élt eredeti
hazájától, sokat gondolt Jeruzsálemre és minden hírt figyelemmel kísért, ami szeretett
városáról szólt. Amikor megtudta, hogy Ezsdrás hazatérése és a kapott királyi engedély
ellenére a szent város falai továbbra is romokban állnak, mélyen megrendült. Hónapokon
keresztül imádkozott Istenhez és hangulata nyomottá vált. Szomorúsága feltűnt az
uralkodónak, aki gyanakodva firtatta annak okát. Nehémiás ijedten, de őszintén vallotta
meg az uralkodó előtt, hogy mi bántja szívét. Akkoriban nem volt szerencsés dolog gyanút
ébreszteni az állandó intrikák szövevényében élő uralkodóban. Isten azonban itt adott
lehetőséget arra, hogy Nehémiás korábbi imái beteljesedjenek. Artaxerxész szimpátiája
felébredt Nehémiás és népe felé, így egy olyan kérdést szegezett főpohárnokának, amely
szinte határtalan volt: „Mi az, amit kívánsz?” (Neh.2:4)
Nehémiás átérezte a pillanat súlyát és felelősségét. Sok hónapos imádságának hátterén
elegendő volt felfohászkodnia Istenhez, hogy bölcsességet kérve tőle jó választ adjon a
királynak. Szavaiból kiderül, hogy nemcsak az ima, de a tettek embere is volt. Ritka, hogy ez
a két tulajdonság ilyen tökéletes arányban és harmóniában legyen meg egy emberben.
Nehémiás soha nem sajnálta arra az időt, hogy Istent keresse, ugyanakkor abban is hitt,
hogy az ima mellett neki magának is meg kell feszülnie ahhoz, hogy eredményt érjen el. Az
uralkodó elé tárt aprólékos válasza jól tükrözi, hogy mennyire foglalkoztatta korábban is a
hazatérés kérdése. A királytól engedélyt kért hosszabb jeruzsálemi tartózkodásra
(Artaxerxész helytartói rangot adott neki), az utazáshoz menleveleket és katonai kíséretet
igényelt, ezen kívül azt is elérte, hogy az uralkodó erdejéből fát vágathasson a jeruzsálemi
építkezésekhez.
Nehémiás és néhány száz fős kísérete ie. 444-ben tért haza Jeruzsálembe (Neh.2:1). Az első
napokban titokban tartotta jövetele célját. Jó érzékkel nem egy külső paranccsal, hanem a
lelkek ébresztgetésével kívánta elérni célját. Éjjel, egyedül járta körül a város határát, hogy
meggyőződjön a falak állapotáról. Csak akkor tárta a nép vezetői elé az építkezésre
vonatkozó terveit, amikor látta, hogy már megnyerte őket ügyének. „Ekkor mondtam nekik:
Ti látjátok a nyomorúságot, amelyben mi vagyunk, hogy Jeruzsálem pusztán hever és kapui
tűzben égtek meg; jertek, építsük meg Jeruzsálem kőfalait, és ne legyünk többet gyalázatul!
És megjelentettem nekik az én Istenemnek rajtam nyugvó jó kegyelmét és a király beszédit



261
is, amelyeket nékem szólt, és mondták: Keljünk fel és építsük meg! És megerősítették
kezeiket a jóra.”(Neh.2:17-18).
Nehémiás praktikusan osztotta be az építőmunkásokat. Sokan saját házaik előtt
erősítgették a városfalakat. A kőfalak építése azonban „viszontagságos időkben” zajlott
(vö.Dán.9:25). A környező népek főemberi, különösen Szamária kormányzója, Szanballat, az
ammonita Tóbiás és az arábiai Gesem nem nézték jó szemmel a zsidók megerősödését.
Többféle módon próbálták megakadályozni a munkálatokat:
11. gúnyolódtak (Neh.4:1-3)
12. nyílt ostrommal fenyegetőztek (Neh.4:8)
13. vádaskodtak. Azt állították, hogy Nehémiás király akar lenni (Neh. 6:5-6). Érdemes
kiemelni azt az apró mozzanatot, hogy a Jeruzsálembe is beküldött vádaskodó levél
nyitva volt – azaz számítottak rá, hogy Nehémiás mellett még mások is beleolvasnak
majd, így megbontják az építők egységét.)
Többen a zsidók közül is csüggesztő szavakkal hátráltatták az építkezést: „És mondták a
zsidók: Fogytán van ereje a teher-hordóknak, a rom pedig sok, és mi képtelenek vagyunk
építeni a kőfalat...És lőn, hogy eljöttek hozzánk mindenfelől a zsidók...,és nékünk tízszer is
elmondták: Térjetek haza! ” (Neh.4:10, 12).
Nehémiás minden problémára talált ellenszert, a legtöbb esetben pedig nem foglalkozott
az őt hátráltató emberekkel. Négyszer is előfordult, hogy színleg tárgyalni hívták a városon
kívülre, de nem ment el. (Neh.6:1-4). Viselkedése jó példa arra a céltudatosságra, amelyre
Isten ügyében szükség van. Nehémiást semmi és senki nem tántoríthatta el feladatától.
A legárnyaltabb csel kétség kívül azonban az volt, amikor egy zsidó főember azzal az álhírrel
ijesztgette Nehémiást, hogy hamarosan orgyilkosok törnek életére. Mintha csak védeni
akarta volna, arra ösztökélte Nehémiást, hogy rejtőzzön el a templom szentély részében.
Nehémiás, aki mindig alaposan igyekezett megvizsgálni, hogy mi jön az Úrtól és mi nem,
ekkor felismerte, hogy „jóakarója” nem Istentől jön. „Én pedig mondtam: Avagy ily
férfiúnak, mint én vagyok, illik-é futni? Hát ilyen lévén, mint én, beléphet-e valaki a
templomba, élvén? Nem megyek!”(Neh.6:11).
„Sátán mindig támadja azokat, akik Isten művét és ügyét igyekeznek előrevinni...mindig



262
újult erővel támad, még ki nem próbált eszközöket használva. Leginkább azonban titokban
végzett munkájától kell félni, amelyet a magukat Isten műve barátainak vallókkal hajtat
végre. A nyílt támadás – ha heves és kegyetlen is – sokkal kevésbé veszélyes Isten ügye
számára, mint azok titkos ellenségeskedése, akik csak mondják, hogy szolgálnak Istennek,
de a szívük mélyén Sátán szolgái.” (E.G.W. i.m. 408.o.)
Nehémiás tudta, hogy ha bárki őt Isten törvénye ellen való dologra biztatja, az nem
képviselheti Istent. Ezt az alapelvet mind az Ó- mind az Újszövetség is megfogalmazza: „A
tanításra és bizonyságtételre hallgassatok! Ha nem ezzel összhangban szólnak, akkor nincs
bennük világosság” (Ésa 8:20 – értelmi fordítása).; „De ha szinte mi, vagy mennyből való
angyal hirdetne is néktek valamit azon kívül, amit néktek hirdettünk, legyen átok.” (Gal.1:8)
A kőfalakon dolgozók – egyik kezükben fegyvert, másikban szerszámot tartva – végül
ötvenkét nap alatt végére értek a munkáknak. Jeruzsálem ismét védhető, erős falú várossá
vált (Neh.6:15).
Az újjáépítés három nagy ellensége
Szanballatról egy arámi nyelvű elephantinei papirusz beszél. A perzsa birodalom
kormányzója volt Szamária tartományban, I. Dareiosz idején. Ez a tény magyarázatot ad
arra is, miért volt olyan különösen veszélyes ellenfele a zsidóknak.
Az ammonita Tóbiás egy nagyon híres ammonita család feje volt, palotájának romjai még
ma is láthatóak Észak-Jordániában. Az egyiptomi el-Fajjúm közelében talált Zénón
papiruszok, melyek a későbbi ptolemaidák korából származnak, úgy említik Tóbiást és
családját, mint akiknek kiterjedt kereskedelmi kapcsolataik vannak Egyiptommal. Azaz
Nehémiás másik ellenfele is több lehetett, mint egy szomszédos ország közönséges polgára.
Befolyásos körökhöz tartozott, akik nem szívesen látták, hogy Júda újra erős nemzetté
válik.
Az arábiai Gesemet is sikerült azonosítani egy i.e.5. századból, Arábiából származó
midiánita felirat révén.
Félelmetes, hogy Isten mennyire pontosan megőrizte azok nevét és emlékét, akik ebben az
időben hátráltatták az ő művének beteljesedését. A kor prófétája, Malakiás nagyon
kifejezően ezt úgy foglalja össze, hogy az Úr sok esetben csak „figyel és hallgat”, de egy
emlékkönyvben megörökíti a jók (és rosszak) nevét. (Mal.3:16)



263
Lelki reformáció
Nehémiás gondot fordított szociális és vallási kérdésekre is. Már a kőfal építése idején
felháborította, hogy a hazatért szegény zsidó családok közül több is teljesen eladósodott.
Előbb csak földjeiket, később önmagukat és gyermekeiket kínálták fel a gazdagabbaknak
gabonáért és pénzért cserébe. „Felette nagy haragra gerjedtem azért, mikor kiáltásukat s e
dolgokat hallottam. És magamba szállva, gondolkodtam erről, és megfeddtem az
elöljárókat és főembereket, ezt mondván nekik: Ti a ti atyátokfiaival szemben
uzsoráskodtok! És szereztem ellenük nagy gyűlést; És mondtam nekik: Mi megváltottuk a
mi atyánkfiait, a zsidókat, akik a pogányoknak eladattak, a mi tehetségünk szerint; és ti is
meg akarjátok venni a ti atyátokfiait, s ők nékünk adják el magukat?! És hallgattak és nem
tudtak felelni semmit. És mondtam: Nem jó dolog ez, amit ti cselekesztek.” (Neh.5:6-9a).
Nehémiás feddő beszéde és példája végül jó hatással volt Izrael előkelőire, akik elengedték
a szegények tartozásait.
Nehémiás helytartó és Ezsdrás pap a lelki megújulás elősegítésére elrendelték a mózesi
törvények tanítását. A jeruzsálemi templomban összegyűlt férfiak, nők és gyermekek előtt
a léviták Isten törvényét magyarázták: „Olvastak pedig a könyvből, Isten törvényéből
világosan, s azután magyarázták, és a nép megértette az olvasottakat.” (Neh.8:8).
Megünnepelték a nagy engesztelési napot, majd a sátoros ünnepet is. A nép nyilvános
bűnvallomást tett, sokan böjtöltek, gyászba öltöztek bűneik miatt, mások ekkor hozták meg
azt a döntést, hogy elválnak idegen származású feleségeiktől. A legtöbben egy pecsétes
írást is aláírtak, amelyben kötelezték magukat Isten minden törvényének megtartására:
különös tekintettel a vegyes házasságok tilalmára, a szombat megtartására és a papi
jövedelmek, valamint a tized megfizetésére (Neh.10:29-39).
Nehémiás második helytartói szolgálata
Nehémiás tizenkét évig volt helytartó Jeruzsálemben és ezalatt nem vett el semmilyen
juttatást, ami munkájáért járt volna. Sőt, ő maga is dolgozott a kőfalon és naponként
munkásokat látott vendégül asztalánál (Neh.5:14-18.). Szolgálati idejének lejárta után
visszament a perzsa udvarba, majd „napok múltával” (Neh.13:6) újra hazatért
Jeruzsálembe.



264
Második hazaérkezésekor több hitelvi dologban – épp azokban, amelyekre a nép korábban
írásos esküt is tett – ismét fel kellett emelnie a szavát. Többen vegyesházasságokat
létesítettek, ammonita, moabita és asdódi (volt filiszteus város) asszonyokat hoztak Izrael
földjére. Még a főpap családja is rokonságba került a szamáriai helytartóval, Szanballattal.
Nehémiás meglehetősen speciális lelkigondozása végül orvosolta a helyzetet: „Annakokáért
feddődtem velük, és megátkoztam őket, és megvertem közülük néhányat, és megtéptem
őket, és megeskedtem őket Istenre: Bizony ne adjátok leányaitokat az ő fiaiknak, és ne
vegyetek leányaik közül feleséget fiaitoknak és magatoknak.”(Neh.13:25).
A szombat valódi megtartása szintén feledésbe merült: „Azon napokban láttam Júdában,
hogy sajtót taposnak szombatnapon és gabonát hoznak be, szamarakra rakván, sőt bort,
szőlőt, olajat is és mindenféle terhet behoznak Jeruzsálembe szombat napon, és
bizonyságot tettem ellenük, amely napon eleséget árultak. Tírusiak is lakoztak a városban,
akik hoztak halat és mindenféle árut, amelyeket eladtak szombatnapon Júda fiainak
Jeruzsálemben.” (Neh.13:15-16.) Nehémiás ebben az esetben is csak radikális fellépéssel
tudott véget vetni a helyzetnek: előbb péntek estétől szombat estig bezárták Jeruzsálem
kapuit, később a kapuk előtt táborozó árusokat is szétzavarták.
A harmadik problémás terület a papi jövedelmek kérdése volt. A nép annyira elhanyagolta
a léviták részét, hogy azok többsége szétszéledt a mezőkre dolgozni. Nehémiás megfeddte
Izrael előljáróit, beszedette a tizedet, majd arról is gondoskodott, hogy ezeket a javakat
arányosan osszák szét Isten munkásai között.
A korszak vége
Nehémiás könyvével lezárul Izrael ószövetségi történelme. A prófétai könyvek közül még
Dániel és Malakiás könyvét tudjuk ehhez a korszakhoz kapcsolni.
- Dániel könyve, bár a babiloni fogság idején keletkezett, de nagy vázlatpróféciái
előre jövendöltek a görög, médo-perzsa és római birodalomról. (Lásd részletesen
Dániel könyve főiskolai jegyzet).
- Malakiás könyve feltehetően a legkésőbbi ószövetségi könyv. Szövegében már
semmi nem utal a babiloni fogságra. A próféta – Nehémiás könyvéhez hasonlóan – a
zsidó nép által elkövetett bűnöket, visszaéléseket ostromolja, (Mal.2:8 vö. Neh.



265
13:29, Mal.2:11-12 vö.Neh.13:23-25, Mal.3:8-10 vö. Neh.13:10), próféciái (Mal.3. és
4. fejezet) pedig összekapcsolják az Ó- és Újszövetséget.
Nehémiás korától az Újszövetség koráig hátralévő mintegy 400-430 évet
(intertestamentális kor) részleteiben azonban már nem érintik a Biblia szövegei.



266