---
master_file: "[[@AkosKarolyVasarnap]]"
---
# Index for Ákos Károly – Vasárnap - Istenek nyomában.pdf

ÁKOS KÁROLY
VASÁRNAP
ISTENEK NYOMÁBAN
MÓRA FERENC KÖNYVKIADÓ BUDAPEST 1961



ÁKOS KÁROLYNÉ RAJZAIVAL
©Ákos roly 1961
61.0940 – Kossuth Nyomda, Budapest. Felelős vezető: Lengyel Lajos igazgató A kiadásért felel a Móra Ferenc Ifjúsági Könyvkiadó igazgatója Felelős szerkesztő: Cz. Szabó Valéria. Szakmailag ellenőrizte: Pogány Róbert Képszerkesztő: Szántó Tibor, Műszaki szerkesztő: Klimkó Zoltán Műszaki vezető: Gortvai Tivadar



S
CSAK...
emmivel sem lehetett gyermekkoromban jobban kihozni a sodromból, mint ezzel a válasszal: „csak”. Mennyi mindenre voltam kíváncsi! Mi van a hegyeken túl? Kik élnek ott? Nézzük meg! Vagy: – Miért öregednek meg az emberek? Az öregek is voltak gyerekek? Mikor? Mit csináltak akkor? – Egyszerűen nem lehetett kielégíteni a kíváncsiságomat. Kérdeztem, egyre csak kérdeztem. Míg végül meg nem unták, s akkor jött a keserves válasz: „csak”. Sosem tudtam ebbe belenyugodni. – „Miért nem mondjátok meg? Tudni akarom!” – „Ne kérdezz annyit!” – hangzott végül. – „Miért ne?” – „Csak.” De én nem akartam annyiban hagyni. Nem nyugodhatok bele. Nem. Mindent szeretnek érteni... Régen tudom, hogy ez lehetetlen. Elérhetetlen. Bár – meg kell mondani – nagyon sok van, amit tudhatnánk, s mégsem tudunk. Nem tudjuk, mert valahogy nem jutunk el hozzá. Az ember mindig valami mást csinál, hiszen minden oly „fontos”, „halaszthatatlan”. Az ember folyton dolgozik, s ha éppen nem dolgozik, pihen. Pihen? Ki tud valóban, felüdülve pihenni? Legtöbbünk sosem tanulja meg. A pihenés nemcsak alvás, és nem is unatkozás. Oly kevés a szabad idő, s mégis annyi ember van, aki alig bírja ilyenkor az idejét „agyonütni”. Pedig az egész világ csupa kalandos izgalom, titok, amelynek megfejtése felér száz vadászattal vagy futballmérkőzéssel. Hogy hol vannak ezek a titkok? Mindenütt! Csak a szemét kell kinyitnia az embernek. Nézzük csak: ma történetesen éppen vasárnap van. Igazán megszokott dolog. Vasárnap minden héten van. Szünetel az iskola, a munka. Ez jó, de mi benne az érdekes, titokzatos? Egy vasárnap igazán olyan közönséges valami. Megszokott? Közönséges? Lássuk csak! Szegődjünk a vasárnap nyomába. Vajon egyáltalán mióta is létezik?



H
MIÓTA VAN VASÁRNAP?
ajlandók volnánk azt gondolni, hogy egy ünnep akkor keletkezik, amikor rendeletileg életbe léptetik. S ami a vasárnapot illeti, ez nálunk, Magyarországon valóban így is jelent meg, amikor I. István felvétette a néppel a kereszténységet. A kereszténység először a római birodalomban vált államvallássá, s azt is pontosan tudjuk, hogy a vasárnapot Konstantin császár rendelete tette hivatalos ünneppé 321. március 7-én. Eszerint a vasárnap e könyv megjelenése évében, 1961-ben 1640 esztendős. Így hát első kérdésünkre világos és egyszerű választ kaptunk. Tudjuk, mióta ünnepük a vasárnapot; most már csak az a kérdés izgatja a kíváncsiságunkat, mi a tartalma ennek az ünnepnek, mit ünnepiünk vasárnapon. S minthogy első pillantásra úgy tűnik, hogy ilyen kérdésben a legilletékesebb választ a keresztény papoktól remélhetjük, forduljunk hozzájuk. A válasz így hangzik: „A vasárnapot azért ünnepeljük c napon, mert húsvét vasárnapja volt, amikor Jézus feltámadt.” Konstantin császár azonban más állásponton volt. Az a vasárnap, amelynek megünneplését a római birodalomban kötelezővé tette, s amelyet a „legyőzhetetlen nap” ünnepének nevezett el, egyáltalán nem keresztény ünnep volt! Még ma is számos nyelvben a vasárnapot a nap napjának nevezik, de ez a nap nem Jézus, hanem egy perzsa eredetű isten, Mitrász! Mitrász vallása nagyon népszerű volt abban az időben a rómaiak között, különösen a római hadsereg soraiban. Konstantin császár pénzt is veretett a tiszteletére, s ünnepét, a vasárnapot, a hét első napját állami ünneppé nyilvánította. Áruljuk el, hogy kissé csalódottak vagyunk: olyan jól indult minden. Pontos határidőnk volt a vasárnap bevezetésére. Megfelelőnek látszó választ kaptunk a vasárnap eredetére, s akkor egyszerre csak felbukkan egy teljesen ismeretlen isten a történelemből, s összezavarja a kialakuló képet.



Mi azonban nem is ígértünk mást. Azt állítottuk, hogy a világ tele van izgalmas meglepetésekkel. Csak nem szabad könnyelműen megelégedni az első tetszetős válaszokkal, ezekkel a burkolt „csákókkal”. Ha például a vasárnap nyomait keressük, ne sajnáljuk a fáradságot a tények felkutatásától. Azt hittük, megelégedhetünk 1640 esztendővel, ha a vasárnap kezdeteit keressük. Ki fog derülni, hogy sokkal-sokkal messzebb vezetnek bennünket a nyomok. A vasárnap titkának megfejtéséhez – nyilván – Mitrász fog kulcsot szolgáltatni. Ismerkedjünk meg kissé ezzel az istennel.
Mitrász
Bizonyára nagyon messze kell mennünk, hogy Mitrász isten nyomaira bukkanjunk. Nos, ha az ember Budapesten a Margit-hídnál felül a helyiérdekű villamosvasútra, jó negyedóra elég, s Óbuda határában, a régi római város, Aquincum romjai között akár három Mitrász szentélyt is láthat. Hazánk földje valamikor a római birodalomhoz tartozott, s hogy Mitrász vallása mennyire elterjedt volt, azt bizonyítja, hogy kereken két évezred után is még tucatjával találhatók Mitrász emlékei Magyarországon is.



Hogyan látták Mitrászt római hívei? Az isten egy sziklabarlangban született. Születésekor pásztorok vették körül, s hódolva imádták a kisdedet. Felnövekedve Mitrász megküzdött a nap-istennel és legyőzte, így jutott hozzá a nap sugárkoszorújához, a „glóriához”, azaz a dicsfényhez. Ezután került sor a világ megteremtésére, vagyis a küzdelemre a bikával. Mikor Mitrász kését a bika torkába döfte, a sebből kizúdult a növényzet, a bika véréből szőlő fakadt, s a bikából jöttek létre az állatok is. Így keletkezett a világ. Mitrász volt az is, aki megváltotta az emberiséget a Gonosz istenség szolgái által az emberekre zúdított szárazságtól. Mitrász ekkor nyilával vizet fakasztott a kősziklából. Ugyancsak ő mentette meg az emberiséget az özönvíztől is. Hívei rövidesen várták a világ végét, amikor majd Mitrász az utolsó ítélet alkalmával ítélni fog elevenek és holtak felett. Követői, akiket szentelt vízzel kereszteltek meg, s akik istenüknek kenyérrel és borral áldoztak, természetesen feljutnak a „tiszta fénybe”, míg a bűnösökre a pokol kínjai várnak. A hét első napja, a vasárnap, Mitrásznak, a legyőzhetetlen napnak az ünnepe volt. Így látták római hívei ezt az istent a második-harmadik évszázadban, s mindez oly szembeszökően hasonlít a kereszténységre, hogy az első



egyházatyák, akik még jól ismerték Mitrászt, e hasonlóságot az ördög művének tekintették. Mi azonban nem elégedhetünk meg ezzel a „magyarázattal”, s ezért a tudományhoz fordulunk a kérdéssel: hogyan jött létre a Mitrász-hit? Többet fogunk tudni, ha megvizsgáljuk, hogyan jutott el a rómaiakhoz. Mielőtt azonban erre rátérhetnénk, be kell mutatnunk röviden a rómaiakat. A rómaiak az időszámításunk kezdete előtti I. évszázadban kerültek alaposabb ismeretségbe Mitrásszal.
A rómaiak birodalmat alapítanak
Közismert adat, hogy az időszámításunk kezdete utáni első századokra a rómaiak óriási birodalmat hoztak létre, amely kiterjedt Európa nagy részére, Afrika északi részeire és Kisázsiára is. Hogyan jött létre ez a nagyhatalom erre a kérdésre a rómaiaknak maguknak nagyon mutatós magyarázatuk volt. A kisázsiai Trója városának egyik legnagyobb hőse, Aeneas, aki Venus istennő fia, kalandos útra kel. Bolyongása közben még az alvilágba is eljut, s itt tudja meg Róma hivatását. Éspedig: leverni az ellenállókat, kímélni a legyőzőiteket, és békét adni az emberiségnek. Végül Itáliába ér, ahol elvesz felségül egy királylányt, megveti a leendő római birodalom alapjait, megszilárdítja utódai számára a hatalmat, s ezek után egyenesen az istenek soraiba emelkedik. Nagyon tetszetős történet. Sajnos, egy árva szó sem igaz belőle. Vergilius, római költő találta ki az egészet, s kapott is érte egy földbirtokot Augustus császártól. Valójában Róma, mielőtt nagyhatalommá vált, egészen más képet mutatott. Jó félezer esztendővel időszámításunk kezdete előtt még semmi jele sem volt annak, hogy milyen fényes történelmi pályafutás vár a rómaiakra. Milyen jó volna valami történelmi televízió segítségével megnézni, hogyan is festett az akkori Róma. Nos, a látvány nem volna valami csodálatos. A „város” apró vályogkunyhókból állott, melyek tetejét szalma fedte. Az egyetlen szobában kis tűzhelyen égett a tűz, és a füst a nyitott ablakon át kitódult az utcára. A lakosok földművesek voltak, akik bőrruhát és kucsmát viseltek. Miközben ökörrel szántogattak, nem is álmodozhattak az eljövendő dicsőségről.



Ha egyetlen szóval kellene rá válaszolnunk, mi indította el a rómaiakat a történelmi fellendülés útján, ez a szó így hangzana: a só. Igen, bármennyire furcsán hangzik, a só. Róma ugyanis eredetileg két szomszédos faluból olvadt össze egy várossá. A két falu két dombon épült. Akkoriban a két domb között még mocsár húzódott, s esős időben csak csónakkal lehetett a város egyes részeiben közlekedni. E dombok semmiben sem különböztek más hasonló domboktól, amelyekben oly gazdag Itália földje. Lábaiknál azonban ott hömpölygött Közép-Itália legnagyobb folyója, a Tiberis. S ezen a folyón már régóta fontos kereskedelmi forgalom folyt. Itt haladtak a tengerpart felől a szárazföld belseje felé a sószállítmányok. A só nélkülözhetetlen élelmiszer, különösen a főleg növényi táplálékot fogyasztó földművelő lakosságnak, ősidők óta léteztek a sóutak, amelyeken sókereskedelemre szokott vándor, nomád népek haladtak értékes szállítmányukkal. Tudunk ilyen sóutakról például a Szaharában, és ilyen sóút vezetett el Róma dombjainak lába alatt is. E sóút révén kapcsolódott be Róma a kereskedelembe, ami magyarán szólva, eleinte nem jelentett többet, mint az arra haladó szállítmányok megvámolását. S most kénytelenek vagyunk rövidre fogni a továbbiakat. Hosszú évszázadok múlnak el. Róma történelmének ezekben az évszázadaiban rengeteg vér folyik. A szinte szakadatlan háborúkban végül a kedvező helyzete révén mind hatalmasabbra növekedő város kiterjeszti uralmát először egész Itáliára, majd a Földközi-tengerre és környékére. Ez az uralom súlyos terhet ró a legyőzőitekre: Róma légióinak zászlaját követve mindenütt megjelennek az adószedők és az uzsorások. Így nézett ki a gyakorlatban Róma „magasztos hivatása”: „kímélni a legyőzőiteket, és békét adni az emberiségnek”. De nekik maguknak sem hozott boldogságot a hadiszerencse. Azoknak az egyszerű földműveseknek, akik Róma hatalmát fegyvereikkel megalapozták, a háborúk csak kárukra voltak. Miközben ők harcoltak, mások megszedték magukat, s óriási földbirtokok uraivá váltak. E birtokokon a legyőzött ellenség soraiból kikerült, meg az embervásárok piacaira vitt rabszolgák dolgoztak. A szegények és a rabszolgák mindent elkövettek, hogy változtassanak helyzetükön. Vad összecsapásokra került sor az urak és a nép között. A



parasztok szószólója így beszélt: „Még az Itáliában élő vadállatoknak is vannak barlangjaik és tanyáik, ugyanakkor, amikor azoknak az embereknek, akik Itáliáért küzdenek és meghalnak, nincsen semmijük a levegőn és a napfényen kívül. Fedél nélkül, állandó lakóhelyüktől megfosztva kóborolnak feleségükkel és gyermekeikkel együtt.” E szavak a valóságos viszonyok képét festik, bár meg kell mondanunk, hogy az idézett mondatok e formájukban sosem hangzottak el. Régi szokás szerint Plutárchosz történetíró költötte utólag e beszédet, s adta Tiberius Gracchus szájába. Plutárchosz az időszámításunk kezdete utáni első század fordulóján élt, Gracchus pedig több mint kétszáz esztendővel őelőtte. Így hát Plutárchosz maga nem hallhatta e szavakat, s nem is beszélhetett senkivel sem, aki fültanújuk lehetett volna. A parasztok helyzete azonban valóban elkeserítő volt, és Gracchus tényleg síkra szállt a követeléseikért. Meg is gyilkolták érte. Felkeltek a rabszolgák is, és csak a legnagyobb erőfeszítéssel sikerült lázadásaikat vérbe fojtani. A belső nehézségek ellen a hatalmasok egyetlen orvosságot tudtak: a további hódító háborúkat. Elégedetlenek a parasztok? Katonákká kell őket tenni, és távoli csataterekre küldeni. Ott a távolban veszélytelenebbek, s a zsold, no meg az idegen országok fosztogatása majd kielégíti őket. Lázadoznak a rabszolgák, s ezért csökken a nagybirtokon a termés? Majd behozunk gabonát Afrikából. Ilyen körülmények között jött létre a római birodalom. Ezek voltak azok a történelmi körülmények, amelyek közepette a rómaiaknak veszedelmes ellenfelük támadt egy olyan király személyében, aki Mitrász isten nevét viselte, Mitridátésznek, Mitrász isten ajándékának nevezték.
Mitrász ajándéka
A történetírók – mint láttuk – nem mindig és nem mindenben voltak megbízhatók. A legutolsó évtizedekig általában a történészek érdeklődése elsősorban a királyok viselt dolgaira irányult, s csak mellékesen foglalkoztak az „alattvalók”, vagyis a nép életével. Annál meglepőbb, hogy többnyire sokkal hitelesebbek azok az adatok, amelyeket e számukra mellékes kérdésekre vonatkozólag feljegyeztek, mint azok, amelyek az őket leginkább



foglalkoztató uralkodói események körébe tartoznak. Persze éppen ott érvényesült az események átszerkesztése, az elmúlt valóság átfésülése a jelen igényei szerint, ahol a történetírók a lényeget vélték látni. Mitridátész királyról például különös dolgokat olvashatunk. Kiváló „sportoló” volt; nagyszerű vadász, lovas, sőt távgyalogló. Vagy huszonkét nyelven beszélt. Kis méregadagokkal annyira megedzette a szervezetét minden méreg ellen, hogy mikor végül öreg korában öngyilkossági szándékból mérget vett be, az nem fogott rajta. Nem nagyon bízunk ezekben az adatokban, de nem is fontosak számunkra. Az bizonyos, hogy ez a szép nevű király eredetileg a Fekete-tenger déli partján fekvő országának határait a rómaiak ellenében egész Kisázsiára és Görögországra is kiterjesztette. Sikereit nem nyelvtudásának, nem hírhedt kegyetlenségének, nem testi erejének köszönhette, hanem – a rómaiaknak. Oly nagy volt mindenütt a római adószedők és uzsorások elleni gyűlölet, hogy Mitridátészt istenként, megváltóként fogadták, amikor csapatai élén megjelent. Rövidesen azonban kiderült, hogy Mitridátésszel a népek eben gubát cseréltek. Az egyszerű embereket megint csak besorozták katonának, sőt nem egyet rabszolgának adtak el. Ugyanakkor a városi gazdagok – kereskedők és földbirtokosok megijedtek azoktól a várakozásoktól, amelyeket Mitridátész győzelme a szegényekben keltett, s ezért ők is ellene fordultak. A Mitridátész elleni mozgolódásnak általában az egyes területek előkelői állottak az élén. Válaszul Mitridátész kihirdette az adósságok eltörlését, ami nagyon súlyosan érintette az uzsorásokat, teljes egyenjogúságban részesítette a betelepült idegeneket, és felszabadította a rabszolgákat. Intézkedéseivel azonban elkésett. A rómaiak győzelmét már nem akadályozhatta meg, a népek bizalmát eljátszotta. A Mitridátész elleni háborúk előre nem várható, új veszélyt hoztak a rómaiakra: a kalózok garázdálkodásait. Mitridátésznek ugyanis aránylag hatalmas hadihajó flottája volt. Hajói jórészt az ellenség kezére kerültek. Azok a hajósok, akik elkerülték a fogságot, önállósítva magukat, kalózkodni kezdtek. A kalózok nagyon kényes



ponton támadták a római államot: csaknem éhínséget okoztak azáltal, hogy a gabonaszállítmányokat fosztogatták. Érthető, hogy a rómaiak minden erejüket összeszedték, s időszámításunk előtt 67-ben megsemmisítő csapást mértek a Földközi-tenger kalózaira. Mi történt a kalózokkal? A szokott eljárás szerint részben rabszolgának adták el őket, részben pedig besorozták katonának. Minthogy azonban e kalózokból lett légionáriusok Mitrász isten hívei voltak – nem véletlenül viselte ugyanis Mitridátész nevében Mitrász nevét –, a Mitrász hit elterjedt a római katonák közt, s a katonák révén az egész birodalomban. Min múlt a népszerűsége? Az idő feledést borított Mitridátész király tevékenységének árnyoldalaira. S bár a hivatásos történetírók mindent elkövettek, hogy emlékét befeketítsék, az egyszerű emberek közt megmaradt a szegények és elnyomottak megváltásának, a légionáriusok közt pedig katonai győzelmeinek megszépített emléke. Mitridátész király ugyanakkor Mitrász isten képviselőjeként szerepelt az emberek szemében, s így történhetett, hogy a történelem különös bosszújaként, a legyőzött király nevéhez fűződő isten vallása fokozatosan meghódította a győzteseket. Elősegítette ezt a folyamatot az a körülmény is, hogy miközben a rómaiak kiterjesztették befolyásukat egész Kisázsiára, elértek azokra a területekre, ahol Mitrász isten tisztelete kialakult. E területeken fogjuk megtalálni a vasárnap ünnepének eredetét is. Válasszuk hát továbbra is Mitrász isten személyét vezetőnkül.



Egy isten élettörténete
Az emberek életrajzában legegyszerűbbek a születési adatok. Kovács János született Rakamazon 1920. február 3-án, apja Kovács Ferenc, anyja Nagy Rózsa. – Istenekkel azonban a helyzet sokkal bonyolultabb. Ami Mitrászt illeti, láttuk, hogy a rómaiaktól időben visszafelé követve, nyomai a Fekete-tenger partjai felé, Kisázsiába vezettek. Kisázsia, ha megnézzük a térképen, voltaképpen hatalmas híd, amelyen át el lehet jutni Európából Afrikába – pl. Egyiptomba, illetve Ázsiába – pl. Indiába. Olyan földterületekre tehát, ahol hatalmas városok keletkeztek már akkor, amikor a római halmokon még híre-hamva sem volt a későbbi világhódítók bőrkucsmás őseinek. De ne álljunk meg Kisázsiában sem. Kisázsiától keletre s a Kaukázus vad hegyeitől délre magas hegyek közé zárt, főként sivatagos vidék terül el, az Iráni-medence. Van vagy háromezer esztendeje, hogy e földön egy pásztornép lakott, s leigázva a szomszédos népeket, hatalmas birodalmat hozott létre. E pásztorok a perzsák voltak. Megegyeztek minden más néppel abban, hogy magukat többre tartották a szomszédaiknál. A perzsák ezért „nemeseknek” nevezték magukat a többi nem nemestől való megkülönböztetésül, s nyelvükön a nemes így hangzott: „árja”. Árjánnak vagy Iránnak ezért hívják ma is a régi perzsák lakta országot. Az árja szó a mi korunkban baljós csengést kapott, mivel a német „nemzeti szocialisták” árja voltukra hivatkozva igyekeztek igazolni a többi népet leigázó törekvéseiket. A németek, persze, éppoly kevéssé árják, mint amennyire a perzsák sem voltak a többi népnél nemesebbek. Világuralmi törekvésekre azonban sosem kellett túlságosan megalapozott jogcím ... Hogyan éltek a perzsák, mielőtt hódító hadjárataikat megkezdték? Egy részük nomád pásztorkodást folytatott, ezek tehát főleg állattenyésztők voltak. Más részük letelepedett az oázisokban. Az állattenyésztőknek lovaik, szarvasmarháik, juhaik, kutyáik voltak, s bizonyára összeköttetésben állottak más megtelepedett népekkel is, hiszen az Iráni-fennsíkon keresztül fontos kereskedelmi utak vezettek a Káspi-tótól a Perzsa-öbölig, s erre vitt az út Indiába is.



A sivatagok nomádjai különös életet élnek. Nappal a tűző délvidéki napon a hőség elviselhetetlen. Ilyenkor a táj kihalt, az állatok is elrejtőznek vackaikban. A pásztorok is pihennek. Csak este, amikor a levegő már lehűl, elevenedik meg a sivatag. A nomád lakosság is ilyenkor kerekedik fel, s halad tovább a hűvös, csillagfényes, tiszta éjszakában. A megtelepedett földművelők megtanulták, hogyan kell a „sziklákból vizet fakasztani”. Vízszerző aknákat vájtak a hegyoldalba, s a víz segítségével kertté változtatták a sivatagot. Idővel az aknák vize elapadt, és a lakosságnak odább kellett állnia. Ide, ezek közé a sziklák közé, a későbbi perzsa birodalom megalapítóinak őseihez, régmúlt évezredekbe vezet bennünket Mitrász isten nyoma. S itt minden bizonytalanná válik, ő volt-e a bika, amelynek hegyesen ívelő szarvai az égen a hold képét adják? A fény volt-e, amely megelőzi a napot hajnalban, és ő fakasztotta-e a növényeket a földből? Minden bizonytalan, elmosódott. Ezeknek a régi népeknek a világában úgy éreznénk magunkat, mintha a mesék elevenedtek volna meg: minden nagy fának, kőnek, a forrásoknak és a sivatagnak, a különböző irányú szeleknek, valamennyi szembeötlő természeti jelenségnek hátterében mintha egy-egy tündér vagy démon lappangana, időnként előbukkanva. Ne szégyelljük: valljuk be egyenesen, nehéz helyzetbe kerültünk. A vasárnap eredetét követve, úgy látszott, sikerül eljutnunk a Mitrász isten szolgáltatta nyomon haladva a végső forrásig; követtük ezt az istent a rabszolgatartó rómaiaktól vissza a Mitridátész-féle háborúk véres emlékein keresztül a régi, még „ősközösségben” élő perzsákig, s íme, az egész alak lassanként szétfoszlott előttünk. Szem elől vesztettük a démonok forgatagában. Az Iráni-fennsíkon a földrajzi viszonyok kutatóival nemegyszer megesett, hogy egy folyó nyomába szegődve, végül mocsaras vidékre értek, s ebben a folyónak vége szakadt. Elnyelte a sivatag száraz földje, kiszikkasztotta a tűző nap heve. Így jártunk mi is Mitrász alakjával. Mennyire élesek voltak a körvonalai a rómaiaknál a második-harmadik században. Még azt is tudjuk róla, hogy fríg sapkát viselt. Minél jobban közeledtünk azonban születéshelyéhez, annál zavarosabbá vált a kép. Mintha csak egy ember életrajzában viselt dolgai szabályosan fel lennének sorolva, de a születési körülményei oly homályosak



lennének, hogy még abban is kételkednünk kellene, egy emberről van-e szó vagy kettőről. Úgy jártunk, mint amikor valaki sötét éjszaka, ismeretlen tájon messziről világító fényt pillant meg, s boldogan indul el feléje abban a reményben, hogy pásztortűz vagy egy kivilágított ablak fénye. Egyszer csak rémülten fedezi fel, hogy a fény kihunyt, s rajon: „lidércfénnyel” volt dolga, a magától is meggyulladó mocsárgáz lángja tévesztette meg. S most ott áll valami mocsár kellős közepén a sötét éjszakában. A vasárnap eredetének kérdését feszegetve, a történelmi emlékek nyomát követve mi is ilyen nehéz helyzetbe kerültünk. Igaz, azt ígértük, hogy ezen az úton kalandos meglepetésekre számíthatunk. De nem sok ez a jóból? Hogyan keveredünk majd ki ebitől a mocsárból? Hova forduljunk segítségért? A válasz egyszerű: a tudományhoz.



A
HOGYAN DOLGOZIK A TUDOMÁNY?
z ember, a faj mai formájában is vagy ötvenezer esztendeje él a földön. S ha onnan kezdjük a korát számítani, ahol őse rendszeresen használt már eszközöket, azóta eltelt kereken egy millió év is. Ez alatt a szinte elképzelhetetlenül hosszú idő alatt minden egyes ember mindig arra törekedett, hogy életben maradjon, megéljen. Az élet mindig nehéz volt, s bizony sosem repült senkinek sem sült galamb a szájába. Keservesen meg kellett dolgozni a mindennapi kenyérért. S itt most előírásszerűén sóhajtani kellene egy nagyot, mint ahogy hosszú-hosszú évezredek óta akárhányszor előkerül ez a téma – márpedig minden harmadik beszélgetésnek ez a tárgya –, ilyenkor mindig nagyot, keserveset sóhajtanak az emberek. Bezzeg, ha úgy élhetnénk, mint a paradicsomban, vagyis gondtalanul, dologtalanul! Nos, ha úgy élhetnénk, ez a könyv sem létezne, más könyv sem, egyáltalán nem tudnánk írni-olvasni. Ott tartanánk éppen, ahol egymillió esztendeje. A szükség kényszerítette rá az embert, hogy mindent megjegyezzen, ami hasznára válhat, ez tette leleményessé, új fogások, eljárások megalkotójává. Mindig voltak emberek, akik nehezen vagy sehogy sem tudtak megalkudni a bajokkal, akik mindig új utakat kerestek, örök kutatók, örök elégedetlenkedők – ezekből kerültek ki a felfedezők s a tudomány megalapozói. Lassan-lassan halmozódtak fel az újítások, az összefüggések megfejtett titkai, de csak az emberi történelem legutolsó évszázadaiban állandósult a felhalmozódott tapasztalatok ellenőrzése és önálló rendszerbefoglalása, vagyis csak az újkorban született meg a szó helyes, valódi értelmében vett tudomány. Rendszerint nem sokat tudunk arról, hogyan keletkezik egy tudomány. Mire az ember észreveszi, már megvan. A régi perzsákra vonatkozó tudományos ismeretek tekintetében szerencsésebbek vagyunk, ennek a tudományágnak az első lépéseit pontosan ismerjük. Noha a perzsákról van szó, e tudományág neve: asszirológia. Az asszirológia tudománya ugyanis éppen a perzsa írás megfejtésével születeti meg.



Az ókor perzsa birodalomnak volt egy híres királya, Dareiosz. Ma is mondják, ha valaki nagyon költekező: „no, ennek kevés volna a Dáriusz kincse is”. Ez a Dáriusz az említett Dareiosz. Gazdag, hatalmas uralkodó volt, s érthető, ha nem ékeskedett a szerénység erényével. A szerénység egyébként sem a királyok jellemző tulajdonsága. Fennmaradtak emléktáblák, emlékoszlopok, amelyekre Dareiosz a következő hetvenkedő szöveget íratta: „Dareiosz, nagy király, a királyok királya, az országok királya, Hüsztászpész fia, Akhaimenida. Dareiosz király szól: Ezt a birodalmat, amely felett... uralkodom, az istenek legnagyobbika, Ahuramazda adta nekem. Ahuramazda védjen engem és házamat !” Mit szólt volna ez a hetvenkedő király, ha valaki megjósolta volna neki, hogy birodalma idegen hódítók uralma alá kerül, s fővárosát úgy elnyeli a sivatag, hogy amikor a XVII. században egy olasz utazó elvetődött a romokhoz, nem volt a világon egy árva lélek sem, aki az ott látott feliratokat el tudta volna olvasni? A XVII. században már nem tudta senki, milyen betűkkel, milyen nyelven, és mi van azokra a kövekre vésve, amelyeken Dareiosz meg akarta örökíteni nevét a halhatatlanságnak. Még azt sem lehetett tudni, hogy jobbról balra vagy balról jobbra haladnak-e a sorok. S mégis ma újra olvassuk és értjük ezeket a szövegeket. Hogyan érte el ezt a bámulatos eredményt a tudomány, érdemes kissé elmélyedni benne.



Holt betűk titka
1765-ben egy vakmerő dán utazó, Niebuhr, elsőnek készített másolatokat a romokon, Perzepolisz városának romjain látható feliratokról. Azt hihetnénk, hogy ez nem valami különös teljesítmény. Csakhogy e romvároshoz vezető sivatagi út nem volt veszélytelen séta. Niebuhr több társával indult el, de mire célhoz ért, magára maradt, társai a sivatag áldozataivá váltak, ő maga csaknem megvakult, miközben a tűző napon a régi írásokat másolgatta. A lemásolt jelek azután közzétéve, számos tudósnak okoztak nagy fejtörést. Abban valamennyien egyetértettek, hogy írással van dolguk. Minden egyéb azonban rejtély maradt. Münter, dán tudós a következőképpen próbált behatolni a titokba. Niebuhr lejegyzett jelei fölött egy dombormű is volt. E dombormű szakállas, méltóságteljes férfit ábrázolt, aki trónszerű széken ült. Öltözete mindenben megfelelt annak, ahogy a régi görögök kortársaikat, a perzsákat leírták. Feltehető tehát, hogy a dombormű egy perzsát, mégpedig egy perzsa királyt ábrázol. A király lábánál ajándékkal hódoló sokaságot ábrázolt a művész. Jól szemügyre véve az egyes alakokat, felismerhető, hogy különböző népek képviselői. Láthatunk közöttük egyiptomiakat, sőt afrikai négereket is. S az már ismeretes volt a történelemből, hogy olyan perzsa király, akinek a hatalma ilyen távoli területekre is kiterjed, nem lehetett más, csak az Akhaimenida család tagjainak egyike. E család királyai pedig az időszámításunk kezdete előtt négy-öt évszázaddal uralkodtak. Következtetés? A felirat nyelve óperzsa! S hogy milyen volt ez az óperzsa nyelv? Nos, bizonyos utalásokra ekkor már támaszkodhatott a tudomány. Indiában ugyanis ma is élnek valódi perzsák (a „párszik”), de persze nem az ókori perzsa nyelvet beszélik. Szent irataik nyelve azonban feltehetőleg közel áll az óperzsához. S ezeket az ősi szent iratokat már a XVIII. században sikerült megismerni. Nem érdektelen történet, hogyan jutott az európai tudomány az óperzsa szent iratok megismeréséhez. Volt egy francia tudós (megérdemli, hogy ide írjuk a nevét: Anquetil de Perron, ejtsd: Anketil dö Perron), aki tudomást szerzett róla, hogy a párszi papoknak vannak ősi vallási irataik. Meg akarta ezeket ismerni. Láthatjuk, ő is egyike volt azoknak a kutatóknak, azoknak az



állandóan nyugtalanul keresőknek, akiknek az emberiség fejlődése oly sokat köszönhet. Abban az időben azonban nem volt egyszerű dolog eljutni Indiába, s tudományos kutatásokkal foglalkozni. A mi tudósunk ezért besoroztatta magát az indiai angol hadseregbe. Katonaként valóban sikerült érintkezésbe jutnia párszi papokkal, s megnyernie a bizalmukat. Így került Európába, a párizsi nemzeti könyvtárba egy csodálatos ókori vallási mű, az Aveszta. Ez a történet ismét annak a bizonyítéka, mennyire mélységes tévedés a tudósokat gyámoltalan könyvmolyoknak, és a tudományos munkát unalmas bogarászásnak tekinteni. S most térjünk vissza a dán tudóshoz, aki arra a következtetésre jutott, hogy a honfitársa által a sivatagban lemásolt jelek óperzsa nyelven vannak írva. Mit ér egy ilyen feltevés? Hogyan lehet rájönni, hogy egy előttünk ismeretlen írás melyik betűje milyen hangnak felel meg, ha csupán annyit tudunk, hogy ez az írás milyen nyelven van írva? Nos – ki lehet számítani! Minden nyelvben ugyanis az egyes hangok különböző gyakran fordulnak elő. A mi nyelvünkben például igen sok az e betű, sokkal több, mint mondjuk – az oroszban vagy az angolban. Ezért írta Petőfi – állítólag annak bizonyítására, hogy milyen szegényes az emberi szó a természet szépségeinek kifejezésére – a következő sorokat:
Oh természet, oh dicső természet, Mely nyelv merne versenyezni véled.
Ha az ember nem sajnálja a fáradságot, s hosszabb szövegben megszámlálja, hogy melyik hangnak megfelelő betű hányszor fordul elő, az így kapott adatok nyelvenként különböznek. Ha tehát megcsináljuk ezt a számlálást az Aveszta szövegével, s azután az ismeretlen írás betűivel, valószínű, hogy az ismeretlen írásban, ha az valóban óperzsa nyelvű, egyes jelek gyakorisága megfelel az Aveszta szövegében levő írásjelek gyakoriságának. Mindez ötletes és egyszerűnek látszik, de mégsem sikerült sokáig megoldani. A feliratok titka titok maradt. Végül azonban akadt egy német tanár, aki megállapította, mi volt felírva a perzepoliszi romokra. Megfejtette, mint egy rejtvényt. Mégpedig fogadásból.



Grotefend, így hívták e kisvárosi középiskolai tanárt, bizonyára a világ legnagyszerűbb rejtvényfejtője volt. Ez volt a szenvedélye. Korabeli német szokás szerint esténként sörözni járt a barátaival. Sört ittak, és mindazokról az érdekes dolgokról beszélgettek, amelyeknek csak hírét hallották. Egy este a perzepoliszi feliratokról esett szó, s arról, hogy a tudósok képtelenek e feliratokat elolvasni és lefordítani. A barátok ugratták a nagy rejtvényfejtőt: ez volna nekivaló feladat, de ebbe aztán ő is beletörné a bicskáját. Talán kissé többet ivott a kelleténél, mert végül Grotefend képtelennek ható fogadást ajánlott: megfejti a feliratok titkát. Nem tudom, miben fogadtak, a fogadást azonban Grotefend komolyan vette. Noha életében sem járt Iránban, s eddig sosem foglalkozott az „ékírás” kérdésével, a kisvárosi latin-görög tanár nekiállt az ismeretlen jelekből álló felirat megfejtésének. Micsoda képtelen ötlet! Micsoda reménytelen kísérlet! És sikerült neki! Hogyan érte el ezt a nagyszerű eredményt, az emberi találékonyságnak kétségtelenül egyik legnagyobb teljesítményét? Nos, volt egy jó ötlete. Abból indult ki, hogy az emberi szokások nagyon szívósak, meglepően soká dacolnak az idő múlásával. Így például Perzsia már régen nem volt azonos sem királyaiban, még népében sem az ősi perzsákkal, de királyai ugyanúgy címeztették magukat Grotefend korában, mint – mondjuk – ezer éve, s ezért Grotefend feltételezte, hogy címeik nem ezer, hanem több ezer esztendő óta változatlanok. Igaz, a történelem közben összetörte az ókori perzsa hatalmat. Görögök, arabok, mongolok lettek az urak egymást váltva. Új meg új országok, kormányok keletkeztek, de a szokások feltehetőleg változatlanok maradtak. Többek közt az olyan szokások is, mint a királyok címzése. Perzsia királyainak címe pedig Grotefend korában így hangzott: Ez és ez, nagy király, a királyok királya, ennek és ennek a királynak a fia... s itt a királyi családnév következik. Az ókori perzsa királyok családnevének emléke fennmaradt és így hangzott: Akhaimenida. Grotefend a következő módon gondolkodott. Trónszerű széken perzsa férfi ül. Ez csak király lehet. Erre utal a trón, s egyébként is régente csak királyokat szerettek ábrázolni. Ha király, a közelében látható felírás valószínűleg a címe. Tegyük fel, hogy ez a címzés megegyezik a későbbi perzsa királyokéval, akkor a szavak bizonyos ismétlődésére kell számítanunk. „... király ...királyok királya... királynak...” Megvizsgálta a



feliratokat, s a várt ismétlődéseket valóban megtalálta! A rejtvény nagyrészt meg volt fejtve. De hogy hívták a királyt? A király nevét és címét tartalmazó felirat nem teljesen egyezett egy különben nagyon hasonlóval. Nyilván – vélte Grotefend – különböző királyokról van szó. Azok a jelek, amelyek az egyik feliraton az első helyen álltak, a másodikon a mondatban hátrább voltak találhatók. Érthető, gondolta Grotefend, a nagy rejtvényfejtő, az egyik király a másiknak a fia. Az apa neve a mondatban hátrább áll, mint a fiáé. Csak különös – a királyi atya apjának a neve után nem lehetett megtalálni azt a jelcsoportot, amelyet Grotefend királynak értelmezett. Tehát – következtetett Grotefend – két olyan királyról van szó, akik közül a fiúnak az apja is király volt, az apa apja azonban nem. Mit mond a történelem, volt-e olyan Akhaimenida király, akinek az apja nem volt király? S ez nagyon izgalmas kérdés volt. Eddig ugyanis mindaz, amit Grotefend a feliratok megfejtéseként kitalált, valószínű volt ugyan, de nem biztos. Ha azonban helyesen értelmezte a feliratokat, meg kell találnia azt az óperzsa uralkodót, aki megfelel a kihüvelyezett feltételeknek. Az Akhaimenida királyok neveit a történelem fenntartotta. S ezek közül valóban akadt kettő is, Kürosz és Dareiosz, aki nem származott királyi apától. Kürosz apját Kambüzésznek hívták, Dareioszét pedig Hüsztászpésznek. Melyikről lehet szó? Ez már igazán gyermekjáték volt Grotefendnek. Kürosz neve ugyanazzal a betűvel kezdődik, mint az atyjáé, Dareioszé azonban nem. A felirat tehát Dareioszé. Emellett szólt az a tény is, hogy Kürosz nevéhez képest túl hosszú volt a megfelelő betűcsoport. Az említett két mondat megfejtése eszerint a következő: „Xerxész, nagy király, a királyok királya, Dareiosz király fia, Akhaimenida.” „Dareiosz, nagy király, a királyok királya, Hüsztászpész fia, Akhaimenida.” S ezzel Grotefend elolvasta a feliratokat, amelyekből egyetlen betűt nem ismert, és egyetlen szót sem értett. Ezután vette csak elő az Avesztát, s a már ismertetett módszerrel, a betűk gyakorisága alapján 1802-re sikerült tizenkét betű ejtését meghatároznia. A későbbi kutatások szerint kilenc esetben helyesen.



A fogadást tehát megnyerte, és nagyszerű eredményeiről értekezésben számolt be a göttingai akadémián. Azt várnánk, hogy óriási sikere volt, és minden tudományos és társadalmi megbecsüléssel elhalmozták. Szó sincs róla. Senki sem vette komolyan. Értekezését ki sem nyomatták. – Jön ez a huszonhét éves fiatalember – mert Grotefend ennyi idős volt, amikor értekezését megírta –, s azt állítja, hogy megold ilyen nehéz problémákat. Ugyan, kérem! – Szóba sem álltak vele. A hivatalos tudomány világa nem fogadta be, s halála után a neve is hosszú időre feledésbe merült. Ez sem ritka eset a tudományok történetében. Ma már, persze, az ékírásos jeleket a szakemberek úgy olvassák, mint mi ezeket a szavakat. Miért hívják azonban ékírásnak? A feljegyzéseket abban az időben puha agyagba rótták pálcikával, így természetesen csak ék alakú, egyenes vonalakat lehet húzni. Az agyagot azután kiégették, s az így cseréppé válva sokkal ellenállóbbnak bizonyult a mi papírjainknál.
Nyomról nyomra
Nem szabad természetesen azt gondolnunk, hogy könnyű volt a régi feljegyzéseket számba venni. Nemcsak a dán Niebuhrnak kellett az életét kockáztatnia, hogy ősi feliratok másolatát megszerezze. Kutatók hatoltak be országokba, ahol ellenségesen fogadták őket; vad vidékeken törtek keresztül, és mit találtak? Romokat, cserepeket. Tudósok évtizedeken át gyötrődtek azután ilyen maradványokkal, s miközben körülöttük az élet szokásos körforgása zajlott, ők olyan emberek életének mozzanatait igyekeztek tisztázni, akikről a történelem már elfeledkezett. Nemcsak régi írásos feljegyzések megfejtésére támaszkodik a tudomány. A régészek például a földrétegek alól előkerülő szerszámokból megállapítják, milyen volt a letűnt idők technikai fejlettsége; milyen szokások uralkodtak; hogyan éltek az akkori emberek. A legapróbb jelek sem kerülik el a figyelmüket. A Kaukázus déli lábánál, az Iráni-medencétől északra elterülő régi Urartu területén Pjotrovszkij szovjet régész munkatársaival kiásott egy várost a föld alól. Ennek a városnak még a neve sem maradt fenn. A régészek kutatásaiból



azonban ma egészen meghökkentő részleteket tudunk lakói életéről, a város pusztulásáról stb. E város a környék ipari központja volt, ahol a kézművesek egységes irányítással dolgoztak. Bizonyíték? A különböző helyiségekben dolgozó munkások tárgyai mellett találtak az ételmaradékukból eredő állati csontmaradványokat is. S kimutatták, hogy e csontok egyetlen állat csontjai, vagyis a munkásokat közös üzemi konyháról élelmezték. A város egy meglepetésszerű támadásnak esett áldozatául. Leégett, amikor a szkíták egy augusztus eleji éjszakán elfoglalták. Az időpontot onnan lehet tudni, hogy a raktárakban – mint a nyomokból megállapítható – már ott volt a betakarított gabona, de a szőlő előkerült magvai még éretlenek voltak. Egy megszenesedett fűcsomó vizsgálata alapján olyan virágokra lehetett bukkanni, amelyek ugyancsak augusztus elején virítanak azon a vidéken. Sőt, még az elhullott állatok gyomortartalmának hamuját is megvizsgálták, s abban is az adott időszakra jellemző növények nyomait lehetett megtalálni. A szkíták nem a főkapun, hanem egy oldalkapun keresztül hatoltak a városba. A főkapu környékén fekvő épületek lakói ugyanis a nyomok szerint ellenálltak, míg az oldalkaput környező kunyhók lakói fejvesztetten menekültek. Az ellenség szkíta voltát jellegzetes bronz nyílhegyek maradványai árulták el. A tudósok a legapróbb jelekre is felfigyelnek. S így bontakozik ki ma előttünk a különböző tudományágak együttműködéséből a régi idők embereinek az élete. Képzeljük el, hogy vagy hatezer esztendeje az Iráni-öböl partján egy gyermek leejti a vízeskorsót. Sírva hallgatja anyja szemrehányását. – Talán még össze lehetne ragasztani – mondja védekezőig. – Ezt már soha – feleli az anyja, s kihajítja a cserepeket a szemétre. S azután veri az eső, ellepi a sivatag homokja, áradás iszapja. Múlnak az évszázadok, évezredek. Hol van már a gyermek, aki azt a korsót eltörte? Hol van az anyja, aki a törött darabokat a szemétre vetette? S egyszer csak megjelenik a régész, és túrni kezdi a földet, s úgy örül, mikor megtalálja az ókori falu szemétdombját, mintha nem tudom, milyen kincsekre lelt volna. Összeszedegeti a cserepeket, és később



dolgozószobájában hallatlan türelemmel összeállítja belőlük a régi korsót. Végül ott áll az egyszerű vizeskorsó újra egészben, összeragasztva, toldozva, ott áll üveg alatt egy múzeumban. Előtte tábla, a táblán a korsó készítésének ideje s a hely, ahol megtalálták. Így dolgozik a tudomány. S most gyorsan tisztázzunk még egy kérdést. Hogyan lehet meghatározni a korsó korát? Erre több lehetőség is adódik. Az üledék vastagsága, a mellette található egyéb maradványok, például egy azóta azon a vidéken kihalt állatfaj csontjai, útbaigazíthatják a kutatót. Aránylag nagyon pontos eljárás a „radiokarbon módszer”. Ez egészen modern vizsgálati lehetőség. A földet állandóan éri a világűrből úgynevezett „kozmikus sugárzás”. Viszonylag csekély a sugarak mennyisége, de energiájuk igen nagy. Oly nagy, hogy ha egy-egy sugár véletlenül eltalál egy atommagot, átalakítja vagy széthasítja. Az ilyen atomátalakítások végeredményeképp olyan szénatomok keletkeznek, persze kis számban, amelyek maguk is sugarakat bocsátanak ki, vagyis radioaktívak. Az ilyen radioaktív anyagok nem állandók. Fokozatosan átalakulnak. A sugárzó radioaktív szénből például 5600 esztendő elteltével már csak a fele marad meg, a többi elvesztette sugárzó voltát. Kozmikus sugárzás következtében mindig keletkezik egy kevés radioaktív szén a levegőben. Ez a szén a széndioxid molekula részeként belekerül a növényekbe, a növények révén az azokat elfogyasztó állatok szervezetébe, illetve a húsevőkébe is, amikor azok növényevőkkel táplálkoznak. Nagyon kis mennyiségekről van szó. Az emberi testben kb. egy százezred milligramm ilyen radioaktív szén fordul elő. Rendkívül csekély mennyiség tehát, de már mérhető mégis. S most figyeljünk jól. Honnan ered a szervezetek radioaktív szene? A levegő széndioxidjából. S hogyan kerül a szervezetbe ez a széndioxid? A növény felveszi, amikor lélegzik, az állat pedig táplálkozás közben. Vagyis bekerülése a szervezetbe az életjelenségekhez van kötve. Amikor az élőlény elpusztul, meghal, szervezetébe többé nem jut be radioaktív szén, azaz radiokarbon. S ezáltal a halál pillanatától egyre csökken a mennyisége, hiszen bomlik. Ha tehát egy ásatag csontnak meghatározzák a radioaktív szén tartalmát, ez annál kevesebb, minél régebben hever a csont a földben. Az élő szervezetek radiokarbon tartalma



egyforma. A holt szervezetek maradványaié viszont különböző aszerint, hogy mennyi ideje nem élnek. Ezzel a módszerrel lehet legpontosabban megmondani, mennyi idős egy talált tárgy, csak legyen valami fából készült része, vagy feküdjön mellette egy vele biztosan egykorú élőlényből származó maradvány.



E
AZ ÉLŐ MÚLT
lső pillantásra sokszor érthetetlennek látszik az az erőfeszítés, amivel a tudomány azon fáradozik, hogy az emberiség veszendőbe ment emlékeit felkutassa s összerakosgassa. Mit érünk vele, ha évezredek szemétjében turkálunk? Nem szabad ebben a kérdésben könnyelműen állást foglalnunk. A múlt valójában nem szűnt meg létezni, s befolyása sokkal nagyobb a jelenre, mint hirtelenében gondolnánk. Kétkedve hallgatjuk. Egy-egy nemzedék mindössze néhány év tizedig él, s ezeknek az évtizedeknek a mértékével nézve már a régi rómaiak is szinte elképzelhetetlenül távol esnek tőlünk; mi dolgunk velük? Minden nemzedék csak a saját javát nézi, őket sem sokat érdekelhette, mi lesz a messzi utódok sorsa, számunkra sem fontos, mi volt az ő gondjuk-bajuk. Az emberiség történetében mindig minden korszak embere csak a saját jelenével s legfeljebb a legközelebbi jövővel törődött. Elég a magunk baja, minek vájkálunk a múltban? De min múlik a jelen, s mi határozza meg, hogyan fog a legközelebbi jövő alakulni? A tudomány erre a kérdésre ad választ, amikor megmutatja, hogy a régmúltban kezdett épülni az a ház, amelybe a mai fiataloknak be kell költözniük. Hiába panaszkodunk, ha a lakás beosztása kényelmetlen, ha a falak vékonyak. Alakíthatunk ugyan rajta, de az ősi épület lényegén nem változtathatunk.
Tetszik vagy nem tetszik? Beleszü lettü nk egy világba, amelyet az ő seink rendeztek be nekü nk. Nézzü k csak: a hú s, amit megeszü nk, olyan á llatfajokbó l származik, amelyeket vagy tı́zezer esztendő elő tti emberek szelı́dı́tettek meg. A gabonát is távoli ő seink kezdték termeszteni, s elő deink nemesı́tetté k. Nem sok korszerű bb, modernebb talá lmá ny van a televı́zió nál. Ez csak igazá n a saját korunk műve? Nem ı́gy van! A legmodernebb szerkezeteink (eltalálásá nak is elő felté tele, hogy ő seink rájö ttek a fémek elő állı́tására, megvaló sı́tottá k



az ércek bányászatá t, s ı́gy tovább. Mind a technikai eljá rás má s, korá bbi technikák alapjá n keletkezett. Azt mondjuk Bell találta fel a telefont. Való jában Bell csak az utolsó személy volt egy feltaláló kbó l álló hosszú láncolatban, akik mind a kezére dolgoztak, lehetővé tették, hogy a telefont feltalálja, s ködben többnyire névtelenek maradtak. A tudomány, amikor összerakosgatja azokat az adatokat, amelyekből a múlt megérthető, lehetővé teszi, hogy felmérjük nemcsak azt, honnan jövünk, hanem azt is, hogy merre fogunk szükségszerűen haladni. Döntő módon ugyanis nem rajtunk múlik, hogy merre tartunk, hanem az eddigi út határozza meg a továbbit, ha tetszik, ha nem. Mert nem mindenkinek és nem mindig tetszik... Lépésről lépésre vezet tovább az emberiség története. Új nemzedék váltja fel a régit, s azzal, hogy örökébe lép, vállalnia kell a saját sorsát is. A munkásosztály költője, József Attila így fejezte ki ezt a tényt a maga korának megfelelően:
Nem isten, nem is az ész, hanem a szén, vas és olaj, a való anyag teremtett minket e szörnyű társadalom öntőformáiba löttyintve forrón és szilajon, hogy helyt álljunk az emberiségért az örök talajon.
(A város peremén)
A dolgok menetének e meghatározottsága persze nem jelenti azt, hogy csak várni kell, míg a végzet beteljesül. Ami fővonalaiban szilárdan megszabott szükségszerűség, részleteiben számos véletlenszerű, más összefüggésekből következő tényező befolyása alatt áll. Időről időre egy nemzedék egésze, vagy csak egy része óriási erőfeszítéseket tehet, hogy letérjen az elébe táruló útról. Ez csak kudarcra vezethet. A magyar nép történetében milyen érteden és káros küzdelem volt a pogányok, a viszonylag szabad pásztorok lázadása a földesúri hatalmat szolgáló kereszténység bevezetése ellen. Akkor a földesúri rendszer képviselte a haladást, a termelőerők fejlődése ezt erősítette. Győznie kellett és győzött is. Az előjogokra és kizsákmányolásra épített rendszerek



napjainkra ellentétbe kerültek a technikai fejlődés menetével. El kell tehát tűnniük a történelem színpadáról. Szerepüket eljátszották. A fejlődés kerekének forgása nem állítható meg. Mégis nagy különbség, hogyan látják a dolgok menetét egy-egy kor emberei. Ha sikerül felismerni a dolgok alakulását, a kibontakozó jövő felé vezető erőfeszítések nyomán a fejlődés meggyorsul, simább lesz. Ebben csak a tudomány szolgáltathat biztos tájékozódást, ha egyszer létrejött. A tudomány eredményei azonban csak lassan érnek el az emberekhez, s egyáltalán nem jutnak el mindenkihez. Ellenkezőleg, még a tudósok legnagyobb része is csak a saját, aránylag szűk területén tud lépést tartani a tudomány fejlődésével. S e szakterületek száma egyre nő, kiterjedése viszont egyre szűkül, ahogy a részletek mennyisége mindig nagyobb. Ezért arra hajlanánk, hogy úgy tekintsünk a tudományra, mint kevesek sajátos, bár mindenesetre tiszteletre méltó szórakozására, amelynek nem sok a köze a többség életéhez. Ebben azonban mélységesen tévednénk. Gondoljuk meg, hogy két-három évtizede mindössze néhány olyan fizikus létezett, akik szenvedélyesen foglalkoztak egy igen nehezen érthető, és az egyszerű emberek érdeklődésétől meglehetősen távol álló kérdéssel: az atomok szerkezeti felépítésével. Nekik köszönhető, hogy jobban megismertük az anyagok atomonbelüli bonyolult viszonyait. Ez a tény viszont óriási gyakorlati hatással van jelenünkre, és még inkább az utánunk jövő nemzedékek életére. Vagy lássunk egy másik példát. Élt a XVIII. században egy tudományos érdeklődésű orvos, Galvani. Mi érdekelte? Abban az időben még nagyon sokan hitték, hogy az emberi és állati szervezet működését „megismerhetetlen”, „természetfeletti erők” szabályozzák. Galvani békák lenyúzott combján azt vizsgálta, mi az oka, hogy az izmok elektromosság hatására összerándulnak. Egyszer észrevette, hogy ha a rézkampóra akasztott békalábak valami vasdarabbal érintkeznek, mindig összehúzódnak. Vagyis az állat testét ilyenkor elektromosság járja át. Bár nem az elektromosság, hanem az elektromos hatásra bekövetkező izomösszehúzódások érdekelték, az új eredmények által meglepetten, elkezdett az elektromosság fizikájával foglalkozni. Tudományos érdeklődését az ő korában a legtöbb ember nem értette volna meg, s a többség szemében különcködésnek tűnhetett. Legfeljebb azért nem tekintették annak, mert nem tudtak róla. Mi azonban ma már tudjuk,



hiszen közhely számba megy, hogy Galvaninak éppen ezekkel a vizsgálataival nyitotta meg a tudomány az elektromosság korszakának kapuját. Régi szokás, hogy a királyok gyermekeinek születését nagy zenebonával ünnepük meg. Díszsortüzeket adnak, fáklyásmeneteket tartanak. Azután a királyi sarj felnő, s tegyük fel, hogy trónra is kerül. Életét nagy várakozások előzték meg, de az uralkodásához fűzött remények többnyire meghiúsulnak. Tudományos felfedezésekkel fordítva szokott állni a dolog. Amikor megszületnek, még semmibe sem veszik őket. Lassan kezd elterjedni a hírük, eleinte csak tudományos körökben, s végül nemritkán az egész emberiség sorsára kihatnak, többnyire anélkül, hogy az emberek legtöbbje bármit is tudna eredetükről. A jövő útját tehát döntő módon meghatározza a múlt. Minden technikai találmány, minden felfedezés, az egész emberi élet bonyolultsága azokból a viszonyokból következik, amelyek előzőleg jöttek létre. A költők tömören tudják megfogalmazni a dolgokat. Ha értjük, hogy az emberiség „gyermekkorában” a későbbi korok fejlődését megszabó felfedezések születtek, egyszerre világossá válnak előttünk a híres angol költő, Wordsworth (ejtsd: Vördszvörsz) szavai: „A gyermek a férfi atyja.” Még különösebb a múlt jelentősége mindennapi életünkben akkor, amikor szemléljük és tudomásul vesszük a dolgokat. El sem hinnénk hirtelenében, hogy nem a saját szemünkkel látjuk a világot, hanem az ősök szemüvegén át. Ugyan, kérem!
Pedig ı́gy van. Reggel kitekintü nk az ablakon, s ö rö mmel állapı́tjuk meg „sü t a nap”. Hát sü t? A nap egy csillag, amely évmilliárdok ó ta á rasztja magá bó l kü lö nfé le sugarait, s ezek egy része az, amit fényként látunk. Nem a napon, hanem a fö ld légkö rén mú lik, hogy az adott reggelen a napsugarak legnagyobb része eléri-e a talajt, vagy elnyeli-e a felhő vé sű rű sö dö tt vı́zpára. A nap nem sü t, a szél nem fú j, hiszen a szél nem egyéb, mint a levegő mozgá sa.
Hányszor mondjuk, hogy a nap felkel vagy lenyugszik. Persze, ez képes beszéd. De honnan ered? Hallgassuk csak meg egy ismeretlen régi latin költő szavait, aki az időszámításunk kezdete utáni ötödik században himnuszt írt a naphoz:
Nap, négyesfogaton te rohansz ragyogó sugarakkal, Nap, korahajnalban te jelensz meg a távoli égen...



(Rónai Pál fordítása)
Itt már nehéz a kifejezést csupán képesnek minősíteni. Ez a nap már sokkal inkább személy, mint égitest. S ha most elolvassuk, amit az időszámításunk kezdete előtt tizennégy évszázaddal Egyiptomban írtak a napról, már semmi kétségünk sem maradhat. „Te jelensz meg szépen az ég horizontján, Te élő napkorong, aki legelőször élt... Te teremtetted a földet szíved szerint, Te egyedül, Emberekkel, nyájakkal és mindennemű állatokkal együtt, Mindent, ami a Földön lábakon jár, és mindent, ami a levegőben lebeg szárnyakon repülve...” Itt már nincs szó képes beszédről, költői hasonlatról. Tudományosan teljességgel érthetetlen az egész szöveg. Hiszen a nap nem korong, hanem gömb alakú csillag. S hogy lehetne arról beszélni, hogy a nap teremtett mindent a földön? Persze, felfoghatnánk ezeket a sorokat átvitt értelemben. S akkor egyszeriben nagyon mélyértelműeknek tűnnének. Azt magyarázhatnánk beléjük, hogy a nap sugárzó energiája döntő szerepet játszott az élő szervezetek létrejöttében és fejlődésében. Ez azonban teljesen meghamisítaná az egészet. Az idézett egyiptomi sorok abból a nagy himnuszból valók, amelyet IV. Amenhotep fáraó intézett a napistenhez. S ebben a himnuszban ilyen részek is találhatók: „Te teremtetted a távoli eget, hogy felkelj rajta és végignézz mindent, amit teremtettél, mikor még egyedül voltál, mikor felkeltél alakodban, mint élő nap, mikor sugároztál, fénylettél, eltávoztál és visszatértél. Az egyiptombelieket te magasztalod fel fiad – a fáraó – számára, ki tebelőled vette eredetét.” Semmire sem mennénk vele, ha ezeket a különös szavakat a modern természettudomány megsejtésének próbálnánk értelmezni. Olyan nézetek nyilvánulnak meg bennük, amelyek teljesen elavultak. S mégsem vesztek ki nyelvünkből, gondolkodásunkból.



Valójában az az igazság, hogy bármiről beszélünk, gondolkozunk, kifejezéseinkben és sokszor abban is, ahogy a dolgokat látjuk, ott kísért olyan régi koroknak az emléke, amikor az emberek a napot például teremtő személynek, a fáraó atyjának képzelték, s az egész világot ilyen furcsa módon látták. S itt megint idéznünk kell egy költőt, József Attilát, aki mindezt a következőképpen foglalta össze:
Én úgy vagyok, hogy már százezer éve nézem, amit meglátok hirtelen. Egy pillanat s kész az idő egésze, mit százezer ős szemlélget velem.
(A Dunánál)
Jelenünket tehát áthatja a múlt. Életünk kereteibe beleszülettünk, s ha tetszik, ha nem, úgy kell élnünk, ahogy azt a megelőző nemzedékek készítették elő nekünk. Nemcsak azokat a feltételeket örököltük elődeinktől, amelyek megszabják, mit és hogyan termeljünk, s mennyi jut nekünk, hanem készen kapjuk a nyelvet is szavaival, kifejezéseivel, s bennük azokkal a tapasztalatokkal, amelyeket ki tudja, hány nemzedék halmozott fel ilyenformán. S csak a tudomány segítségével igazodhatunk el ebben az útvesztőben. Lépésről lépésre kell tisztáznunk, hogyan fejlődtek ki az emberek gyakorlati viszonyai, hogyan alakult ki fokozatosan az a mód, ahogy a szemünkben megmutatkozik a világ. Így érthetjük csak meg, hogyan jelent meg évezredekkel ezelőtt az emberek képzeletében Mitrász különös alakja, és hogyan öltött szükségszerűen új meg



új formákat. Azt hihetnénk, hogy mindez érdektelen. Mit törődünk elmúlt korok rég elporladt embereinek képzelődésével! Gyerekségek. S ha azok volnának! Miért ne érdekelne bennünket e képzelt alak? Minden regény hőse képzelt személy, az író kitalálása. S mégis mennyire leköti érdeklődésünket. Ráadásul itt olyan alakról van szó, amelynek a megformálása nem egy személy, az író műve, hanem ki tudja, hány nemzedéken át, ki tudja, hány ember közreműködésével csiszolódott ki. S ne felejtsük el azt sem, hogy nem regényhősről van szó. A regényhősöket sem szabad, persze, hatásukban lebecsülni. Mikor Goethe megírta Az ifjú Werther keserveit, melynek hőse szerelmi bánatában öngyilkos lesz, felszökött az akkori érzelgős kor öngyilkosainak a száma. De említhetnénk példaként a Bögölyt is, Voynich regényének hősét, aki az orosz forradalmárok nemzedékeit lelkesítette. Mitrász hatása azonban sokkal nagyobb volt e regényhősökénél. Hosszú időn át tömegek cselekvését befolyásolta. Nem mesealak, hanem vezércsillag volt, annak jeléül, hogy az ember különös lény, s az emberi tevékenység kulcsát sokszor csak hosszú utánjárással lehet megtalálni. Mi a vasárnap ünnepének eredetét követve jutottunk el a rómaiakhoz, a római birodalomba. A vasárnap ünnepe révén ott megismerkedtünk egy istennel, Mitrásszal. Ez az isten keletről érkezett, s ahogy visszafelé követtük időben és eredetének nyomán, Perzsiába jutva szétfoszlott előttünk, s helyette démonokra, tündérekre, szellemekre bukkantunk. Honnan kerültek elő ezek a megfoghatatlan, természetfeletti lények? Hogyan alakult ki belőlük Mitrász alakja? Hogyan vált a vasárnap Mitrász ünnepévé? Olyan kérdések ezek, amelyekre csak a tudomány tud választ adni a legapróbb részletek felderítésével, és minden következtetés gondos ellenőrzésével. Forduljunk hát kérdéseinkkel a tudományhoz. A tudomány tanácsa: ismerkedjünk meg a természeti népekkel.



A
TERMÉSZETI NÉPEK
találmányok történetének jellegzetes és gyakran megismétlődő eseménye, hogy ugyanazt a találmányt egy időben, egymástól függetlenül többen is feltalálják. Évszázadokig senkinek sem ötlik bizonyos gondolat az eszébe, s azután egyszerre hárman is rájönnek. Így van ez technikái találmányokkal, tudományos megoldásokkal is. Szinte bosszantó. Modem nagy nemzetek rendszeresen a saját honfitársuknak tulajdonítják egy-egy jelentős felfedezés szerzőségét, s ezért azután ahány „ház”, annyi nemzeti felfedezőt kell megtanulni. Kis nemzetek különösen keserűen veszik tudomásul, hogy egyegy nagy emberüket a külföld ilyenformán nem hajlandó elismerni. Kétezer esztendőn át például senki sem vonta kétségbe, hogy a görög Eukleidész olyan geometriát alkotott, amely tökéletességében már felülmúlhatatlan.. S akkor a magyar Bolyai János lángeszű módon kidolgozza egy átfogóbb geometria elméletét. S micsoda „balszerencse”: tőle függetlenül, de vele egyidejűleg ugyanezt tette Riemann és Lobacsevszkij is. Az ilyen példáknak se szeri, se száma. A régészek a föld legkülönbözőbb tájain ugyanazokra az elmés megoldásokra bukkannak. A néprajzkutatók rendkívül hasonló eszközöket, szokásokat, építményeket, rajzokat találnak ma élő, elmaradott, úgynevezett „természeti népek” és – a földben lappangó ősmaradványokból következtethetőleg – évezredek előtti népek körében. Elképzelhetetlen, hogy itt átvételekről lenne szó. Az átvétel egyébként sem mond többet, csak annyit, hogy a viszonyok megértek az átvételre. Hiába mondanánk egy tízéves gyermeknek, hogy foglalkozzék mind a tanulásban, mind a mindennapi életben ugyanazokkal a kérdésekkel, amik a tizennyolc éveseket érdeklik. Ugyanígy áll a helyzet az átvételekkel is. Már a régi görögök ismerték azt a fizikai jelenséget, amin a gőzgépek működése alapul, de hol voltak akkor még azok az ipari lehetőségek, amelyek birtokában a modern népek a gőzgépeket feltalálták, s amelyek előmozdították oly sokoldalú felhasználásukat? Ma már tudjuk, hogy ha meglepő megegyezésekre bukkanunk egymástól területileg rendkívül távoli, s közlekedésileg jóformán áthidalhatatlanul



elkülönült, vagy évezredek által elválasztott népek között, ezeknek a népeknek nagyon hasonló a technikai színvonaluk. A technika, a munkaeszközök fejlettsége döntőleg hat ugyanis az összes életkörülményekre. Könnyen belátható, hogy a technika fejlődése csak lépésről lépésre haladhat előre. Ismerni kellett a tüzet, hogy az ember rájöjjön a fémek kiolvasztására. Különböző fémek előállítása nélkül pedig sosem juthattunk volna el az elektromosság megismeréséhez s így tovább. A technika fejlődése ugyanekkor meghatározza – mondjuk – a vadászat módját is. Manapság a vadász rendszerint úgy vadászik tigrisre, hogy felmászik egy magas toronyba, ahová a tigris fel sem juthat, s onnan lesi távcsővel a vadat. Mikor azután jó távol megpillantja, messzehordó lőfegyverével lepuffantja. Ehhez azonban távcső, modern fegyver, robbanó lövedék kell. Régebben sok ember összeállóit, s nyíllal, dárdával egyesült erővel végeztek a fenevaddal; egy ember nem lett volna rá képes. Még régebben csapdát állítottak, s ha nem sikerült tőrbe csalni az állatot, esetleg az egész falu elköltözött egy-egy vérszomjas tigris közeléből. Nemcsak a vadászattal van így, hanem mindennel a világon. A technika fokozatos fejlődése nagyjában megegyezőig haladt mindenütt előre, ha nem is feltétlenül egy, de mindenesetre nem nagyszámú úton. Az egyik lépés határozta meg a másikat. Ez a találmányok hasonlóságának a titka. S ahogy az új eszközök újabb lehetőségeket hoztak az életkörülmények megjavítására, úgy fejlődlek. hasonló formákat öltve az emberek viszonyai.
Nem csökkenti az emberi találékonyság, kitartás és tudás jelentőségét, ha megállapítjuk, hogy az emberek általában akkor jönnek rá valamire, amikor az már az orruk előtt van. S mi teszi az orruk elé? Elsősorban a technika fejlődése. Egyáltalán nem volt könnyű rájönni például a kerék használatára, amíg az nem létezett. Számunkra ma teljesen magától értetődő ez a szellemes eszköz,



de egyáltalán nem volt könnyű feltalálni. Úgy látszik, hogy a fazekasok jöttek rá a használatára, s ha mái megvolt, előbb-utóbb kiderült, hogy kocsit is lehet vele készíteni teherszállításra. Addig a terheket szántalpakon csúsztatták. A tudománynak az a felfedezése, hogy az emberek életkörülményeit elsősorban technikájuk fejlettsége határozza meg, meglepő eredményekre vezetett. A népek egy része elmaradott a technikai fejlődésben napjainkban is, s még inkább így volt a múlt században, amikor a közlekedés, a kereskedelem nem érte el korunk teljesítményeit. A modern tudomány azonban már létezett, s elfogulatlanul tudta vizsgálni e viszonyokat. Technikájukkal egyetemben, annak megfelelően elmaradottak voltak e népek társadalmi viszonyai, nézetei, szokásai is. Annak az összefüggésnek az alapján, amely a technika és a társadalmi viszonyok közt van, joggal volt várható, hogy korunk elmaradott népeinek a tanulmányozása révén megismerjük olyan, a távoli múltban élt népek életét is, amelyek a technika hasonló fokán szükségszerűen hasonló viszonyok közt éltek. Vagyis ha tudjuk, hogy az emberek viszonyaira döntő befolyása van munkaeszközeiknek, jogosan következtethetünk a mai elmaradott népek és a régmúltban élt népek hasonló technikája alapján egyéb életviszonyaik hasonlóságára is. Az elmaradott, „természeti népek” szokásai, nézetei tehát múzeumai a régi, hasonló termelési színvonalon élt népek szokásainak, nézeteinek.
Ősközösségi erkölcsök
A természeti népek viszonyai közt élő kis csoportok életre-halálra egymásra voltak utalva. Csak az erők legszigorúbb egyesítése biztosíthatta, hogy elegendő legyen az élelem. Bármi veszély esetén össze kellett fogni, szükség volt minden kézre. Még a kisgyermekek is részt vettek a munkában, s persze, a nők és a férfiak sem kímélhették erejüket. Az a tény, hogy a kisgyermekek elsősorban az anyára maradtak, hiszen az újszülöttet más nem szoptathatta, az asszonyokat jobban helyhez kötötte, mint a férfiakat. Ebben keresendő az oka, hogy miközben a férfiak vadásztak, a nők voltak, akik felfedezték, hogy a ház körül elhullajtott magvakból új növény sarjad, s ők jöttek rá lassanként a földművelés első fogásaira.



A földművelés sikerei helyhez kötötték az addig főképp kóbor, nomád életű embercsoportokat. Az ember nem született sem nomádnak, sem letelepedettnek. Nem azért szedték fel a nomád népek a sátorfájukat, mert megunták a vidéket, ahol éppen tartózkodtak, hanem mert nem tehettek egyebet. Ha az állatok lelegelték a környék növényzetét, tovább kellett állniok. Amikor azonban a földművelés legalább valamennyire biztosította az állandó megélhetést egy helyen, megszűnt a vándorlás kényszere, és az emberek megtelepedtek. Ezek a nomád pásztorok, kezdetleges földművelők, technikailag még roppant alacsony színvonalon élő természeti népek megegyeztek a fejlettebb vagy egészen modern technikával rendelkező népekkel abban, hogy nem a saját elhatározásukon múlt, milyen viszonyok közt éltek, nem is véletlen határozta meg szokásaikat, kapcsolataikat, hanem elsősorban a szükség. A maláji szigetek szenangjairól, egy elmaradott technikájú, természeti népről feljegyezték: „Az élelmiszereket közösen fogyasztja az egész nemzetség. Minden család megosztja a már főtt és ehető állapotban levő élelmet a nemzetségen belül élő más családokkal. Ha egy családban valamelyik nap az élelmiszerek különösen nagy bőségben fordulnak elő, akkor az önkéntesen szétosztja az élelmet a nemzetség többi családja között.” Ez a kölcsönös segítség, ez az együttműködés nem a maláji szenangok különlegessége. Ugyanilyen „ősközösségi” viszonyokat találtak az utazók mindenütt éppen a legelmaradottabb viszonyok közt élő népek körében, s ugyanilyen viszonyokra utalnak a régi népek ránk maradt emlékei is. E viszonyok a természeti népekre általában jellemzők. Az általános egyenlőség, amely azt jelenti, hogy lényegében véve a közösség valamennyi tagja részt vesz minden erejével az élet fenntartásáért folyó erőfeszítésekben, ezeknek az embereknek a helyzetéből fakad. Vagy összefognak, vagy pusztulniok kell. Ha azon álmélkodunk, milyen magas szintű e népek erkölcse, mert például az utolsó falatjukat is megosztják egymással, ne feledjük el, hogy ez éppen annyira szükségszerű, mint az öregek és betegek cserbenhagyása, sőt elpusztítása, amire szintén sok példát ismerünk. Nem szabad azt képzelni, hogy az öregekkel szemben tanúsított magatartás a természeti népek közt oly vad és kegyetlen erkölcsökre vall, mint ahogy a mi szemünkben nyilvánvalónak mutatkozik. Bizonyítékul hadd idézzük itt az eszkimók életének egy rendkívül érdekes és hiteles rajzát adó könyv (H. Ruesch: A hosszú árnyék földjén. Táncsics Kiadó. 1957.) kis részletét.



„...Asziak anyja, Pauti, túl öreg volt már az utazáshoz, így hát Asziak és Ernenek vele maradt. Jók voltak az öregasszonyhoz, akinek rajtuk kívül nem maradt senkije, amióta Ululik meghalt... Egy egész éven át szeretettel, gondosan ápolták, ellátták élelemmel és ruhával, noha merev ujjaival már sem varrni, sem bőröket kaparni nem tudott, és csorba fogaival, amelyek már alig látszottak ki a foghúsból, nem bírta többé puhára rágni a bőröket. A legválogatottabb és legomlósabb falatokat kapta, s Asziak még előre meg is rágta neki. Így fizette vissza mindazt, amit gyermekkorában kapott tőle – becsületes csereüzlet. Mindennek azonban egyszer éppoly biztosan véget kell érnie, mint a télnek. És így is történt. Az öregasszony jól tudta, mi vár rá, amikor egy csillagfényes, viharos, szeles éjszakán felpakolták a szánkóra, és kivitték a csillagok fényében ragyogó, szélfútta óceánra. Egyetlen szó sem esett útközben, sem pedig amikor megálltak, és Ernenek az öregasszonyt a tenger közepén egy kutyabőrre ültette, hogy kényelmesen halhasson meg. Ernenek zavarban volt, amikor visszakacsázott a szánkóhoz, és miközben magában mormogott, úgy tett, mintha a szíjakkal lenne elfoglalva. Asziak eközben, hogy bánatát leplezze, a kutyákkal bajlódott, méghozzá többet, mint amennyit kellett volna, és nagy pontossággal rúgta meg egynekegynek az orrát, ha belemart a másikba...” Nem az ősközösségben élő eszkimók vadak és kegyetlenek, hanem életük az. Képtelenek 1-2 gyermeknél többet felnevelni, és az öregek eltartása felülmúlja erejüket. Egy-egy vadász csak legfeljebb annyi élelmet és ruhára való bőrt tud összegyűjteni, amennyi a kis családnak az életbenmaradásához feltétlen kell. S az asszonyok sem képesek több emberre varrni, több bőrt kikészíteni, s így tovább. Az ősközösség viszonyai olyan társadalomra jellemzőek, amely csak tagjai mindegyikének legnagyobb erőfeszítése mellett, s akkor is csak igen-igen nyomorúságosán maradhat fenn. Mai szemmel mindezt nehéz megértenünk. S ha nehéz világosan elképzelnünk, milyen volt az élete e népeknek, még nehezebb megértenünk, hogyan látták ők maguk saját körülményeiket. Mindabból mégis, amit már tudunk róluk, világosan követhetjük elképzeléseik alakulását. A természeti népek tudományos megfigyelése kulcsot adott a régi népek viszonyainak megértéséhez, s annak a kérdésnek a tisztázásához is, hogyan



születtek meg a hajdani emberek képzeletében a szellemek, a démonok, s az egyéb természetfeletti lények. A szerszámok, fegyverek stb. révén a technika írta elő, hogy milyen legyen a vadászat, halászat vagy a földművelés módja, milyen legyen a ház, amelyben az emberek élnek, milyen legyen az öltözékük s így tovább. Azt pedig az így kialakult viszonyok határozták meg, hogy milyennek lássák az emberek a világukat. Hz az állítás első hallásra nagyon meghökkentő. Miért határozná meg a termelés módja, hogy az ember, ránézve például egy almafára, lássa, hogy az almafa? Pedig így van! Hosszú időn át az emberek számon tartottak a vidékükön minden fát, sziklát, patakot – egyedileg, szinte mindegyiket külön-külön. Vagyis ismerhettek több almafát is, de az almafát, a több almafa közös általánosságát nem. Azok az utazók, akik természeti népekkel kerültek kapcsolatba, mindig álmélkodtak az emlékezőtehetségükön. Darwin, a nagy biológus azt írta dél-amerikai indián vezetőjéről: „A vezetőm túlságosan jól ismerte a vidéket, mert szüntelenül sorolta elő minden kis helynek, pataknak és öbölnek az indián nevét.” Nem szabad azt képzelni, hogy a természeti népek e rendkívülinek tűnő emlékezete megmagyarázhatatlan, csodálatos tulajdonság. A részletek, az egyedi tárgyak ennyire éles megkülönböztetése voltaképpen egyik oldala e népek sajátos szellemi arculatának. A másik oldal, az éréin túlsó fele éppen abban mutatkozik meg, hogy a közös vonásokra egyáltalán nincsenek szavaik, fogalmaik. Ilyen közös tulajdonsága például a különböző fáknak az, hogy fák. Számunkra ez teljesen magától értetődik. Érthetetlennek tűnik viszont, hogy e népek nyelve, miközben megdöbbentően gazdag részletekben, mennyire szegény általánosságok kifejezésében. Kelet-Afrika marhatenyésztői észreveszik állataik színének és mintázatának a legapróbb eltéréseit is, és mindegyikre külön szavuk van. Ugyanakkor – tehát nyilvánvaló, hogy nem színvakságból! – nem tesznek különbséget a vörös és a sárga, illetve a zöld és a kék szín között. Vagy vegyünk egy másik példát. Vannak földművelő természeti népek, amelyeknek a nyelvében hallatlanul finom részletekre van szó, amikor például a kókuszpálma életének egyes mozzanatait kell megjelölni. Külön szavuk van a virágzó fára, a gyümölcsöt hozóra s így tovább. Ugyanakkor nincsen



nyelvükben kifejezés magára a fára. E különös és első pillantásra érthetetlen tényt nem valami, a természeti népek „természetében” rejlő megismerhetetlen hozza létre, hanem e népek életkörülményei.
Jó volna tudni, hogyan hatnak az ember életkörülményei a gondolkodására, nézeteire, fogalmaira. Milyen jó lenne valahogy belelátni az ember szervezetébe, és nyomon követni, mi megy ott végbe. A tudomány azért tudomány, hogy ne akadjon fenn a nehézségeken. Persze, néha meglepő utakat kell választani, hogy az ilyen nehéz kérdéseket tisztázhassa az ember. Kíváncsiak vagyunk, hogyan alakul a természeti népek gondolkodása? Ahhoz, hogy ezt megérthessük, először bizonyos állatkísérletekkel, igenis állatkísérletekkel kell megismerkednünk.
Agyműködés és gondolkodás
Gyakran használunk szavakat, amelyeknek az értelme nem egészen világos előttünk. S ez még a kisebb hiba, a nagyobb baj az, hogy ennek sokszor magunk sem vagyunk a tudatában. Pedig az ilyen pongyolaság előbb-utóbb megbosszulja magát. A lappangó zavar egyszer csak napfényre bukkan, s kellemetlen meglepetéseket okoz... Így vagyunk többnyire az életkörülmények fogalmával is. Életkörülményeink nagy hatással vannak ránk – ez szinte közhely, amiben mindenki egyetért. De hogyan? Erre a kérdésre a tudomány mindössze néhány



évtizede tud válaszolni, éspedig elsősorban Pavlov kutatásai alapján. Pavlov élettan-tudós volt, és kísérleteit kutyákon végezte. Mit mondhatnak ezek az állatkísérletekből eredő adatok az emberre vonatkozólag? Vegyünk egy igen egyszerű jelenséget: a kutyák nyáltermelése fokozódik, ha táplálék kerül a szájukba. Nem valami nagyhorderejű ügynek látszik az egész, habár az bizonyos, hogy ebből a szempontból tényleg nem nagy a különbség a kutya és az ember között. Pavlov érdeklődését hosszú időn át az a kérdés foglalkoztatta, hogyan működnek a táplálkozással kapcsolatos szerveink, egyebek közt az úgynevezett tápcsatorna-mirigyek, s ezek közt persze a nyálmirigyek is. Emberen csak nagyon korlátolt módon lehet kísérletezni, ezért választotta vizsgálatai tárgyául Pavlov a kutyát, amely emlősállat létére sok szempontból nagyon hasonlít ránk. Miközben azt vizsgálta, hogy a táplálék összetétele hogyan befolyásolja a nyál összetételét, Pavlov felfigyelt egy mellékesnek látszó jelenségre. Figyelmének ez a mellékvágányra terelődése azután döntő felfedezésekre vezette, s ennek köszönhetők a tudomány számára korszakalkotó további vizsgálatai. Mielőtt ezekre rátérnénk, hadd jegyezzük meg, hogy esetével nem áll egyedül. A nagy felfedezések aránylag sokszor jelentkeznek ilyen furcsa, véletlenszerű módon. A nagy embert jórészt éppen az teszi naggyá, hogy észreveszi a kínálkozó ösvényt, s rálép. Érdemes itt Darwint idézni, aki önéletrajzában így ír: „Az a rendkívül gyors felfogóképesség és elmésség, amely néhány okos embernél.. . oly feltűnő, nálam teljesen hiányzik ... Az a képességem, hogy hosszú és teljesen elvont gondolatmeneteket kövessek, nagyon korlátolt.. . Emlékezőtehetségem meglehetősen széles körű, de ködös... néhány napnál tovább sohasem tudtam fejben tartani egy dátumot vagy néhány sor verset... Volt kritikus, aki azt mondotta rólam: »Ó, Darwin jó megfigyelő, de képtelen logikusan gondolkodni! Nem hiszem, hogy ez találó volna, mert A fajok eredete elejétől végig logikus érvek sorozata, és jó néhány értelmes embert meggyőzött... Jó adag találékonyság van bennem és annyi józanság és ítélőképesség, amennyi minden többé-kevésbé sikeres orvosban vagy ügyvédben megvan, de alig hiszem, hogy több.” Miután valóban tekintélykeltő őszinteséggel ilyen korántsem hízelgő képet festett magáról, mi az a tulajdonság, amelynek saját véleménye szerint



tudományos sikereit köszönhette? „A mérleg »követel« oldalán áll, hogy legjobb meggyőződésem szerint inkább észreveszek olyan dolgokat, amelyek könnyen elkerülik a figyelmet, mint az emberek többsége, és gondosan tanulmányozom őket. A tények megfigyelésében és gyűjtésében csaknem olyan szorgalmas voltam, amilyen csak lehettem. Ami ennél is fontosabb, a természettudomány szenvedélyes szerelmében kitartó és lelkes voltam.” Elsőnek – mint látjuk – Darwin éppen azt a képességét jelölte meg, hogy nem ment el figyelmetlenül a mellékesen és véletlenszerűen felbukkanó jelenségek mellett. Sosem árt az ilyen tanulságokat megjegyezni. S most térjünk vissza Pavlovhoz. Mi volt az, amit észrevett? Látszólag nem valami különös dolog. A kísérleti kutya nyáladzása már előbb megkezdődött, mielőtt a falat a szájába jutott volna. Hogy lehet ez? Pavlov ebben ellentmondást látott. Szentül meg volt ugyanis győződve róla, hogy minden, ami egy élőlény szervedében változik, nem véletlenül, hanem valami okból változik meg. Amikor a nyáltermelés táplálkozás közben megnő, akkor a nyelv és a száj felszínét a táplálék anyagai ingerük, ez az inger az ott levő s a táplálék anyagai iránt különösen érzékeny érzékszerveket ingerületbe hozza. Az ingerület az idegsejtek hálózatán keresztül a nyálmirigyekhez ér, s azokat fokozott tevékenységre serkenti. E bonyolult út megszakítása esetén elmarad a táplálék hatása a nyáladzásra. A környezet ingerére bekövetkező e szervezeti válasz a reflex. Pavlov szerint a szervezet minden tevékenységét ilyen reflexek szabják meg. Ha az állat tűszúrásra elrántja a lábát; ha a szájába került hús megindítja a nyálmirigyei működését s így tovább, mindig reflexszel van dolgunk. Meghatározott inger megszabott válaszra készteti a szervezetet. Az ilyen reflexek az állatokkal velük születnek. S most már érthető, miért kezdett el Pavlov csodálkozni a kutya említett nyálcsorgásán. Hol van ugyanis és hogyan hat az inger a nyálmirigyek működésére, amikor a táplálék még be sem került az állat szájába?



A FELTÉTELES REFLEX
S Pavlov megtalálta a választ. Kimutatta, hogy a táplálék látványa, szaga, akár annak az embernek a megjelenése, aki az állatot etetni szokta, sőt, még a lépteinek közeledő kopogása is elegendő, hogy az állat nyálmirigyeinek működése a tapasztalatok következtében fokozódjon. Ez is mind reflex, de nem öröklött, hanem szerzett. Pavlov a kísérletek ragyogó sorozatával világította meg, hogy milyen körülmények esetén milyen összefüggések jönnek létre egyrészt olyan ingerek hatásai közt, amelyekre az állat vele született válasszal felel, másrészt olyanok közt, amelyek csak a tapasztalatok hatása alatt válnak hatásosakká. Ha az ingerek veleszületetten hatásosak, ha ezekre az állati szervezet örökletesen, feltétlenül válaszol, az ilyen válasz a „feltétlen reflex”. Más ingerekre csak azzal a feltétellel következik be válasz, ha előzőleg több ízben társullak feltétlen reflexek ingereihez; így jönnek létre a „feltételes reflexek”. Ilyen feltételes reflex például, amikor az étel szagára, megpillantására erős nyáladzás indul meg. A környezetnek vannak olyan tényezői, amelyekre az élőlény ügyet sem vet, mert láthatatlanok a számára, s egyébként sem vehetők észre. Ilyen például a nyugalomban levő levegőben egy csekély por. Az ilyen tényezői a környezetnek nem válnak ingerré. Mások minden esetben hatással vannak a szervezetre, ilyen többek között a szájba kerülő sav, gondoljunk csak a citrom levére vagy az ecetre. S azután nagy számmal léteznek a környezetnek olyan mozzanatai, amelyek csupán feltételesen, csak akkor hatásosak, ha előbb többször társultak feltétlenül hatásos ingerekkel. A nyálmirigyek, e meglehetősen érdektelen szervek, Pavlov kísérleti laboratóriumában kitűnő eszközeivé váltak a reflexek tanulmányozásának. Kis műtéttel kivarrták az egyik nyálmirigy kivezető csövét a pofa bőrébe, s ettől kezdve csak számolni kellett a nyálcseppeket. A nyálcseppek számából Pavlov szinte hihetetlen megfigyeléseket tudott tenni. A kutya etetését a legkülönbözőbb ingerekkel kapcsolta össze, s így feltételes reflexeket dolgozott ki az állaton. Szeretnénk tudni, hogy milyen magas hangot hall még meg egy kutya? Nos, meg kell csak próbálni, melyik az a legmagasabb hang, amire még fokozódik a nyálelválasztása, ha ezt az



ingert előzőleg etetéssel kísértük. (Kiderült, hogy a kutyák olyan magas hangokat is meghallanak, amelyeket a mi fülünk már nem tud felfogni.) Pavlov módszerével kimutatták, hogy a kutyák hallása sokkal élesebb, mint a miénk, hogy hozzánk képest színvakok stb. A feltételes reflexek révén lehetővé válik, hogy olyan ingerek is kiváltsanak vele született, feltétlen reflexeket, amelyek egyébként hatástalanok volnának. Ezek az ingerek jelentőségüket a tapasztalatnak köszönhetik. Könnyű belátni, hogy nagy hasznára válik bármely élőlénynek, ha idejében előkészülhet egy közelgő feltétlen ingerre, s például a ragadozó nemcsak akkor veszi észre zsákmányát, amikor az besétál a szájába. Jelzéseknek nevezzük ezért a feltételes reflexek ingereit, minthogy előre jelzik a feltétlen reflexek bekövetkeztét. Az állatok viselkedésének egész bonyolultságát meg lehet magyarázni a feltétlen és a feltételes reflexek rendszerével, tevékenységüket az „első jelzésrendszer” határozza meg. S az emberét? Az ember magatartásának alapvető törvényszerűségei megegyeznek az állatoknál talált törvényszerűségekkel. Viselkedésünket ugyancsak feltételes reflexek szabják meg. Van azonban egy nagy különbség. Azért nevezte el Pavlov az állatok feltételes reflexeit kiváltó ingerek összességét „első jelzésrendszernek”, mert az embernél van még egy jelzésrendszer, a „második jelzésrendszer” s ez a beszéd, a nyelv. A beszéd útján kapott jelzések hatására a mi viselkedésünk éppúgy megváltozik, akárcsak az első jelzések következtében. Egyszerű esetben a mi szánkban nemcsak akkor fut össze a nyál, amikor meglátunk egy citromot (feltételes reflex), hanem akkor is, amikor beszélnek róla. A jelzések útbaigazításai nyomán, sokszor nagyon bonyolult úton-módon jutunk el végül a feltétlen reflexek valamelyikéig, például a munkánk következtében a mindennapi kenyerünk elfogyasztásáig. Vajon miért mondottuk mindezt el? Mi köze a viselkedés élettani szabályainak a vasárnaphoz, Mitrászhoz? A tudományhoz fordultunk, a tudomány választ ígért. De a tudomány sosem könnyed. Nem sima országút vezet a tudományban a kérdések megoldásához, hanem kanyargós, göröngyös ösvények. Ne csüggedjünk tehát, nézzük csak meg, hová lyukad ki a pavlovi állatkísérletek ösvénye. Kísérleteivel Pavlovnak sikerült tisztáznia a feltételes kapcsolatok kiépülésének meghatározott menetét, s éppen ez az, ami a természeti népek



gondolkodása szempontjából most útbaigazít bennünket. A hasonló ingerek eleinte mind egyformán hatásosak, valamennyit egyformán követi a feltételes reflex. Hamarosan megindul azonban egy folyamat, amely mindjobban beszűkíti a valóban hatásos ingerek körét. S végül a szervezet válasza annyira finoman illeszkedik hozzá a környezet egyegy változásához, mint a biztonsági zárhoz a kulcsa. Mire megyünk az állatok tanulmányozásából eredő megfigyelésekkel az ember viselkedésének megértésében? Nos, figyeljünk csak! Kutyával el lehet érni, hogy nyáladzása akkor induljon meg, ha egy kivágott négyzetet mutatnak neki. Ez a négyzet feltételes reflex ingere. Eleinte nemcsak négyzet, hanem bármilyen alakú lap felmutatására megindult a bőséges nyálelválasztás, csak arra volt szükség, hogy a négyzet felmutatását több ízben etetés kövesse. De ha a legkülönbözőbb „síkidomok” felmutatása közül mindig csak a négyzeteket „erősíti meg” etetéssel az ember, végül a többi forma felmutatása hatástalanná válik a nyálmirigyekre. Az is elérhető, hogy az állat csak a négyzet alakjával szemben legyen érzékeny, a négyzet nagyságától függetlenül. Az ilyen állat sok különféle színű, vastagságú és nagyságú papírlap közül gyakorlatilag megkülönbözteti a négyzet alakúakat, egy valóban nagyon elvont tulajdonságot. A kísérleti állat így nyálmirigyeinek működése révén bebizonyítja, hogy képes geometriai formák felismerésére és megkülönböztetésére. Meglepő kísérleti eredmény. És mit bizonyít? Az ember is hasonló módon, a tapasztalatok hatása alatt jut el egyes, egyébként nagymértékben különböző tárgyak bizonyos közös vonásainak megkülönböztetéséhez. A mindennapi élet „erősíti meg” az ilyen vonások fontosságát, s rendszerint nagyon nehéz nyomon követni, hogy miként. A fő nehézség abban áll, hogy a mi számunkra egészen más közös vonások válnak fontosakká, mint a természeti népek számára. A gyakorlati élet hozza magával, hogy miközben egyes sajátosságok hangsúlyt kapnak, a felesleges sallangok, a mellékes mozzanatok lekopnak. Csak az az embercsoport fogja kidolgozni a fa általános fogalmát, szavát, amely oly sokoldalúan használja fel a különböző fákat, hogy az egyes faegyedek, sőt az egyes faféleségek különleges vonásai háttérbe szorulnak. Ezt jobb lett volna könnyebben elmondani, mert – mit kerteljünk – nem könnyű nyomon követni. Nos, nem olyan nehéz, ha példákból indulunk ki.



A kutyákkal úgy kell kísérletezni, hogy az ember mindig változatlan körülmények közé helyezi őket. Ugyanabba a szobába, ugyanarra az asztalra, ugyanolyan helyzetbe stb. Nagyon kell arra is vigyázni, hogy ne szűrődjön be valami váratlan zaj, ne nyisson be a szobába senki. Maga a kísérlet vezetője is legjobb, ha észrevétlenül, kívülről figyeli az eseményeket. Minden részlet fontos. El lehet érni, hogy ugyanaz a kutya ugyanannak a sípnak a hangjára egyszer felemelje a jobb lábát, egyszer pedig fokozott nyálelválasztással válaszoljon. A szoba berendezése s minden egyéb feltétel eközben ugyanaz marad, csak más személy vezeti következetesen a kutyát a laboratóriumba olyankor, amikor etetéssel erősítik meg a sípjelet, és más személy akkor, amikor enyhe áramütést mérnek az állat jobb talpára a síp megszólaltatását követően. Az idegrendszer ilyenformán rögzíti a mellékes kapcsolatokat is. Kérdés: hogyan szűnik meg ezeknek az egyszer létrejött összefüggéseknek a hatása? Nyilvánvaló, hogy az ember is, nemcsak a kísérleti állat, számtalan véletlenszerű és eszerint felesleges kapcsolatot rögzít meg az agyában. Hogyan szűnnek meg ezek? Kísérletileg Pavlov úgy járt el, hogy például két síphang közül az egyiket mindig megerősítette, a másikat nem. Vagyis miután az egyik elhangzott, az állat enni kapott, míg a másik után nem. A megerősítetlenül maradt síphang fokozatosan elvesztette a hatását. Talán elfelejtette a kutya, hogy volt idő, amikor ennek a hangnak hallatára is megindult a nyálelválasztása? Nem. Ugyanis arra, hogy ez az „elfeledett” síphang megszólaltatva újra hatásossá váljon, elég, ha valami szokatlan ingert kapcsolunk még hozzá, például kigyullad hirtelen egy lámpa, ami egyébként magában semmi hatást sem tett volna a kutya nyáladzására, s íme, a kísérleti állat nyálmirigyei megint működni kezdenek. Nem elfelejtés tehát, amivel dolgunk van, amikor egy inger hatását veszti, hanem „gátlás”. Ezt a gátlást gyengíti meg átmenetileg egy különben közömbös, de szokatlan inger társulása. S tegyük még hozzá: gátlás aránylag lassan alakul ki, ha a kísérleti kutyánál egy már létrejött feltételes ingert egyszerűen csak nem erősítünk meg. Ha tehát: megszólal a síp, de utána az állat nem kap enni. Újra meg újra felhangzik a hang, a kutya nyálcsorogva vár, de a táplálék csak nem érkezik. Mondhatnánk, becsapjuk á kísérleti állatot, s az ismételten hagyja magát az orránál fogva vezettetni. De ha csak néhány alkalommal követi etetés



mondjuk – a magasabb síphangot, a mélyebbet viszont nem, a mélyebb hangú síp hatása ilyenkor gyorsan megszűnik. Jogos-e, lehetséges-e ilyen állatkísérletekből az emberre következtetni? A természettudós nyilvánvalónak tartja, hogy igennel feleljen. Az ember az állatvilág tagja, aránylag nagyon közeli rokonságban áll, ha az állatvilág milliónyi faját nézzük, az emlősökkel, ezekkel az ugyancsak melegvérű, szárazföldi, „méhlepényes” gerincesekkel. Ha tehát sikerül a kutya viselkedésének rugóit feltárnunk, jogosan várható, hogy így az ember magatartásának bizonyos titkai is napfényre kerülnek.
ÁLLAT ÉS EMBER
S itt most feltétlenül meg kell állnunk egy nagyon fontos kérdésnél. Eddig minden erőnkkel arra törekedtünk, hogy megmutassuk: nincsen az ember és az olyan emlősállatok közt, mint például a kutya, nagyon széles szakadék. Az emberi idegrendszer működésének ugyanazok az alapvető sajátosságai, mint amelyeket Pavlov a kutyán kísérletileg kimutatott. S éppen az idegrendszer működésének e szabályszerűségein múlik, hogy az ember megjegyez kapcsolatokat, és képes megkülönböztetni a mellékes és a lényeges tulajdonságokat. Ez azonban az éremnek csak az egyik oldala. Nagyon fontos oldal, hiszen ennek tudatában felhasználhatjuk az állatkísérleteket az emberi idegrendszer működéseinek megértésére, és hozzáférhetővé válik sok, különben érthetetlennek tűnő részlet az ember viselkedésében, gondolkodásában. Ugyanakkor nagyon világosan kell látnunk egy igen fontos tényt. A kutya agyműködését kísérleti körülmények között vizsgálják. A kutya mint láttuk – képes mértani formák megkülönböztetésére is, ha ezt a képességét – kísérletileg – az ember kicsiszolja. Ez a képesség lappang benne. Idegrendszere úgy működik, hogy megfelelő feltételek között e képessége megnyilvánul. De az ilyen emberi képességek nem kísérletileg nyilvánulnak meg! A természeti népek emberei adottságaik szempontjából éppúgy képesek azokra az általánosításokra, amelyeket mi mindennap használunk, mint a modern ember. S mégis van különbség a természeti népek és a modern emberek



gondolkodásában. Ennek csak egy oka lehet: mások a „kísérleti feltételek”, amelyek között élnek és tanulnak. Valójában persze nem kísérleti feltételekről van szó, hanem azokról a körülményekről, amelyek közt az emberek élnek. A természeti népek kis csoportokat, a modern népek óriási társadalmakat alkotnak. Tudjuk, hogy ez elsősorban a technikai fejlettség következménye. A technikai elmaradottság már magában bizonyos felületességet jelent az ismeretekben. Mennyivel többet „árulnak el magukról” az anyagok annak, aki magasabb hőmérsékletre tudja hevíteni azokat, mint annak, aki csak aránylag kis tüzet tud csinálni. Az sem mellékes kérdés, hogy milyen széles az a kör, amelyben a tapasztalatok felhalmozódnak. S megint csak a munkaeszközök, a termelés fejlettsége dönti el elsősorban, milyen létszámú egy-egy társadalom. A mai közlekedés számára pl. még az óceánok sem okoznak olyan akadályt, amely különösebben megnehezítené távoli népek közt akár a kereskedelmet, akár a tapasztalatok cseréjét. S hogy mit jelentenek az évszázadok a technikai fejlődésben, megítélhető a saját esetünkből. Nem sokkal több, mint száz esztendeje csupán, hogy Budát és Pestet állandó híd köti össze. 1769-től volt ugyan hajóhíd, de azelőtt csak a révész szállította át csónakján az embereket, ha át akartak kelni az egyik partról a másikra. Jégzajláskor ez a nehézkes összeköttetés is teljesen megszakadt, még a későbbi hajóhidat is szétszedték ilyenkor. Rosszabb volt a kapcsolat lehetősége a pestiek és a budaiak között, mint ma – mondjuk – Amerika és Franciaország lakosai között. S ez azt is jelenti, hogy jobban elterjednek a francia tapasztalatok a mai Amerikában, mint a régi budaiaké Pesten. S c tapasztalatokba a nézeteket, fogalmakat, szokásokat is bele kell érteni. Ha tehát meg akarjuk érteni a természeti népek gondolkodását, azokból a körülményekből kell kiindulnunk, amelyek egész tevékenységünket meghatározzák.



A természeti népek gondolkodása
Kérdésünk az volt: mivel magyarázható, hogy a természeti népek embere nagyon sok részletet tart nyilván, és nagyon kevés közös, általános vonást emel ki? Esetleg csak a piros, a fehér és a fekete színeket ismeri külön színként s a kékre meg a zöldre is azt mondja, hogy fekete, vagy a sárgára is azt, hogy piros. Pedig közben tucatnyi szava van az ilyen meg ilyen színű, meg az olyan meg olyan árnyalatú marhára. Egyike ez a vonás a természeti és a modern népek közötti legszembetűnőbb különbségeknek. Ilyen különbségek láttán többnyire az a legegyszerűbb magyarázat, hogy ezt az eltérést nem lehet tovább tisztázni. A természeti népek ilyenek, a modern emberek meg olyanok. „Vakparádé az vakparádé.” A tudomány sosem elégszik meg a dolgok ilyenfajta elintézésével. Ez a „csak” egyik formája. A tudomány eddig minden kérdéssel megbirkózott, ha hosszú és keserves gyötrelem árán is. A megismert kutyakísérletek módot nyújtanak rá, hogy egyszerűen megértsük a természeti népek ilyen meglepő gondolkodásának az okát. Ami a rengeteg részlet megjegyzését illeti a természeti népeknél, az könnyen megmagyarázható a feltételes reflexek keletkezésének ismeretében. A környezet bármely részlete fokozott jelentőségre tesz szert, ha valami feltétlen reflex ingeréhez kapcsolódik. Elég egy bizonyos fán ehető gyümölcsöt találni, s legközelebb már puszta megpillantására is összefut a nyál az ember szájában. Ez könnyű példa, nem is kell tovább részleteznem. Egy másik fa viszont már messziről jelzi a közelében fakadó forrást. S így tovább. Mindez egyszerűen lefordítható a feltételes reflexek nyelvére. Feltételes inger, például egy meghatározott fa megpillantása: jelzés. Ezt feltétlen inger követi. Ezután jön a szervezet működésváltozása: a reflex. Jelzés – feltétlen inger – reflex. S most fordítsuk vissza a pavlovi reflextan kifejezéseit az események megszokott leírására. Minden szembetűnővé, fontossá válik az ember számára, aminek jelentőséget ad valami. Elég egy múló utalás, és máris megjegyzi, elraktározza az emlékezet. Nem kell messzire, nem kell a természeti népekhez mennünk a példáért. Ki ne ismerné tapasztalatból, hogy



milyen könnyű megundorodni valamitől? Gyermekkoromban egyszer vendéglőben elrontottam a gyomrom gombóccal. Talán mohó voltam, talán a tészta nem volt friss. S beletelt vagy tíz esztendő, hogy újra rá tudtam nézni a gombócra, amit ma megint szívesen eszem. Egyetlen, egyszeri kapcsolat elég volt, s a szilvásgombóc megjelenése hosszú időn át mindig ugyanolyan ellenszenvesnek hatott. Az tehát minden nehézség nélkül érthető, hogy a tapasztalat hatására bármi könnyen kap jelentőséget, s „válik jelzéssé”. S vegyük figyelembe, hogy még a jelzések jelzései is megszilárduló kapcsolatot alkothatnak. Elég volt csak arra a vendéglőre visszaemlékeznem, ahol a gyomrom elrontottam, s máris elromlott a szám íze. Ez nagyon durva példa. De a jelzések jelzésének ugyanilyen folyamata érvényesül Juhász Gyula gyönyörű versében is.
Milyen volt szőkesége, nem tudom már, De azt tudom, hogy szőkék a mezők, Ha dús kalásszal jő a sárguló nyár, S e szőkeségben újra érzem őt.
Milyen volt szeme kékje, nem tudom már, De ha kinyílnak ősszel az egek, A szeptemberi bágyadt búcsúzénál Szeme színére visszarévedek...
Nem azon kell tehát csodálkoznunk, hogy a természeti népek annyi részletkapcsolatot megjegyeznek, hogy számukra oly sok mindennek van jelentősége. Különösebb, hogy a mellékes, az egyszeri, miért nem tűnik el a lényeges, az általános mellől. Ezt hogy érthetjük meg? Kísérleti állaton síphangra feltételes reflexet hoznak létre. Ahhoz, hogy például három síphang, egy alacsony, egy közepes és egy magas hang közül csak a közepes maradjon hatásos az állatra, nem elég a másik kettőt csak megerősítetlenül ismételgetni, hanem rendszeresen meg kell ismételni a középsőt is, de mindig megerősítve, vagyis miután megszólalt, az állatnak enni kell adni. Így van ez a kutyával a kísérletben. S az ember esetében?



A természeti népek nagyon apró csoportokban élnek. Valaki talál egy gyümölcsfát, s közli a többivel. Hárman-négyen megszedik magukat az első ember, nevezzük őt Ama-amának, a fáján. A fa az „Ama-ama fája”. A „fája” szó csak nekünk szól, ők inkább ilyenféle kifejezést használtak volna: „azAma-amának-az-ehetője-ott”. Később a fa valami okból nem hoz már ehető gyümölcsöt, ami gyakran megesik. Mégsem fogják elfelejteni, még évek múlva is fogják az öregek mutogatni a fiataloknak. – „Látod? Az Ama-amának-az-ehetője-ott! Rossz lett!” – S mennek tovább. Később elérkeznek egy másik gyümölcsfához. Nem azt mondják, hogy ez a fa viszont kitűnő gyümölcsöt terem, mert a nyelvükben nincs is szó még sem a fára, sem a gyümölcsre. Ehelyett így beszélnek: „Ez-a-Bama-bama-ehetőjeitt. Jó.” – S így ahány fa egyszer megkülönböztetett helyzetbe került, önálló, egyedi nevet visel. Nagyon lassú folyamat, amíg a természeti népek gondolkodásában, nyelvében az általánosságok helyet kapnak. Ne higgyük egy percig sem, hogy ami nekünk természetes, mert beleszülettünk, az magától, egyszeriben jött létre. Az „Ama-amának-az-ehetője-ott” vagy a „Bama-bamának-az-ehetőjeitt” csak lassan-lassan kezdett közös általános vonásokat ölteni. Hogyan? Például a tűz révén. A tűz rendkívüli fontossággal bírt a legősibb időktől fogva. De a régieknek csak nagyon kezdetleges módszereik voltak a tűzgyújtásra, s ezért a tüzet őrizni és táplálni kellett, hogy ki ne aludjon. Még a rómaiak emlékezetében is oly elevenen élt a tűz éber vigyázásának ez az ősi módja, hogy temploma volt Rómában a tűznek, és papnők gondozták állandóan. Sőt, újabb kétezer év elteltével a mai templomokban is ott ég még sokszor az ..örökmécs”. A szokások soká élnek. A tüzet tehát táplálni kell. Sokféle anyag akadt az emberek keze ügyébe, s nem mind felelt meg a célnak. Eszerint elkülönült egymástól a tűzben elégő és el nem égő tárgyak csoportja, ami bizonyos általánosságot vitt bele a viszonyokba, mégpedig az ehető-nem ehető általánosságától független általánosságot. Nagyon lassan és nagyon nehezen kezdtek az ilyen egymástól független vonások összerakódni. Az almafa gyümölcse ehető, az almafa ága táplálja a tüzet, úszik a vízen s így tovább. Mi tartozik össze, mi nem, csak a gyakorlat választhatja el. Az ág letört, ott hever a földön. „Az-ott-a-földön-heverő, az



jó”, vagyis ég. De a kő is a földön hever és nem ég. Tehát nem minden ég, ami a földön fekszik. S így lassan elkülönül egymástól a rőzse és a kő. Könnyen kerül az ember zsákutcába, ha keveset tud. Látszólag az ég, ami könnyű, és az nem, ami nehéz. Tehát: ami nehéz, az rossz a tűznek. Következésképp az egyik ember valamikor talán így szólt a másikhoz, aki egy követ akart a tűzre tenni: „Minek hozod azt ide, hiszen az – izé.” S az izé itt valamit jelentett, ami nehéz is, meg nem is ég. Persze, a szén nehéz, mégis ég. Az ördög művének is tekintették a középkori Európában. Milyen könnyen támogathatja a látszat, hogy a kőben az a valami nem ég, ami nehézzé teszi. Az élő faág rosszul ég a tűzön, a száraz ág kitűnően. Miért? Mi azt mondanánk, mert az élő fa nedves, a holt pedig száraz. Az élő fa elégését megnehezíti, hogy sok hőt von el az elgőzölgő víz. A természeti népek embere azonban ilyesféleképp beszélhetett volna: „az egyik rosszul ég, mert nehéz (mint a kő), a másik jól, mert könnyű.” Vagyis az ember is úgy tanul, mint a kutya. Megjegyzi a kapcsolatokat, s megerősítés útján emelkednek ki a fontos, sokszor azonban csak látszólag fontos vonások, és háttérbe szorulnak a mellékesek. Ez a magyarázata, hogy a természeti népek nyelve oly gazdag a részletekben és oly szegény az általánosságokban.
A SOK GYAKRAN KEVÉS
A számtalan részlet megjegyzése, ami a természeti népeknél oly élesen szemet szúrt minden megfigyelőnek, nagyon fontos számukra. Minden nyom, amit ember vagy állat hagy, lényeges összefüggésekre mutathat rá. Egy madár hirtelen elhallgat, egy másik váratlanul lármázni kezd: e jelek nagyon sokat mondanak a tapasztalt fülnek. Ki ne tudná mindezt, ha máshonnan nem, az indián regényekből? Milyen jó lenne, ha mi is ilyen nagyszerű megfigyelők lennénk! Milyen kár, hogy a mi szemünk, fülünk élessége nem ér fel a természeti népekével! És mi e különbség oka?



A természeti népek embereit a szükség szorítja rá a jó megfigyelésre. Amit tudnak, mindennek a fejükben, emlékezetükben kell lenni. Sokszor meglepő, mennyi adatot képesek megjegyezni, de közülünk bárki messze túlszárnyalja e csodálatosnak látszó emlékezőképességet egy nagyon egyszerű és közismert módszer segítségével. – S ez az olvasás! Nekünk nem kell fejben tartanunk egy város összes utcájának a nevét ahhoz, hogy pontosan eltaláljunk bármely címre. Térkép segítségével könnyedén eljutunk akárhová. Nem kell emlékezetből ismernünk a házakat, hiszen az utcákon ott a nevük kiírva, s a házak kapui felett ott a házszám, elolvashatjuk. A bennszülött hazájában mindig felülmúlja az idegen utazót, de hosszú úton mi a térképeinkkel, tájolóinkkal messze túlszárnyaljuk. Mit számít a részletek gazdagságának ismerete a mellett a tudás mellett, amit a könyvekre támaszkodó tudomány nyújt a modern embernek?! Egy mai mezőgazda biztosan nem ismeri vidéke összes bokrát külön-külön, de sokkal többet tud a termelt fajták igényeiről, ellenállóképességéről, hozamáról stb., stb., mint amennyit egy természeti nép bennszülötte környéke növényzetéről. S e mögött a különbség mögött az rejtőzik, hogy a természeti népek oly sok részletre kiterjedő tapasztalata mégis nagyon szegényes és felszínes a modern emberekéhez képest. Az ő tapasztalataik ugyanis főleg egyéniek. A mieink mögött viszont sokkal nagyobb lélekszámú társadalmak egyeztetett tapasztalata áll. Ráadásul, s éppen ez a fő, a kezdetleges termelés azt is jelenti, hogy a természet mélyebb tulajdonságai még nem bontakoztak ki az emberek előtt. A természeti népekről az a hamis nézet forog közkézen, hogy ők ismerik igazán a természetet, mi modern emberek eltávolodtunk tőle. Valójában, amit ők ismernek, a felszín. A mélyebb összefüggések csak a technikai fejlődés révén bukkannak elő. Honnan lehetne tudni bármit is az üveg felfedezése, a lencsék csiszolásának feltalálása előtt mindarról, amit a távcső vagy a mikroszkóp révén ismertünk meg? Pedig ezek a műszerek egész világképünket átalakították. Ne irigyeljük tehát a részletek iránti finom érzéket a természeti népektől. A mi tudásunk összehasonlíthatatlanul mélyebb és átfogóbb az övéknél. Mindazok a részletekre vonatkozó, aprólékosan finom ismeretek, amelyek rájuk jellemzőek, mind pedig azok az általános ismeretek, amelyek miránk, a legszorosabban összefüggnek az ember és a környezete közötti viszonnyal, ezt pedig a technika, elsősorban a munkaeszközök fejlődése határozza meg.



Minden embernél egyformán megvan az idegrendszer kísérletileg megvilágított képessége a futó kapcsolatok megjegyzésére, valamint a feleslegesnek bizonyult összefüggések hatását kiiktató gátlásra. A természeti és a modern népek emberei közötti ismeretbeli különbségek oka a történelmileg kialakult környezetükben van, amely a természeti népek esetében nem kedvez az általános összefüggések kibontakozásának. De nemcsak ennyi az, amit a kísérleti kutatások alapján tudhatunk.
„BABONÁS” MAJMOK
Majmokat meg lehet arra tanítani, hogy egy billentyűt rendszeresen nyomkodjanak, ha lenyomását követően pár perc múlva mindig egy kis étel hullik elébük. Ez is feltételes kapcsolat. Bizonyos idő elteltével szabályos üteme alakul ki annak, hányszor nyomja meg egy éhes állat a billentyűt percenként. Ezt a kísérletet a következőképpen fejlesztették tovább. Megszólalt egy csengő, s két percre rá a majmok ketrecének drótpadlójába gyenge áramot bocsátottak, ami kellemetlen kis áramütést mért az állatokra. A ketrec drótja mindenütt villamossá vált, s így az áram hatását a majmok semmi módon sem kerülhették el. Kérdés: hogyan hat a csengő által jelzett közelgő áramütés a majmoknak az élelmet biztosító billentyűnyomogató tevékenységére? Feltételezhetnénk, hogy egyáltalán nem hat, hiszen két egymástól merőben különböző folyamatról van szó: az egyik élelemmel „megerősített” mozgás, a másik egy hang, amelyet áramütés „erősít meg”. Mégis az a helyzet, hogy a kísérleti állatok a csengő megszólalását követően lényegesen ritkábban nyomták meg a billentyűt, mint annak előtte. De ha egy ember valami olyasmit csinál, aminek nem lehet tényleges eredménye az, amit ő e tevékenységtől vár, például egy négylevelű lóherét fogdos, miközben a lottó szelvényét tölti ki, akkor ez az ember babonás. Ebben az értelemben, s persze, idézőjelben, mondhatjuk, hogy az a majom, amely a csengetésre biztosan bekövetkező áramütés előtt csökkenti a táplálékszerző tevékenységét, úgy tesz, mint aki böjtöléstől várja, hogy jó legyen a termés, vagyis „babonás”. Mivel lehet ezt a különös kísérleti eredményt megmagyarázni?



A kérdést csak további kísérlet tisztázhatja. Nem akarom hosszúra nyújtani a dolgot, csak a lényeget mondom el. Sikerült kimutatni, hogy az a néhány véletlenszerű egybeesés, amely elkerülhetetlenül előfordul a billentyű lenyomása és az áramütés között, elegendő volt tartós kapcsolat létesülésére. A billentyű lenyomása „véletlenül” jelzésévé vált az áramütésnek. Ha ezt a véletlenszerű összekapcsolódást megakadályozták azáltal, hogy mindig csak meghatározott számú billentyű leütésére kapott a majom eledelt, amikor nagyon kis valószínűsége volt, hogy az ilyen billentyűnyomási sorozat egész véletlenül egybeessen az áramütéssel, az állat nem vált „babonássá”. Milyen következtetést vonhatunk le e kísérletekből? E kísérletek azt mutatják, hogy ha az idegrendszerben összefüggésbe kerül két egymástól független tényező hatása, az egyik inger hamis jelentőséget kap, s ez furcsa viselkedésre vezet. Az állatkísérletek megmagyarázzák emberek hasonló magatartását. Nem sokban különbözik az ismertetett kísérleti eredményektől az az eset, amelyről Darwin emlékszik meg útleírásában. Magas hegységen kelt át. Kísérői tüzet raktak, és a tűzön burgonyát akartak főzni, nagy magasságban a tenger színe felett. Magasba emelkedve azonban csökken a levegő nyomása. Ismeretes, hogy a víz alacsonyabb légnyomás mellett nem 100 fokon forr, hanem jóval alacsonyabb hőmérsékleten. Darwin kísérői forralták, forralták vacsorájukat, de a krumpli sehogy sem puhult meg. Világos: a víz nem volt elég forró. S mi volt Darwin útitársainak, ezeknek az egyszerű, műveletlen embereknek a véleménye? Szerintük mindenről az új fazék tehet. Hiszen az előbbiben, a régiben a burgonya mindig nagyszerűen megfőtt. A véletlen, hogy megváltozott körülmények között más fazékban is főztek, különös, hamis jelentőséget kapott szemükben. A tudatlanság hajlamosít ilyen hamis következtetésekre. E hajlam nagyon erős a természeti népek közt, ami könnyen érthető az ő technikai fejletlenségükkel járó szükségszerű felületességük, a dolgok felszínére korlátozott ismereteik mellett. S ezzel nagyon fontos eredményekhez értünk el: megértettük, hogyan alakultak ki a természeti népek hol helyes, hol hamis nézetei, szükségszerűen, saját életkörülményeik hatása alatt.



N
A FOLYAMKÖZI ORSZÁG
agy kitérőt tettünk, hogy visszatérhessünk azoknak a nézeteknek a forrásához, amikből a vasárnap ünnepe kialakult. Mindjárt látni fogjuk, mennyivel közelebb kerültünk azoknak a körülményeknek a megértéséhez, amelyek a vasárnapot létrehozták. Mitrász isten Itáliából Kisázsián át az Iráni-fennsík perzsa pásztorai közé vezetett bennünket. Ez nem elég: még tovább kell haladnunk vissza a múltba, és még távolabb területileg. Az ékírásos emlékek is erre késztetnek. Az első megfejtett ékírás perzsa volt, de az ékírásos emlékek legnagyobb része nem perzsa, hanem mezopotámiai. Mezopotámiában már akkor virágzó városok voltak, amikor az Iráni-fennsíkon még ősközösségben élt a lakosság. Hol van Mezopotámia? Mezopotámia Ázsiának az a területe, ahol két hatalmas folyó, a Tigris és az Eufrátesz hömpölyög a síkságon, míg el nem érik a Perzsa-öbölnél a tengert, öt-hatezer esztendeje még a két folyam külön-külön torkollott a tengerbe, azóta az iszap, amelyet maguk raktak le, megváltoztatta a képet. Minden tavasszal, amikor az Iráni-fennsíkot határoló hegyekben beáll az olvadás, és beköszöntenek a nagy esőzések, a Tigris és az Eufrátesz megárad, s elönti a földeket. Visszahúzódva otthagyják termékeny iszapjukat. Nyáron mindent sivataggá változtat a tűző nap. Homokpuszták és mocsarak: ez ennek a területnek a mai arculata. S nyilván lényegében ilyen volt ez a vidék hosszú évezredekkel ezelőtt is. Napjainkban Mezopotámia legnagyobb része kihalt, lakatlan. Csak néhanéha akad a vándor egy-egy nyomorúságos arab falucskára. Nemigen hinnénk, hogy az emberiség történetének talán legfontosabb vidékén járunk. Helyenként hatalmas dombok emelkednek a lapályról. S ha az ember ásni kezd, az ilyen dombok alól megdöbbentő méretű romok, egész városok omladékai kerülnek elő. A legkülönösebb az, hogy az ilyen romok alól újabb romok, s ezek alól megint még régebbi romok áshatok ki, sokszor hat-hét rétegben is.



A romok közt megtalálni azoknak az embereknek az eszközeit, használati tárgyait, akik valamikor a ma romokban heverő épületeket benépesítették. Minél mélyebbre hatolunk szintben, annál távolabb jutunk időben. Legalulról többnyire kőkorszakbeli falu maradványai kerülnek elő. Mielőtt e különös halmok történetéről beszélnénk, válaszolnunk kell egy önkéntelen felmerülő kérdésre. Hogyan lehet megmagyarázni ennek az évezredeken át virágzó és sűrűn lakott földnek mai elnéptelenedését? Ezer éve még boldog és gazdag ország volt itt, az arabok uralma alatt. Az arab hatalmat azonban megtörték előbb a törökök, azután a keresztes hadjáratok, végül a mongolok. Az évezredes öntözőberendezések tönkrementek a háborúkban, s a sivatag visszahódította birodalmát. Az építés lassú folyamat, a pusztulás azonban gyorsan megy. Nekünk, magyaroknak, több mint elegendő tapasztalatunk van erről. A török hódoltság alatt az Alföld lakosságát részben rabságba hurcolták, részben elszökött. A falvak, városok elnéptelenedtek. Az utakat felverte a gaz. „Az ember eltávoztával megkezdődött a füvek uralma, a talaj begyepesedett, itt elhomokosodott, ott elszikesedett; az Alföld egy nagy ugarrá vált, melynek a megmaradt erdők nem tudtak többé elegendő nedvességet szolgáltatni; a páratartalom fogytával újra megjelent tehát a puszta, melyet a régi századok magyarjai örökre száműzni véltek a magyar földről.” (Hóman-Szekfü: Magyar történet.)
Így történt nagyjából Mezopotámiában is. S most térjünk vissza a kezdetre. Az egész terület, a folyamközi ország, a két nagy folyó leülepedett hordaléka. Van vagy hatezer éve, hogy ezen a földön az első lakosok megtelepedtek. Valóban megtelepedtek, mert földművelőkké váltak.
Az első földművesek
Bár Mezopotámia földjének termékenysége szinte rendkívüli volt, mai szemmel nézve alig tudjuk elképzelni, milyen nehézségekkel kellett az első földművelőknek megküzdeniük. A folyók hordalékából alakult területen nem volt kő, amiből a legrégibb korszak emberei legfontosabb munkaeszközeiket, például az aratáshoz szükséges sarlót előállíthatták volna. Szerencsére ott voltak a folyók, e legfontosabb kereskedelmi utak, amelyeken követ lehetett



behozni. Ezen az úton érkezett később és mindnagyobb ütemben a réz és a bronz is. A kőért, rézért gabonával s a föld egyéb termékeivel kellett fizetni, s ez a tény is sarkallólag hatott a telepesekre. Persze, ne higgyük, hogy egy-egy ember képes lett volna bármit is vásárolni. Erre csak a közösség együttesen gondolhatott. Ugyancsak a legnagyobb összefogásra, minden erő összpontosítására volt szükség a víz miatt is. A vízből tavasszal nagyon sok volt, nyáron annál kevesebb. Védősáncokat kellett emelni, és öntözőcsatornákat kellett ásni. Gondoljuk meg, hogy erre a célra ezeknek az embereknek csak hihetetlenül kezdetleges szerszámaik voltak, tapasztalataik pedig jóformán egyáltalán nem. Ha az éghajlat nem lett volna annyira kedvező, s a folyóközi ország viszonyai az öntözéses mezőgazdaság számára nem nyújtottak volna eszményi lehetőséget, nem is fejlődött volna itt ki a földművelés. A földművelők sikereinek egyik titka abban állott, hogy ismerték már a szarvasmarhák háziasítását, s hamarosan rájöttek, hogyan lehet az ökröket a földművelésben hasznosítani. Az első földművelők nők voltak. Ők találták fel a gabona termesztését, a kapát, amelyet a gyomlálásra és a föld megforgatására használtak. A férfiak, a vadászok jöttek rá viszont az állatok megszelídítésének lehetőségére, s eleinte ez csak több húst, bőrt biztosított a társadalomnak. Amikor azonban kiderült, hogy az ökör erejét is fel lehet használni, feltalálták a faekét. Az eke elé fogott ökör hatalmas fejlődést hozott a mezőgazdaságra, s nagy lépést jelentett a biztonságosabb megélhetés szempontjából. Igaz, hogy az így alkalmazott állatoknak már jobb ellátásra, takarmányra volt szükségük, mint a szilajon tartott nyáj marháinak, de megérte, s ráadásul trágyájuk ismét a föld termékenységét fokozta. A föld hozamának megnövekedése fellendítette a kereskedelmet, s a legszűkebb életfenntartást biztosító élelmen kívül e közösségeknek már arra is voltak tartalékaik, hogy egyes iparosok szükségleteit fedezzék. Milyen iparosokról beszélünk? Elsősorban a kovácsról, aki a már említett réz- és bronzeszközöket készítette a behozott fémből. Azután a fazekasról, aki forgó korong segítségével az agyagedényeket csinálta. Előbb-utóbb külön iparosként megjelent az ács is, aki a házak építésében és azoknak a kocsiknak a készítésében játszott főszerepet, amelyek ötezer éve már használatban voltak



Mezopotámiában. Nem voltak valami híres járművek, azt meg kell mondani: négy kerekük volt, a kerék három, csappal összeeszkábált fadarabból készült, és rézszegekkel felerősített bőrabroncsa volt. Az ilyen kocsik nehezek, de elnyűhetetlenek voltak. Eleinte ökrök, majd szamarak vagy lovak húzták őket. A lovakat éppen úgy szerszámozták fel, mint az ökröket, a nyakukra és vállukra rakott pánttal, ami nem a legalkalmasabb módszer, és megakadályozza, hogy ezek az állatok kifejthessék az erejüket. Mégis mindez már óriási haladás volt. S felforgatta az addigi viszonyokat. Nem érthetjük meg e változásokat, ha nem látjuk magunk előtt, milyen körülmények között éltek akkoriban az emberek. Hogyan láthatnánk azonban? Nincs az az IBUSZ, amely utazásokat rendezne vissza a múltba. Mégis nagyon sokat tudunk annak az időnek az embereiről. A régészet a maga detektív munkájával apró jelekből nagyon sok adatot gyűjtött össze. Igen fontos részletekre derült fény azoknak a népeknek a megismeréséből is, amelyek rejtve, meghúzódva a föld félreeső zugaiban, megmaradtak az évezredek előtti életszínvonalon. Így hát meglehetősen jól ismerjük azt az életet, amelyből ezek a mezopotámiai őslakók kiemelkedtek. Parányi falvakban laktak, s házaik nyomorúságos kunyhók voltak, amelyek fala nádból volt fonva és sárral „beverve”. A kunyhó egyetlen berendezési tárgya a vályogtéglából készült kemence volt. Az eke általános használatát megelőzően a földet kőnehezékkel ellátott kapákkal, vagy egyszerűen csak hegyes karókkal művelték meg. Sarlóval arattak, és a gabonát kicsépelés után félhold alakban kivájt kövön egy másik kővel kézzel őrölték meg.



A tűzgyújtás nagyon nehéz mesterség volt, ezért a tűz állandóan égett, s őrzése fontos feladatnak számított. Hosszabb útra kelve az emberek égő zsarátnok formájában a tüzet magukkal hordozták.
Nagyon nehéz ma elképzelnünk ezeket a viszonyokat. Megszoktuk például, hogy manapság nagyon sokan vagyunk mi, emberek. Magyarország igazán nem nagy ország. S ezen a kis területen tíz millió ember él, ami már ezer esztendős távlatban is hallatlanul nagy szám. Hiszen a honfoglalás idején kb. 150.000 főt tehetett a magyar nép lélekszáma. Azokban a falvakban, amelyek viszonyaival az imént ismerkedtünk meg, legfeljebb néhány tucatnyi ember élt. Hol vannak már e régi emberek! Még csontjaik is elporladtak; viskóik rég összedőltek. E távoli vidék régi embereinek sajátos nézetei azonban sok esetben máig fennmaradtak.
A hét
A hétnek hét napja van, ezt ugyanolyan magától értetődőnek szoktuk tartani, mint azt a tényt, hogy minden héten van egy vasárnap. De most már



óvatosabbak vagyunk, s némi kétkedéssel vesszük, hogy valami, ami számunkra megszokott: természetes-e. S tényleg: nem mindenütt és nem mindig ismerték a hétnapos hetet, de a folyamközi országban, Mezopotámiában biztosan ismerték évezredek óta. Suméroknak hívták az első földműveseket, akik ott megtelepedtek, mégpedig Mezopotámia déli részén, ahová az északi hegyvidékekből érkeztek. A sumérok már ismerték a hétnapos hetet. S azt is tudjuk, hogy ez a hétnapos időszámítás a hold látszólagos égi változásaival állott kapcsolatban. Népek, amelyek számára az éjszaka volt a nap gyakorlatilag legfontosabb időszaka, amikor a tikkasztó nappali hőség megenyhült, s a pásztorok felkerekedtek, vagy amikor a férfiak elindultak vadászni – az ilyen népek szemében a hold volt az a baráti lény, amelyre számíthattak. A hold szelíd fénye a tiszta éjszakában megvilágította előttük az utakat. E különös jelenség, úgy látszott, sok veszélynek van kitéve. Ha vihar kerekedett, a gomolygó felhők elnyelték. Időről időre pedig fogyni kezdett, mintha valami pusztító ellenség tépné, marcangolná a testét, s végül áldozatául is esett e vad és mohó rémnek. E „szörnyű napon” sötétség borult a földre. Bánat és gyász napja volt e nap. Viszont a teliholdé a reménykedés, a haragvó hatalmak megengesztelésének a napja. A holdra irányított figyelem vezette rá már a sumérok őseit, hogy minden egyes holdváltozás hét nap alatt megy végbe. A hetes számítás innen veszi eredetét. A hetedik nap szent, és egyben baljós nap, hiszen a hold változásban van, ezért e napon szünetelnie kell minden vállalkozásnak. Az éjszakai életmód megtanította az embereket arra, hogy felfigyeljenek a hold változásaira. Ez mai szemmel nézve is magától értetődőnek hat. A holdváltozásokon alapuló időszámítás, a hét keletkezése azonban már egyáltalán nem világos a mi mai gondolkodásunk számára. Nem követelte meg sem a vadászat, sem a halászat, az ősi élet egyetlen mozzanata sem, hogy az időt éppen így tartsák nyilván, s valóban nagyon sok nép nem is ismerte ezt az időszámítási módot. Valószínű, hogy nem is az időszámítás szükségletéből keletkezett a hét szokása. Sokkal nagyobb szerepet játszott ebben a holdnak az a jelentősége, amelyet egyrészt mint világítótest valójában betöltött, másrészt a holdhoz fűződő és természetszerűen adódó, hamis következtetések. A természeti népek körülményei közepette semmi sem akadályozta, hogy az így kialakult nézetek és szokások tartósan fennmaradjanak.



E körülményekre elsősorban az jellemző, hogy az emberek nekünk alig elképzelhető bizonytalanságban éltek. Tartalékaik is nagyon csekélyek voltak, s ezért a legkülönfélébb „természeti csapások” éhínséggel, s életüket is veszélyeztető egyéb következményekkel fenyegették őket. Előre látni az egyes lépések valóban várható következményeit, erre csak a tudomány teszi képessé az embert. Az előrelátásra való képtelenség, s ugyanakkor a jóformán állandó félelem a váratlan, de nagyon gyakori veszélyektől, ez az a helyzet, amiben a természeti népek élnek. Helyzetük emlékeztet azokéra a kísérleti állatokéra, amelyek a csengő hangját követő áramütés várakozásában töltötték perceiket. S ez a helyzet – mint tudjuk különös jelentőséget biztosíthat a legkülönbözőbb véletleneknek. Ugyanaz a folyamat, amely a valóságnak megfelelő tapasztalatokat megrögzíti, s amely ezáltal a termelés eredményesebbé tételét biztosítja, a látszatból fakadó és hamis összefüggésekre épülő nézeteket és szokásokat is megszilárdítja. De nemcsak azért maradnak fenn véletlenszerűen keletkezett kapcsolatokra épülő elképzelések, mert a gyakorlat csak fokozatosan választja szét a helyeset és a hamisat, hanem még van egy fontos tényező, amely fenntartásukat előmozdítja. Csökkenti a „kiszámíthatatlan”, az „előre nem látható”, a „váratlan” veszélyek, a balsikertől való félelem súlyát minden, ami biztonságot ígér, ami szerencsével biztat. Még a mi óriási technikai fegyverzettel felvértezett korunkban, a tudományok roppant eredményei közepette is gyakran találkozhatunk emberekkel, akik patkót őriznek a zsebükben, gépkocsivezetőkkel, akik „szerencsetárgyak”, „ereklyék” segítségében bíznak. Az ilyen babonák fennmaradásának az a nyitja, hogy reményt adnak, a biztonság hitét keltik, s így enyhítik a szorongást az előre nem látható veszélyektől. A kedvezőtlen véletlenek elkerülésére reményt nyújtó nézetek, szokások jelentősége a régieknél, persze, még sokkal, sokkal nagyobb volt, mint ma. Ezzel magyarázható az is, hogyan kaptak kiemelkedő, bár hamis jelentőséget a hold változásai, s hogyan társult hozzájuk az a hit, hogy figyelemmel kell lenni e változásokra, s akkor bizonyos veszélyeket elkerülhet az ember. Innen csak egy lépés, és különleges jelentőséget kapott az a szám is, ahány nap a hold egy-egy változása között eltelik. A napok pergéséből így emeli ki alakváltozásaival a hold a hetes számot.



A valóságnak és a képzeletnek ez a sajátos összefonódása, helyes és hamis nézetek ilyen kapcsolata – ez az éppen, ami a természeti népek gondolkodására jellemző. Felmerül itt még az a kérdés: ha elfogadjuk, hogy a hétnapos hét úgy keletkezett, mint elmondottuk, mivel magyarázhatjuk meg, hogy később, megváltozott körülmények közt is megmaradt? S ez nagyon fontos kérdés! A válasz pedig a következőképpen hangzik. Ha egyszer valami nézet kialakul, nagyon nehezen enyészik el. Inkább módosul. Átalakul a változott viszonyoknak megfelelően, de mindig sok marad benne eredetének nyomaiból. Éppen erre a tényre építette fel Grotefend gondolatmenetét, amellyel az ékírásos feliratokat megfejtette. A hétnapos hét a holdváltozások megfigyeléséből fejlődött ki, s később, amikor a földművelőket az évszakok ismétlődésének megfigyelése rákényszerítette az év pontos, tehát a földnek a nap körötti keringését alapulvevő számítására, a hét fenntartása mégis megmaradt, bár jelentős nehézségekkel járt. Persze nem mindegyik természeti nép jutott el az éppen hétnapos „hét” fogalmához. Ügy látszik, hogy a hétnek e naptári elképzelése azoknál a népeknél született meg valamikor, amelyeknek leszármazottai voltak a Mezopotámiában évezredekkel ezelőtt megtelepedett sumérok is. A sumérok nyelvében a hetes szám és a naptári hét szó egyforma volt. Mi magyarok ezen nem csodálkozunk, hiszen nálunk is így van. De nagyon sok nép nyelvében nem! Aránylag kevés az olyan nyelv, amelyben ez az egyezés megtalálható. Érdekes, hogy ebből a szempontból megegyeznek a sumérral az úgynevezett finnugor nyelvek, vagyis azok a nyelvek, amelyek közé a mienk is tartozik. S ez talán nem véletlenség! A magyar és a sumér nyelv rokoni kapcsolatai egyes tudósok szerint népünk őstörténetére utalnak. A magyar nép eredetét időben visszafelé követve messze keletre, az Urálig jutunk el, sőt, egyes nézetek szerint még tovább is. Az Uráltól keletre, a sztyeppvidéken valószínűleg szoros kapcsolatban állottak a későbbi sumérok ősei azokkal a finnugor népekkel, amelyek közül később kiváltak a mi őseink. Egyik nyelvi emléke ennek az érintkezésnek éppen a hét kettős értelmű szava.



A hétnapos szakaszokkal számító holdnaptár tehát olyan korban keletkezett, amikor az emberek még nem éltek állandóan letelepedve. A hold égi alakjának változásait különös jelentőséggel ruházták fel, s életüket e hamis elképzelésekhez szabták. Nem ezek voltak az egyedüli hamis elképzelések a természeti népek életében. Ellenkezőleg: a látszat, a jelenségek felszínére korlátozott ismeretek, a remény, hogy olyan összefüggések birtokába jutottak, amelyek lehetővé teszik a mindenütt leselkedő veszélyek elkerülését, tömegével termelték ki az ilyen hamis nézeteket. Az állatkísérletekből ma már világos, hogy az ilyen tévedések az adott körülmények közt szükségszerűek, elkerülhetetlenek. Gondoljunk csak a „babonás” majmokra. (A hamis összefüggések megszilárdulása a beszélő embernél, persze, nemcsak viselkedésében mutatkozik meg, hanem szavakkal kifejezett nézeteiben is.) Ismerkedjünk csak meg kissé közelebbről az ősközösségi, vagy abból éppen csak kilábaló népek nézeteivel. A vasárnaphoz vezető úton megtaláltuk a hétnapos hetet. A hét első napja a vasárnap, Mitrász napja volt a rómaiaknál. Most a Mitrász elképzeléséhez vezető úton haladunk.



A
LELKEK, SZELLEMEK
z ókori perzsák földjén, a mai Iránban még napjainkban is jókívánság számba megy a következő mondás: „Ne rövidüljön meg a te árnyékod!” Mi ebben a jókívánság? Forró vidéken élő természeti népek nagyon pontosan megfigyelték az árnyék létezését. S mit tapasztaltak? Alkonyaikor, amikor engedni kezdett a sivatag szinte elviselhetetlen heve, hosszú árnyék kísérte a szabadba kilépők lépteit. Hajnalban is hosszú volt az árnyék, de fokozatosan megrövidült, ahogy a nap feljebb és feljebb emelkedett az égen. Délben, amikor a hőség elviselhetetlen volt, s amikor a napon legfeljebb percekre lehetett hajadonfőtt megmaradni, mert a meleg égöv napja ilyenkor életveszélyes (a „napszúrás” könnyen jár halállal!), nos, ilyenkor az árnyék szinte teljesen elenyészik. S ha valaki sebzetten vagy betegen elterül, az árnyéka nincs sehol. Kézenfekvő gondolat volt, hogy az árnyék fontos az ember életére, olyan valami, amely veszedelemben összezsugorodik, s a halállal tovatűnik. Innen ered a jókívánság, hogy az árnyék sose rövidüljön meg. Az árnyékkal kapcsolatos tapasztalatokat, s az erre épülő nézeteket más megfigyelések is látszólag megerősítik. Vihar közeledtekor, amikor az ég elborul, az árnyék elhalványul, s esetleg el is tűnik. A régiek szemében ez is a fenyegető veszély jele volt. A mi korunkban azért oly nehéz mindezt megérteni, mert ezek az elképzelések nem illeszkednek bele egyéb nézeteink és ismereteink rendszerébe. A régiek azonban nem voltak birtokában azoknak a tapasztalatoknak és ismereteknek, amelyek a mi napjainkra a modern népek közt már felhalmozódtak. Nem csoda hát, ha a látszatot készpénznek vették. Vegyünk egy másik példát. Könnyű megfigyelni, s régen is megfigyelték, hogy az orron és a szájon át egy láthatatlan valami áramlik ki rendszeresen. Ki ne tudná, hogy ez a lélegzet? Ez az a levegő, amely a belégzéssel kerül a szervezetünkbe, s miután a tüdőben szoros kapcsolatba lépett a vérrel, leadta az oxigéngáz egy



részét, felvette a vérből a széndioxidgáz nagy részét, a kilégzéssel elhagyja a szervezetünket. Hiszen ezt minden iskolás gyerek tudja. A régi népek emberei azonban nem tudták! Nem is tudhatták. Azt, hogy mi a levegő, a modern népek is mindössze alig két évszázada, hogy pontosabban értik. A régiek tehát nem tudták mi a lélegzet, de megfigyelték. Megfigyelték és kapcsolatba hozták. Észrevették azt is, hogy a halottak nem lélegeznek. Kézenfekvő, hogy a halállal kiapad a forrás, amiből a lélegzet ered, a kilélegzett anyag nem pótlódik többé. A testből ilyenkor végleg eltávozott valami, ami nélkül nincsen élet. Utolsó lélegzetével a haldokló kilehelte „lelkét”. Ilyenformán a lélegzés megfigyeléséből alakult ki a lélekre vonatkozó egyik elképzelés, és nem véletlen, és megint nemcsak a magyar nyelv sajátossága, hogy a lélegzet szó a lélek szóra úgy hasonlít. A lélegzetlélek tehát valami láthatatlan, természetfeletti erőnek tűnt, amely az élethez elengedhetetlen. Ez a lélek más, mint az árnyék-lélek, amely valami védő és figyelmeztető jelenség. A lélegzésre vonatkozó hamis fogalmak összeforrtak egy másik, a beszed közben való lélegzés megfigyelésére támaszkodó nézettel. Ha az ember beszél, akkor is levegő áramlik a szájából. A beszéd pedig olyan jelenség, amelyhez hamis nézetek könnyen kapcsolódnak. A szó ugyanis a látszat szerint hatalom, „igézés”. Akit hívnak, megjelenik. Miért? Ügy látszik, hogy a szó „ereje” következtében. S honnan ered a szó ereje? A lélektől! Minél nagyobb erővel kiáltunk, annál messzebbre hat a szó ereje s – ugye? – annál nagyobb az az erő is, amellyel a lélegzet kitódul a szánkon. Léleknek mutatkozott a vér is. A sebesült vérével együtt „elfolyt” belőle az élet, amelyet – úgy látszott – a vér-lélek képviselt. Ismétlem, csupa természetes és egyszerű jelenségről van szó, amelyeket azonban félre lehetett érteni, s bizonyos ismeretek hiánya szinte elkerülhetetlenné teszi hamis nézetek létrejöttét. Ismerjük már az árnyék-”lelket”, a lélegzet-”lelket”, a vér-”lelket”, s ezzel koránt sincs még a lista befejezve. Itt van például az a „lélek”, amely alváskor mutatkozik meg. Az alvó álmot lát. Álmában messze jár. Felébredése után meséli: erre meg arra volt, ezt meg azt tette, látta. Társai azonban, akikkel a természeti népek szűkös viszonyaira jellemző módon valami közös hálóhelyen együtt töltötte az éjszakát, tudják, hogy nem volt sehol, ott feküdt köztük, talán még horkolt is.



Hogyan vélekedjenek akkor az előadott történetről? Nem mond igazat. De miért ne tenné? Hátha mégis igaza van? De hogyan lehet valami igaz is meg nem is egyszerre? „Egyszerű”: alváskor a lelke elvált a testétől, s elszállt tova. Azért is feküdt ott szinte élettelenül, mert a lélek – ideiglenesen elhagyta. Mindaz, ami vele álmában megesett, a lélek kalandja volt. Így alakulnak ki a lélekre vonatkozó nézetek, eleinte egymástól függetlenül, mintha több lélek volna, azután mindjobban egy egységes lélekelképzelésbe illeszkedve. Az összeilleszkedés kölcsönösen erősíti ezeket a hamis fogalmakat. Egyik a másik hiányosságait, ellentmondásait látszólag megmagyarázza. Ha például alváskor a lélek ideiglenesen elhagyja a testet, s az eközben eszméletlenül hever, a halál sem egyéb talán, mint „örök álom”. S ha valaki halottakkal álmodik, ez látszólag annak bizonyítéka, hogy a halottak lelke, szelleme létezik, hiszen az álom-lélek találkozott velük. S ahogy lassanként a holtak emléke elfakul, s az élők már nem is álmodnak róluk, a látszat szerint így foszlik szét, így hal meg az álom-lélek bizonyos idővel a halál után. Milyen súlyos veszteség a hozzánk tartozók halála! A gyász fájdalmát a természeti népek elképzelése szerint a halott maga okozza, aki nem nyugszik bele a halálba; lelke „visszajár” és kínozza az élőket... Nemcsak lelkileg gyötri a halott az élőket, hanem a természeti népek hite szerint másképp is kárukra lehet. S ez érthető gondolat. Egy-egy kis közösség ereje éppen abban van, hogy a csoport tagjai életre-halálra kitartanak egymás mellett. Nincs az a veszély, amelyben az egyik ne számíthatna a többi segítségére. Nem csodálkozunk ezen. Tudjuk, nem engedhették volna meg maguknak, hogy ne tartsanak össze, túlságosan gyengék, túlságosan nyomorultak voltak még. Össze kellett fogniok, hogy egyáltalán megmaradjanak. A halott azonban halálával kivált a közösségből, s ezzel a közösségre súlyos felelősség hárult: nem mentették meg egy társukat a haláltól, bűnbe estek. S a bűn „magában hordja büntetését”.
A bűn



Nagy írókkal is nemegyszer megesett, hogy miközben olyan történetet dolgoztak fel, amely a múltban játszódott, figyelmetlenek voltak, s a műbe becsúszott valami korszerűtlenség. Shakespeare-nek (ejtsd: Sekszpir) van egy drámája, amely Trójában játszódik. Trója ostromának mondáját a görög Homérosztól ismerjük, s az egész történet olyan korban megy végbe, amikor még írni-olvasni sem tudtak a görögök. A darabban Trója legnagyobb hőse, Hektor a következő szavakat mondja:
Paris, Troilus – jól beszéltetek; Megforgattátok a kérdést, de kissé Felszínesen; ahogy az ifjuság Szokta, mely Aristoteles szerint Még zöld az erkölcsfilozófiára .. .
(Troilus és Cressida – Szabó Lőrinc fordítása)
Ezek nagyon komoly sorok, s mégis nevetségessé válnak szerzőjük akarata ellenére. Hektor, a trójai hős ugyanis Parishoz és Troilushoz szólva olyan filozófust idéz – Arisztotelészt –, aki sok száz esztendővel később élt, mint amikorra a monda a trójai háború eseményeit teszi. Shakespeare itt a korszerűtlenség hibáját követi el, ami elég gyakori nála, s persze, kérdés, hogy Shakespeare egyáltalán törődött-e sokat a korszerűséggel. Ilyen hiba úgy keletkezik, hogy az író nem eléggé gondol vele, hogyan is volt az régen. Ha az író szórakozott, megesik, hogy például órát ad a régi rómaiak kezébe, ami persze nevetséges, s a rosszmájú kritikusok boldogan mutatnak rá. Napjainkban az írók már nagyon vigyáznak, hogy ne kövessenek el ilyen korszerűtlenséget. Van azonban a korszerűtlenségnek egy sokkal könnyebben elkövethető és sokkal alattomosabb formája: s ez a gondolkodás, a nézetek időszerűtlensége, ami bizony manapság sem megy ritkaságszámba. Leggyakrabban akkor követünk el ilyen időszerűtlenséget, ha nem vesszük észre, hogy a szavak értelme is megváltozik történelmileg. Ma is gyakran használunk ősrégi szavakat. Ilyen szó például ez is: bűn. Az ilyen szavak értelme az évezredek alatt gyökeres változásokon ment át. Ahhoz, hogy megértsük, mit gondoltak a régiek, nem elég az írásukat



megfejteni, nem elég a szavaikat lefordítani. Olyan „szótárra” van szükségünk, amely a megértett szavak valódi értelmét is feltárja. Láttuk, hogy abban az időben, amikor még a mai modern emberek ősei természeti népek voltak, vagyis technikailag a kőkorszakban éltek, milyenek voltak a viszonyaik, s milyen módon népesítette be képzeletük lelkekkel a világot. Ezek a lelkek a közhit szerint nem voltak közömbösek. Erejükön és szándékukon – úgy látszott – nagyon sok múlik. Az árnyék megrövidülése veszedelmet hozott az emberre. Az alváskor eltávozott lélek hiányában a test úgy fekszik, tehetetlenül, mintha halott volna. S amikor az utolsó lélegzettel a lélegzet-lélek látszólag elhagyja a testet, az ember meghal. A lélekre vonatkozó elképzelések a valóságos jelenségeknek: az árnyéknak, az álomnak, a lélegzetnek a félreértéseként születtek meg az emberek képzeletében, s magyarázatul szolgáltak, még ha mai szemmel nézve hibás magyarázatul is, bizonyos eseményekre, így például a halálra. A betegségeket is könnyen meg lehetett így magyarázni. Ha valakit hirtelen felráztak álmából, elképzelhető, hogy a lelke a távolból nem tudott idejében visszatérni. Az ilyen ember lesz azután – lélek nélkül – elmebeteggé. Ha a szabadon csapongó lélek valahol rabságba esik és nem sikerül kiszabadítani, a lélek nélkül maradt ember a hit szerint megbetegszik és meg is hal. Ha azonban a lelke megszabadul, s visszatér a testébe, meggyógyul. Az emberek közötti kapcsolatot a látszat szerint a szóléiek biztosítja. Akinek a nevét mondják, hívják, az a szó erejénél fogva jelentkezik. A hívás – segítségkérés, az összetartás eszköze. A közösséget pedig a már annyit hangsúlyozott nyomorúságban csak a legnagyobb mérvű összefogás tartotta fenn. Az életre-halálra való összetartást a kezdetleges technika és az ebből fakadó viszonyok követelték meg, de az akkori embereknek úgy rémlett, mintha természetfeletti erőkön múlna, s többek közt a közös nyelv, a közös névhívó szó útján valósulna meg. Minden kis közösségnek megvolt a saját neve. A közösség tagjai veszély esetén ezzel a névvel hívták segítségül a társaikat, s bizton számíthattak a támogatásukra. A segítség a társaktól eredt, de úgy tűnt, mintha a közösség neve volna az a természetfeletti erő, amely ilyenkor



mozgósítólag működik. Ez a közösségi név-lélek a látszat szerint minden bajban oltalmazza a társadalom minden egyes tagját. A közösségi név a látszat révén az összefogás természetfeletti szellemének, valami lelki hatalomnak tűnt. S nemcsak a közösségi összefogásnak volt ilyen szelleme az ősközösség emberei szemében, hanem jóformán mindennek. E szellemeknek – hitték – kedvében kell járni, ha az emberek azt akarják, hogy kívánságuk teljesüljön. S aki e szellemeket megsérti, bűnt követ el, s a büntetés nem maradhat el. A forrás azért apad el, mert valaki megszentségtelenítette. A tűz megszűnik melegíteni, mert valaki meggyalázta. Bármit is tettek e kor emberei, úgy képzelték, hogy az a világban mindenütt megnyilvánuló lelki, szellemi lények helyeslését vagy kárhoztatását vonja maga után. Minden siker a szellemek jószándékát bizonyította, a balsiker pedig annak a jele volt, hogy – esetleg akaratlanul – bűnt követtek el, megsértettek egy szellemet. Nedves fát tesz valaki a tűzre, a tűz sisteregni kezd és elfullad. A természeti népek szemében ez az esemény a tűz szellemének a megsértésére utal, s következménye annak, hogy bűnt követtek el: áthágták a tűz táplálására vonatkozó szent előírásokat. A bűntől pedig egyedül csak a megtisztítás szabadíthatja meg akár az egyént, akár a közösséget. Vigyáznunk kell tehát a bűn fogalmára: ezt ma már másként értjük, mint az ősközösség embere. Számukra a baj voltaképpen büntetés. Onnan tudja az ember, hogy bűnt követett el, hogy valami baj éri. „A bűn magában hordja a büntetését.” Később vált csak el egymástői a bűn és a büntetése. A modern ember bajba kerülhet ártatlanul, s a bűnös néha büntetlenül megússza. Ezt a természeti népek embere nem értené meg. Ők a bűnt valami ragályos, szennyező anyagnak tekintették, amelytől meg kell szabadulni, s akkor a bűn okozta bajnak is vége szakad. S most térjünk vissza a halott lelkéhez. A halál annak a következménye, hogy az élőt a közösség szelleme cserbenhagyta, mert – joggal képzelhető valami bűnt követett el. Bűne nemcsak őt magát sújtotta, hanem a közösséget is, hiszen valóban minden egyes tagjának elvesztése súlyosan érinti a kis társadalmat. A halott vére „az élők fejére szállt”. Sürgősen meg kellett hát tisztulni a bűntől, nehogy további halálesetek következzenek be. Mi a módja a megtisztulásnak? Meg kell szakítani minden köteléket a bűnössel, a halottal. A holttestet eltávolítják, „kiviszik” a temetőbe.



Holmijait vele temetik, elégetik vagy vízbe szórják. A legkülönbözőbb gyászszertartásokat hajtják végre, hogy megtisztuljanak a halotti bűntől, s a bűn következményeit elhárítsák. Mintha csak valami szörnyű ragályos betegséget terjesztene, olyan irtózat veszi körül a halottat. A halotthoz tapadó bűn hite összekapcsolódik a halott elvesztése okozta fájdalommal. A gyász fájdalmát is a halott rovására írják. Azzal, hogy otthagyta a közösséget, szembefordult vele, ezért tekintik a halott lelkét ellenséges lénynek. Az élőtől segítséget vártak, a halottól csak kártevést. Meg kell akadályozni, hogy visszatérjen, „kísértsen”. Ennek érdekében azután a holttestet elföldelik, jó mélyre, s még köveket, „sírköveket” is raknak föléje. Van, ahol elégetik. Egyes helyeken eltörik a lábát is. Ki tudná az így kialakult számtalan szokást mind elsorolni? A már említett eszkimókról szóló könyvben olvashatjuk: „A következő télen – minden különösebb ok nélkül – meghalt az öreg Ululik. Lefeküdt aludni, és elfelejtett felébredni. Kínos dolog volt. Ha családjának sejtelme lett volna közeli haláláról, ráadták volna halotti ruháit, és ideiglenes kunyhóban helyezték volna el, mert a halott ember szelleme annyira beszennyezi az iglut, hogy abban többé senki sem lakhat. Ezért még éjnek idején valamennyien kihurcolkodtak, még menet közben eltüntetve lábuk nyomát, és új kunyhókat építettek megfelelő távolságban, nehogy elérje őket a halott bosszúja ... A halott eszkimó ugyanis gonosz eszkimó. Dühöng, mert meghalt, szerettet pedig tovább élnek, és ezért ahol csak lehet árt nekik. És mivel nagyon féltek Ululik szellemétől, hosszan, hangosan és bőségesen siratták, hogy ezzel is kiengeszteljék. További védelmül új lakóhelyeik körül álcsapdákat és kelepcéket állítottak fel, hogy elriasszák a szellemet, ha netán kedve lenne visszatérni.”
Az egész világ
Valóság és látszat, tudatlanság és képzelet egészen különös világot alakít ki a természeti népek számára. Ugyanaz az eszkimó könyv, A hosszú árnyék földjén – leírja, hogyan vezetik be a felnőttek ebbe a világba a kíváncsiskodó gyermekeket. A gyermek – mint minden gyermek – kérdez és újra meg újra kérdez. Anyja türelmesen válaszolgat. Nem mondja, hogy „csak”, bár ténylegesen nem



mond többet annál.
„– Ez a sok hó honnan jön? – A hó, kicsikém, a halottak vére. – Es a mennydörgés? ... – Szellemek, akik veszekedés közben egymáshoz dörzsölik a bőrüket. Rendszerint nőnemű szellemek. – És a villámlás? – A civódó szellemek fellöknek egy lámpát. Ezért mennydörög és villámlik egyszerre. – És a hullócsillagok? – A csillagok könnye, természetesen. Mi mások is lehetnének? – Persze, de valahogy még sohasem jutott eszembe. És ki teremtette az első embereket? – A fekete holló. – És őt ki teremtette? – A jégréteg megrepedt, és a reccsenésből kelt életre a holló. Fekete volt, mert éjszaka jött a világra. De hamarosan nagyon egyedül érezte magát, hisz magányosan üldögélt a világon, és fűcsomókból apró férfiakat formált. A férfiak azonban nagyon unatkoztak, mert nem volt kivel pörölniök, így hát kis hógolyókból asszonyokat gyúrtak. – És most hol van a fekete holló? – Meghalt. Az apró férfiak megnőttek és agyonütötték. – Miért? – Hogy megegyék. Még nem volt idejük, hogy rájöjjenek, csakis a holló óvhatta volna meg őket a haláltól. – Ez eszembe juttat valamit, amit már régen meg akartam kérdezni: hová jut a lélek, ha az ember meghal? – Háromféle paradicsomba juthat, az egyik a levegőben van, a másik a földben, a harmadik a víz alatt. – Milyen a lélek? – Mint az ember, akié, csak sokkal kisebb. – Milyen kicsi? – Mint egy pici alka. – És milyen az emberek neve? – Mint a lélek, csak még kisebb.



– Láttál már lelkeket és neveket? – Én még nem, de az anyám igen. – Ű igazán látott? – Miért mondta volna, hogy látott, ha nem látott? – És hova jutnak a nevek, ha az emberek meghalnak? – Boldogtalanul repkednek a levegőben, amíg új testet nem találnak, amelybe beköltözhetnek. Ezért kell a kisbabákat és az újszülött kutyákat mindig a halottakról elnevezni. – De honnan jönnek a kisbabák és a kiskutyák? – Rendszerint a Hold Szellemétől, aki olyan, mint egy férfi, és hatalmában áll, hogy meddővé vagy termékennyé tegyen minden asszonyt. Ő a tilalmak megszegését is meglátja és megbüntet érte benneteket. – Tényleg oly gonosz, amilyennek mondják? – Még gonoszabb és szörnyen szeszélyes. Csak egyvalaki rosszabb nála: Szila, az égben lakó ember. Ő az oka, hogy lenyugszik a nap, és néha embert rabol a földről. – Miért olyan gonoszak a szellemek? – Olyanok, mint az emberek: némelyik jó, némelyik rossz. Hogyan is lehetnének jó szellemek, ha nem léteznének rosszak? Szedna például, a fókafarkú asszony, aki minden tengeri lénynek parancsol, nagyon jószívű, ő küldi nekünk a sok jó halat. Vagy itt van a Levegő Szelleme, aki se nem jó, se nem rossz, és ő változtatja az időjárást. Van még valami, amit tudni szeretnétek, kicsikéim? – Hát van még egyéb tudnivaló is? Asziak gondolkozott egy darabig, mielőtt válaszolt: – Igazatok van. Mit is lehetne még tudni?”
Íme, ilyen a természeti népek világképe.
A nemzetség istene
Az ősközösség viszonyai csak madártávlatból nézve egyöntetűek. Minél mélyebbre hatol az ember a részletekbe, annál több sajátos vonással lehet találkozni. A valóság mindig nagyon bonyolult. Ez a bonyolultság esetünkben elsősorban azt jelenti, hogy magának az ősközösség időszakának is voltak a



föld legkülönbözőbb tájain korai és későbbi szakaszai. Befolyásolták a dolgok alakulását helyi körülmények is. A termelés színvonalának fokozatos emelkedése következtében az ősközösségi viszonyok lassú változása mindenfelé a világon kialakított egy sajátos társadalmi csoportot, a nemzetséget. A nemzetség az anyagi viszonyoknak megfelelő érdekközösségen alapuló csoportosulás. Így látja a tudomány. S a kor emberei? A nemzetség tagjait áthatotta az a meggyőződésük, hogy ők rokonok, egy nemzetségi névszellem ős ivadékai. Magát a nagyobb közösséget több, általában területileg elkülönült nemzetség alkotta, s e nemzetségek egymással sajátos szövetségben álltak. Kissé már beleszimatoltunk a természeti népek gondolkodásának valóságot és hamis elképzeléseket egyesítő fogalmaiba, s ezért talán nem fogunk meglepődni a következőkön. A nemzetség minden tagja úgy tekintette magát, mint a közös nemzetségszellem egyik hordozóját. E nemzetségi összetartozás egyformán kötelezett minden tagot, hogy akár élete feláldozása árán is mindent megtegyen a többiért. S egyúttal bizonyos közös tilalmak is jellemezték őket. Különös tilalmak voltak ezek. Tilos volt például bizonyos állatokat, esetleg növényeket enniük. Ugyanakkor ezeket az állatokat zsákmányul ejthették, de e zsákmányból maguk nem, csak más nemzetség tagjai ehettek. Tilos volt a saját nemzetségükön belül házasodniuk, házasságra csak a másik nemzetség tagjaival léphettek. Az ilyen szabályok hátterében az a törekvés húzódott meg, amely békét és együttműködést akart létrehozni két ősközösségi csoport között, s ugyanakkor határt is vont közöttük. A jószomszédi viszonyok kialakításának furcsa, és csak a természeti népek gondolkodásának ismeretében érthető formájáról van szó. Egyes vonásait már ismerjük annak az ős-név-szellemnek, amelyben a nemzetség tagjainak összetartozása öltött formát. A mi mai fogalmainkkal e vonásokat így fejezhetnénk ki leginkább: hűség, barátság, bajtársiasság, a vitás kérdések igazságos, békés eldöntése. Ezek azok az erények, amelyek a nemzetségek tagjai szemében mindenütt a világon a legfontosabbak. S most fordítsuk tekintetünket Mitrászra, az istenre, aki oly fontos szerepet játszik a vasárnapra vonatkozó vizsgálódásainkban. Mitrász isten neve a hűség szóból származik. Egyik legfőbb vonása, hogy ő a „barát”, az igazság védelmezője és minden szerződésszegés üldözője. Az indiai perzsák, a párszik már említett szent könyvében, az Avesztában Mitrászról ezt olvashatjuk: „Mitrászt tiszteljük mi, kinek szavai igazak, az ezerfülűt, ... a



tízezer-szeműt, a messzelátó őrhelyen álló hőst, az álom nélküli ébert...” Ezek a vonások egy olyan szellemre, istenre jellemzők, aki a nemzetségi összefogás és a nemzetségek közötti kapcsolat legfőbb vonásait testesíti meg, akire – mint megváltóra – lehet a bajban számítani. Nem tudjuk, mikor és hol egyesültek a perzsáknál a nemzetiségi névszellem-ősük vonásai egy közös istenség, Mitrász vonásaiban. A „hűség” istene azonban híven őrzi a megváltó nemzetségi szellem-ős vonásait. Ezek a vonások Mitrász személyében más sajátosságokkal elegyedtek.
A bika
Jó ötezer esztendeje a Perzsa-öböl partja közelében a sumér földművelők falvarból, több falu középpontját alkotó városkák növekedtek. A városban székelt az állam feje, aki megszervezte az öntözést, a csatornák karbantartását, a földek határainak megállapítását (például áradás után), a kereskedelmet, s persze, a háborút is a szomszédok ellen. A jó vagy rossz termés, a kedvező vagy kedvezőtlen időjárás, az ellenség feletti győzelem vagy a vereség e kor emberei szemében természetfeletti, szellemi erők akaratán múlt. A legfőbb szellemi hatalom az államban természetesen maga az állam „istene” volt. Ennek az istennek a nevében hódítottak újabb területeket, s a győztes istene ura lett a legyőzött istenének. A békeszerződéseket is istenei nevében kötötte a két fél. Isten erejét – a természeti népekére emlékeztető felfogás szerint – az ember áldozatokkal erősítheti, s az isten kegyét megfelelő templom építésével biztosíthatja. Ez az oka, hogy azon nyomorúságos viszonyok közepette, amelyekben az ősi földművelők éltek, erejüket szinte felülmúló templomi építkezésekre vállalkoztak. A templomok alkották a városok központját. Építésükön az egész nép buzgólkodott. A templomokban az isten szolgálatára papok működtek, akiket szent tevékenységükre való tekintettel felmentettek a termelő munka alól. A papok abból az áldozatból, adóból éltek, amelyet minden termés, minden zsákmány után az élet legkülönbözőbb eseményeivel kapcsolatban az istennek kellett adni. A templomok voltak az állam kincstárai, magtárai, sőt a legfontosabb műhelyek is itt találtak helyet.



Eredetileg a nemzetségek mindegyikének saját külön területe volt, s a nemzetség istenét tekintették e terület s a rajta élő emberek urának. Az egyes nemzetségi isteneknek, a nemzetség név- ős-szellemének, saját temploma is volt. E nemzetségi istenek a nekik tulajdonított hatáskörben a mai kerületi tanácsoknak feleltek meg. A városi tanács hatalmát, közigazgatási tevékenységét pedig a város istene töltötte be a maga papjaival, a maga templomában. Egy-egy ilyen város-állam nem volt valami nagy, 20-25 ezer lakos esetén már uralkodója, az isten földi helytartója nem győzött szavakat találni a saját dicsőségére. Ur városának például, ahonnan a Biblia Ábrahámot, az ősatyát származtatja, volt egy királya, aki – ha sokat mondunk – akkora terület felett uralkodott, mint Magyarország. Egy emlékére emelt templomban viszont a négy világtáj királyaként van megemlítve. Ur egyike volt azoknak a helyi hatalmasságoknak az ókori Mezopotámiában, amelyek váltakozó szerencsével vívták a maguk harcait szomszédaikkal. Ha győzött, ez a diadal a város fő istenének dicsőségét gyarapította. Ezt az istent bika képében is tisztelték ... Miért éppen a bika vált istenné Urban? Nem tudjuk. Annyi bizonyos, hogy a hold bikaként jelent meg a pásztornépek képzeletében. A fogyó meg a növekedő holdban számos nép egy égi bika szarvait vélte felfedezni mind az ókori Mezopotámiában, mind például a Földközi-tenger vidékén. A hold tehát az égi bika volt. S a hold az éjjeli foglalkozást űző nomád pásztorok, vadászok szemében baráti, rokoni, segítő lénynek látszott.



Így láthatták a hold-bikát azok a pásztorok is, akik az Iráni-fennsíkon legeltették nyájaikat. Miután eredetileg a pásztorkodás a férfiak mestersége, s a földművelés kezdetben a nők munkája volt, a növényzetre oly fontos nap, a hold társa, ennek megfelelően a pásztornépek képzeletében női istenség képét öltötte magára. Később, amikor a földművelés a férfiak dolgává vált, a nap öltötte fel a bika formát. A nap? Melyik nap? Melyik? Hát hány nap lehet? Az általánosságok csak fokozatosan alakultak ki. Eleinte külön istennek fogták fel a reggeli napot, a délit meg az estit, a tavaszit, a nyárit s így tovább. A hold mint bika, szemben állt a nappal, s akkor az tehénnek tűnt. Amikor a pásztorkodás háttérbe szorult, és a földművelésből lett a legfontosabb, s egyben férfi termelési ág, egyszerűen megfordult a helyzet. A nap vált bikává, és a hold a feleségévé, a tehénné. Erről a Biblia is tanúskodik.



Mitrász vallása azt tanította, hogy ő először legyőzte a napot, azután a bikát. Mit mond ez a két adat? Erre a kérdésre csak akkor tudunk válaszolni, ha jobban megismerkedünk a folyamközi ország viszonyaival.



A
BÁBEL
sumérok telepedtek meg először a folyamközi ország földjén. Az ősi falvak közül egyesek idővel városokká növekedtek. Ilyen volt Ur is. Leigázták szomszédaikat, vagy maguk kerültek a szomszéd hatalmába. A földművelő sumérokat később más nomád népek legyőzték. A győztesek átvették a legyőzöttek technikai vívmányait, szokásait és isteneit. Így terjedt ki fokozatosan mind szélesebb területre a technikai fejlődés és a vele kapcsolatos új, már nem ősközösségi, hanem rabszolgatartó termelési mód. A győzelemre vereség következett, de a vereség nem jelentett egyebet, csak annyit, hogy új futó vette át ugyanazt a stafétabotot. A fejlettebb technika és a – mint majd látni fogjuk – fejlettebb társadalmi viszonyok mind nagyobb befolyásra tettek szert, miközben újabb meg újabb hódítók jelentek meg a színen, diadalt arattak, de végül maguk is elbuktak. Mindez azonban nem érintette az új viszonyok terjedését. Így látja az eseményeket a tudomány. Persze, az egyes népek emberei a maguk szemszögéből néztek mindent. A Biblia írói például Babilonról, „Bábelről” a következő történetet szerkesztették. „Mind az egész földnek pedig egy nyelve és egyféle beszéde vala. És lőn mikor kelet felől elindultak vala, Sineár földén egy síkságot találának és ott letelepedének. És mondának egymásnak: Jertek vessünk téglát és égessük ki jól; és lőn nekik a tégla kő gyanánt, a szurok pedig ragasztó gyanánt. És mondának: Jertek, építsünk magunknak várost és tornyot, melynek teteje az eget érje, és szerezzünk magunknak nevet, hogy el ne széledjünk az egész földnek színén. Az Úr pedig leszálla, hogy lássa a várost és a tornyot, melyet építenek vala az emberek fiai. És monda az Úr: Imé e nép egy, s az egésznek egy a nyelve, és munkájának ez a kezdete; és bizony semmi sem gátolja, hogy véghez ne vigyenek mindent, a mit elgondolnak magukban. Nosza szálljunk alá, és zavarjuk ott össze nyelvöket, hogy meg ne értsék egymás beszédét. És elszéleszté őket onnan az Úr az egész földnek színére; és megszűnének építeni a várost. Ezért nevezek annak nevét Bábelnek; mert ott zavará össze az Úr az



egész föld nyelvét, és onnan széleszté el őket az Úr az egész földnek színére.” így hangzik a Bibliából Mózes könyvének Bábelre vonatkozó része. Különösek az ilyen történetek. Maga a történet kerekdedségében költői képzelet alkotása, és lényegében azt fejezi ki, amit ez a közmondás: a fák nem nőnek az égig. Persze, szokatlan nekünk, hogy ez az isten műve, aki rossz szemmel nézi az emberek egyébként igen tiszteletre méltó törekvését. Végeredményben mi rossz van abban, ha az emberek egy égig érő tornyot akarnak emelni? A természeti, illetve az azokhoz még igen közelálló, ókori keleti népek azonban nem így látták a világot. Tudjuk, hogy képzeletük mindent benépesített lelkekkel, szellemekkel, istenekkel. Az ember nehezen élt. Mikor éppen kissé jobbra fordult a sora, a baj máris kopogtatott az ajtaján. Mindezt a régiek arra vezették vissza, hogy azok az erők, amelyek a sorsukat intézik, nem barátságosak. Ellenkezőleg „az istenek irigyek” – mondották például a görögök. Az isteni irigység gondolata tükröződik vissza a bibliai meséből is. A mese egyes elemei fontos utalásokat tartalmaznak a valóságos történelemre vonatkozólag. Maga a név: Bábel az ókori Mezopotámia egyik legnagyobb birodalmának, Babilóniának a létére vonatkozik. A torony pedig a mezopotámiai városok csillagvizsgáló tornyaira. Babilonban is ott állt egy hatalmas csillagvizsgáló torony a város szélén. Az időszámításunk előtti hatodik század elején Babilónia államának serege leverte a zsidók ellenállását, és a zsidókat elhurcolták Babilonba. Mit láttak ezek az egyszerű földművesek és pásztorok? Kísérjük el őket útjukon. ...Már messziről feltűnt a sivatagban egy óriási város. Sárga falak és bástyák övezték, s a hatalmas épületek fölé magasodott, beleolvadva kék színével az ég kékségébe a szentély tornya. Pálmaültetvények és kertek között hosszan haladt az út a király nyári palotájának fehér falai mellett. Fél óra is beletelt, mire az ember elért a város roppant falai alá. A falakon lépkedő oroszlánokat lehetett látni. Az óriási kapun bikák és sárkányok képei. A falak olyan vastagok voltak, hogy egyszerre több szekér is haladhatott egymás mellett a falak tetején. Az utcákon nyüzsgő tömeg. Karavánok hozzák messze földről a fát, ércet, illatszereket. Parasztok hordják be a kincstárba a gabonát, az adót. Lovakat, birkákat terelnek.



Az utak mellett öntözőcsatornák húzódnak. Szűk sikátorokban kézművesek dolgoznak, pénzváltók bódéi láthatók mindenfelé. Az egész város felett a már messziről látható torony uralkodik. Ez „az egek és a föld alapjának a háza”, az Etemenanki. Hétemeletes volt. Mindegyik emelet kocka alakú, csak mindegyik kocka kisebb az alatta levőnél. Az emeletek más-más színűek. A legfelső, a torony csúcsa égszínkék. Nem csoda, ha messziről egybeolvad az éggel. A torony lábát alkotó, legalsó kocka a földnek megfelelően fekete. A hét emelet hét különböző színével a „hét planétának” felelt meg. (A „planéták”, ahogy akkor értették, a következők voltak a Nap, a Hold, a Mars, a Merkúr, a Jupiter, a Vénusz és a Szaturnusz.) A torony maga csillagászati megfigyelésekre szolgált, s a pap-csillagászok igyekeztek e megfigyelésekből a birodalomra vonatkozó következtetéseket kiolvasni.
A világ rendje
Azokban az évezredekben, amelyek a sumérok letelepedése óta elteltek, a mezopotámiai földművelők – mind a régiek, mind a későbbiek – rengeteg tapasztalatot gyűjtöttek össze a napra és a csillagok látszólagos mozgásainak törvényszerűségeire vonatkozóan. Mindenütt a városokban csillagvizsgáló szentélyek létesültek. Megtanulták az égi változásokat írott jegyekkel rögzíteni, s így lassanként annyi megfigyelés gyűlt össze, hogy azokból egy csodálatos felfedezés született. Egy módszer keletkezett, amely lehetővé tette, hogy biztonsággal lehessen előre látni a folyamok áradását, a gabona érési idejét, és így tovább. Ez a módszer, amely az ember előtt megmutatta a világ „rejtett rendjét”, s ezzel rendkívüli előrelátást biztosított számára, nos, ez a felfedezés, ami feltárta az ég titkait – a naptár. Nincs ebben semmi túlzás. A naptár csak nekünk olyan magától értetődő valami, a régieknek azonban szinte az egész életét átformálta. A nehéz körülmények között, kezdetlegesen végzett földművelés lehetőségeit rendkívüli módon fokozta a legfontosabb természeti események előrejelzésének lehetősége. A naptár felfedezése egyenlő a napév felfedezésével. Amikor ma az évet 12 hónapra osztjuk fel, a mezopotámiai naptár rendszerét használjuk. Évezredeken át fennmaradt ez a forma, amely Babilonban alakult ki.



Szokások – tudjuk – soká élnek, szívósak. Ezzel magyarázható az is, hogy a babilóniaiak naptárukban meg tartották a régi sumerok heteit és a teliholdtól teliholdig terjedő holdhónapját, akárcsak mi a babilóniaiak naptárát. De a napévet nem volt egyszerű a holdváltozásokkal összeegyeztetni. A négyhetes holdhónapokat 30 napra kerekítették fel. Így kapták a 12 hónapos, 360 napos évet. A hátramaradt napokból időnként egy-egy szökőhónapot csináltak, és királyi rendeletre közbeiktatták. A naptár számai szent rendszerbe illeszkedtek, s ez rányomta bélyegét az élet más területeire is. Amikor a tucatot használjuk, a tizenkettes szám a napév és a holdhónapok viszonyát idézi, ahogy a régi Mezopotámiában látták. Az óra hatvan perce is a babilóniai naptárra vezethető vissza. E naptár legfontosabb számként ugyanis a 60-ast emelte ki. Nehéz ma már megmondani, miért? Annyi bizonyos, hogy a naptár c régi népek szemében nem egyszerű időszámítási módszer számba ment, hanem szent titok kulcsának tűnt, és a naptár kezelése papi szertartás volt. A naptári adatok és számok szentek voltak, és áthatották az emberek egész látásmódját.



Ez a látásmód fő vonásaiban még mindig a természeti népek mindent megszemélyesítő, szellemek és istenek formájában ábrázoló látásmódjára hasonlított. A nap és a hold továbbra is eltérő természetű istenségnek látszott. Ellentétük eszméje átitatta az emberek gondolkodását, és kifejezte a férfi és a nő, a pásztor és a földműves ellentétét is, ahogy azt annak a kornak az emberei elképzelték.
Az ég tanulmányozása rendkívül fontosnak tűnt. A hold változásainak megfelelő minden hetedik nap megőrizte baljós jellegét. Rendkívül fontossá váltak – mint látni fogjuk – a nap évi látszólagos pályájának egyes állomásai. Hamar megfigyelték azt is, hogy a napjainkban Vénusznak nevezett bolygó különösen fényes csillagként jelenik meg alkonyatkor, mint a hold uralmának, az éjszakának hírnöke, s ugyancsak feltűnik a hajnali égen, mint a nap uralmának előfutára. E csillag-istenség, amely közvetítőnek tűnt a hold és a nap között, e két ellentétes erő kiegyenlítője, ez vált Mitrász isten égi megtestesítőjévé. Hajnalban ez a „csillag” (valójában csak bolygó) jelenik meg a kelő nap sugárkoszorújában. Mitrász ő, aki elvette a nap sugárkoszorúját, glóriáját. Alkonyatkor ismét megjelenik az égen, amelyre rövidesen feljön a hold, a bika. A bika és Mitrász „harca” valójában csak a világ teremtésének képes kifejezése. Hogyan jöttek létre ilyen képes kifejezésekben valóságos összefüggéseket tartalmazó, meseszerű történetek? A mai ember gondolkodását áthatja a tudomány. Természetes számunkra, hogy kérdéseinkkel a tudományhoz fordulunk, és attól várunk választ. Régen, a nomád pásztorok, és az első földművelők korában ez már azért is lehetetlen volt, mert a tudomány – a valóság törvényszerűségeinek tárgyilagos megfogalmazása – nem létezett. Az emberek azonban, amióta csak bizonyos sikereket értek el a mindennapi életük biztosításában, mindig arra törekedtek, hogy a felismert összefüggéseket valami közös képbe illesszék. Képzeletükre a látszat és a valóság sajátos összefonódása hosszú időn át hatott. A csillagokra vonatkozó megfigyelések meseszerű feldolgozása vezetett el Mitrász legendájában a harchoz a nappal és a küzdelemhez a bikával.



S ezzel megint közelebb kerültünk ennek az istennek a megértéséhez, amint lassanként különböző vonásai összerakódnak. De hogyan került a perzsa Mitrász Babilonba? Mielőtt e kérdésre válaszolhatnánk, még mindig maradt egy tisztázásra váró kérdésünk. Ez az utolsó lépés, amely az ősközösségi viszonyokból végleg át fog vezetni bennünket a fejlettebb, a rabszolgaság korszakát alkotó viszonyok közé.
Varázslók
Azért beszéltünk előzőleg olyan hosszan a természeti népek különös nézeteinek keletkezéséről, hogy közelebb kerüljünk a világ képéhez, ahogy a természeti népek, illetve az ókor még sokban hozzájuk hasonlóan gondolkodó emberei látták. A valóság számtalan lazán összefüggő részlete, a látszat hatására létrejött hamis elképzelések sokasága – mindez különös forgatagot alkot. Mesevilág, de sokszor vad és borzalmas. Irigy szellemekkel, betegséget és kárt okozó démonokkal. Vannak, persze, az ember sorsára kedvező erők is, de ezekre sem lehet mindig számítani. Le kell őket kenyerezni, vagy – ha valamiért megsértődtek, s dühbe jöttek – ki kell engesztelni. Az emberi viszonyok és a természeti kapcsolatok zavaros összecserélése uralkodik a fejekben. Ez a varázslat világa. Az emberek megtanulták, hogy az életben minden lépés veszélyeket is rejteget magában. E veszélyeket csak ritkán látták előre, többnyire váratlanul érte őket minden „csapás”. A természeti népek nézeteinek ismeretében könnyű megérteni, hogy baj esetén azt gondolták: átléptek egy tilalmat, megszegtek valami szabályt. A minden fában, minden kőben, állatokban és emberekben, holdban, napban, csillagokban, hegyekben és vizekben lakozó szellemek látszólag folytonosan beavatkoztak az emberi életbe. S itt voltak még a halottak különösen hatalmas szellemei. Ha bármi baj érte az embert, mi sem volt könnyebb, mint azt képzelni, hogy e természetfeletti lények valamelyikét megharagította.



Mit lehet tenni a szerencsétlenségek elkerülésére? Előjeleket próbáltak keresni, „áldozatokkal” próbálták előre kiengesztelni a szellemeket. Csónaképítéskor például a kivágott fa lelkét meg kellett kérni, hagyja el a fát. A fa ugyanis szárazföldi lelket hordoz magában, amely ellentétben áll a tenger vízi szellemével. Az áldozásnak rengeteg formája létezik, s bármennyire különösek is ezek, többnyire meg lehet magyarázni a keletkezésüket. Számos helyén a világnak megfigyelték, hogy a természeti népek vadászat előtt földre rajzolják a vad képét, körültáncolják és be- ledöfködnek a dárdájukkal. E varázslat célja a vadászat sikerének biztosítása. Honnan ered ez a szertartás? Abból a nézetből, hogy a kép és tárgya között valami természetfeletti összefüggés van, s ezért a kép döfködése magának a vadnak az elejtését készíti valahogy elő. Így elmondva, érthető mindez, bár idegenszerű. Milyen messze van tőlünk azoknak a „vadembereknek” a világa, akik ilyen varázslatokban hisznek! Messze? Ne higgyük! A múlt nézetei meglepően szívósak, s lappangva ott rejtőznek sokszor a mai modern emberek fejében is. Bizonyítsuk? A bizonyítás nagyon könnyű. Szóval a képnek semmi, de semmi köze sincs a tárgyához? Ki kételkedne ebben? S mégis mennyire kellemetlenül hat ránk is az a gondolat, hogy bárkinek a fényképén, aki közel áll hozzánk, valaki kiszúrja gombostűvel a szemeket! Pedig a kép csak egy darab karton. Igazán semmi, de semmi köze sincsen az ábrázolt személyhez. És mégis! A legősibb varázsszokások és a velük kapcsolatos nézetek tehát rengeteg különféle szellemmel, lélekkel, démonnal, tündérrel, manóval töltötték meg az emberek szemében a világot. S ahogy a történelem haladt előre, ezek a képzelt lények összefonódtak, átalakultak. Egyesek nagyobb tekintélyre tettek szert, mások háttérbe szorultak. Nagyon nehéz mindezt ma már nyomon követni. Afrikai utazók megdöbbenve látták, hogy egyes törzsek isteneiket azok „érdemei” szerint becsülik meg. Vagyis szerencsés körülmények közt a nép áldoz az istennek. De ha baj van, vagyis ha az isten nem váltotta be a hozzáfűzött reményeket, jaj neki, megverik, esetleg ki is hajítják a szemétre. Sokban hasonló lehetett. a helyzet az ókori Mezopotámiában is.



A történelem hosszú évezredei alatt, ahogy apró fogások, technikai találmányok felhalmozódása következtében enyhültek a megélhetés nehézségei, fokozatosan létrejöttek Mezopotámiában a városok. A városállamok háborúskodásai közben egy-egy helyi istenség a többi fölé emelkedett, sőt, kiterjesztette látszólagos befolyását a szomszéd területek népeire és isteneire is. A többé-kevésbé egyenrangú istenek, illetve szellemek között bizonyos rangsorok alakultak ki. A földön a király uralkodott a helyi hatalmasságok fölött, a természetfeletti világban pedig az istenek egyike a többi fölött. A legősibb viszonyok közt mindenki dolgozott és mindenki varázsolt. Ez nem azt jelenti, hogy a szellemekkel való érintkezésben, helyesebben e képzelt kapcsolatban, mindenki a maga útját követte. Nem. Ahogy az élet minden döntő mozzanatában a közösség egyesített erőfeszítésére volt szükség, így volt a varázslással is. Az öregeknek tapasztalataik révén természetesen nagyobb szavuk volt. A munkamegosztás különbséget okozott férfiak és nők között, ami a varázsszertartásokban is visszatükröződött. Lényegében azonban mindenki részt vett a közös vallásos cselekményekben. Voltak mégis e szempontból kiemelkedőbb szerepet játszó emberek: a varázslók. A varázslókról az a hit járta, hogy őket a szellemek maguk



választották ki. A varázslót félelem övezte, és társai azt gondolták róla, hogy betegséget tud kelteni, illetve meg tudja gyógyítani azokat az embereket, akiket valami „gonosz szellem megszállt”, vagyis betegségbe estek. Mi volt a bizonyítéka, hogy a varázsló valóban elhivatott személy? Elsősorban a betegsége. Vannak ugyanis olyan betegek, akik időnként zavartan viselkednek. Egyes ideg-elme megbetegedések következtében a beteg személyek szokatlan és érthetetlennek látszó viselkedést tanúsíthatnak. A múltban ezt nem tudták megmagyarázni, és mai szemmel nézve megdöbbentő következtetésre jutottak: azt gondolták, hogy ezek a betegségek természetfeletti hatalmakkal való érintkezés bizonyítékai. Az ilyen betegekről azt hitték, hogy jövendőt tudnak mondani, el tudják hárítani a bajt, betegséget, s tisztában vannak vele, mikor, milyen áldozattal lehet kiengesztelni egy-egy haragvónak hitt képzeleti lényt stb. A neki tulajdonított csodálatos képességek alapján a varázslónak hatalma volt a közösség felett. Maga is igyekezett – természetesen – erősíteni a varázserejébe vetett hitet. Betegsége tünetei mellé így felsorakoztak különböző „varázsfogásai”, titokzatos mesterkedései; mindez együttesen alkotta a varázsló vonásait. „Tudományát”, az emberek képzeletére ható fogásait az egyik varázsló átadta a másiknak. A varázslók később bizonyos csoportokra tagolódtak, ahogy maga a társadalom nőtt cs tagoltabb lett. A munkamegosztás fokozta a társadalom rétegeződését. Ez szükségszerű volt, de a kornak megfelelően a természetfelettiség látszata vette körül. A foglalkozás, az életkor, a nem: mindez, úgy látszott, befolyásolja egyes szellemek, démonok rokonszenvét, illetve ellenszenvét. S persze a varázslók csoportosulására is rányomta bélyegét ez a felfogás.
Papok
A földi viszonyok alakulása maga után vonta a vallásos elképzelések, szokások változását. A pásztoroknak például állattenyésztést támogató istenei voltak, s a hit szerint ők védelmezték a nyájat az elhullástól, a ragadozó állatoktól stb. Ők gondoskodtak az állatok szaporodásáról, ők duzzasztották meg az anyaállatok tőgyét tejjel.



A földművelők istenei viszont az elvetett mag kikeléséről gondoskodtak. Bő termést biztosítottak, sok esőt és megfelelő napsütést. Óvták a kikelt növényeket a madaraktól stb. A pásztorkodás és a földművelés mestersége gyökeresen különbözött egymástól, isteneik sem lehettek egyetértésben. A pásztorkodás és a földművelés ellentétére utal a zsidó bibliai történet Káinról, a földművelőről, akinek az áldozatát az isten nem fogadta el, míg Ábelnek, a pásztornak a juháldozatára örömmel tekintett. A történet szerint erre a féltékeny Káin megölte testvérét, Ábelt. Ez jellemző bibliai történet, amelyen nagyon nehéz mai ésszel eligazodni. Káin ugyanis azért volt Ábelre mérges, mert az isten – nem közli, mi okból nem fogadta el az ő „föld gyümölcséből” álló áldozatát. Az istenre való haragjában Káin megöli testvérét, mire az úr megátkozza. Ezt még meg lehetne érteni. Káin viszont rémülten mondja, hogy ezután bárki megölheti őt, akárki találkozik vele. S most ne gondolkozzunk azon, kire gondolhatott Káin, mikor ő volt Ádám és Éva, az első emberpár egyetlen még életben levő gyermeke. Ennél az ellentmondásnál sokkal furcsább az isten válasza, amely a Biblia szerint így hangzott: „Sőt inkább, aki megöléndi Káint, hétszerte megbüntettetik. És megbélyegzé az Úr Káint, hogy senki meg ne ölje, a ki rátalál.” Vagyis isten védelme alá helyezte a megátkozottat. Az egész sajátságos történet azért ilyen furcsa, mert nagyon régi, s ráadásul különböző átdolgozásokon ment már keresztül. E mese csupán laza formába foglalta össze a valóság bizonyos elemeit. Így például valóság a pásztorkodás és a földművelés egyidejű létezése. Káin és Ábel története nem keletkezhetett korábban annál az időnél, amikor már a földművelés elterjedt. A földművelés más szokásokat, más nézeteket teremtett, mint a pásztorkodás. A pásztorok istenei és a földművesek istenei között olyan képzelt ellentét húzódott meg, amely a valóságos élet eltéréseire utalt a két gazdasági rendszer között. A Biblia istene a földműves Káint rossz szemmel nézte. Miért? Nyilván, mert egy nomád pásztornép istene volt, olyan nomád pásztornépé, amely először győzött a letelepedett földművelőkkel vívott küzdelemben, s meghódította azokat, de később a földművelés kerekedett fölül, s a pásztorok alulmaradtak. Számtalan példa van erre a történelemben, így – hogy messzire ne menjünk – a honfoglaló magyarság esete is ez volt.



Mindezt már a történészeknek kell kihüvelyezni. Nekünk itt elég, hogy látjuk, hogyan keletkeztek a valóság bizonyos elemeit laza szövedékbe fonó, csodálatos történetek. Eleinte e történetek között nem sok összefüggés volt. Később azonban kialakult egy történelmi tényező, amely rendszert vitt a képzelet e világába. Ez a történelmi tényező a varázslók soraiból kinőtt papságból állt. A papoknak első feladatként azt kellett biztosítaniuk, hogy a szellemek, istenek, démonok „kívánságai” teljesüljenek. A papság abból a törekvésből keletkezett, hogy védelmezze a társadalmat olyan hibáktól, „bűnöktől”, amelyek megsérthetik az isteneket és felidézhetik a haragjukat. Az emberek meg akartak szabadulni a váratlan csapásoktól. Kifürkészve az égi-földi szellemek szándékait, biztonságot akartak maguknak teremteni. Így teremtették meg a papok rendjét, és a papok az isteni szabályzatok gúzsába kötötték őket. A váratlan csapások elleni védelem helyett megjelent a nézeteket, szokásokat szigorú rendbe foglaló papi vallás, és az istenek tekintélyére hivatkozó papi uralom hosszú-hosszú évszázadokra ránehezedett az életre. Az, hogy a varázslás különböző formái kötelesség számba mentek, és eleinte az ősközösségben még mindenki maga is varázsolt, a mi fülünknek nagyon idegenszerű, és csodálkozva hallgatjuk. Pedig nem kell egyebet tennünk, csak a varázslás szót lefordítanunk egy manapság is közismert szóra, s egyszeriben közel kerülünk hozzá. Ez a szó így hangzik: babona. Ki ne ismerne babonás embereket? Olyanokat, akik nagyon nem szívesen fognak valami vállalkozásba pénteken, különösen nem, ha az tizenharmadikára esik. Olyanokat, akik a pénzt megköpdösik, s ráolvasnak a következőképpen: „apád, anyád ide jöjjön”. E sajátos szertartások voltaképp ősi varázslatok, amelyek egészen máig ránk maradtak, és az ember furcsaságára mutatnak. E furcsaság abban áll, hogy miközben korunk termelése, közlekedése roppant léptekkel halad előre, e kor emberei közt még elevenen él jó néhány évezredekkel túlhaladott, ősi korok viszonyai közt keletkezett szokás vagy nézet. Tudjuk, hogy a varázslás a természeti népek viszonyai közepette alakult ki. Később a legfontosabb, a közösséget döntően érintő kérdésekben már a varázslás szaktekintélyei kerültek előtérbe. A legegyszerűbb kis közösségek varázslóiból fokozatosan, ahogy a társadalmak fejlődtek, a legkülönbözőbb



varázslók nőtték ki magukat. Mondhatnánk azt is, hogy papok. Ki tudna itt még különbséget tenni? Babilonban például vagy harminc különféle papi rend létezett. Azokon a papokon kívül, akik az istenek tiszteletéről gondoskodtak, az istenek kívánságait szolgálták, voltak jövendőmondó papok, akiknek ez volt a hivatásuk. Másik papi szakma azzal foglalkozott, hogy a rontásos varázslatokat, amelyeknek az emberek az őket érő betegségeket, csapásokat tulajdonították, feloldja, s így az embereket panaszaiktól megszabadítsa. De voltak ezeken kívül még ún. „dühöngök”, akik éppúgy, mint az „ordítok”, magukon kívüli állapotban az istenek akaratát nyilvánították ki. A „bölcsek”, „tudók” viszont elmélyülten véltek eljutni az istenek szándékainak megértéséhez. E különféle csoportbeli varázsló-papok közül azoké volt a jövő, akik a társadalom földi szükségleteinek biztosításával foglalkoztak, bírók, mérnökök is voltak egy személyben, s ami fő, egybeforrtak a világi hatalommal, a főnökök, királyok működésével. A helyi királyok, uralkodók részben a legfőbb papok voltak egy személyben, részben az istenek szolgálói vagy maguk is istenek.
A király
Amikor például Ur városának szomszédja, Lagasz felvirágzott, ezt templom építésével kötötték össze. A város fő istenének emelt templom révén remélték, hogy sikerül a város hatalmát biztosítani. A templom építése maga is voltaképp nagyszabású varázsszertartás. Mielőtt hozzáfogtak, az egész nép szent megtisztító varázslaton ment át. Az építés ideje alatt a bírósági tárgyalások szüneteltek, ami általános szabály volt ünnepek idejére. A városban könyörgő istentiszteleteket tartottak, és „száműzték a varázslókat”. Ez azt jelenti, hogy a hivatalos varázslók, a papok, megszabadultak versenytársaiktól. A király maga rakta le a templom alapkövét. Az ünnepélyes alapkőletétel máig fennmaradt szokásában e régi varázsszertartás emléke kísért. Fennmaradt az a felirat, és ma már megint el tudjuk olvasni, amely e nagyszerű eseményről megemlékezik. „Mint a tehén, amely egyre csak a maga borjára néz – olvassuk –, úgy fordult a király minden szeretetével a templom



felé.” A király eleinte csak képviselte az istent, később egybeolvadt vele (még később újból szétvált az „égi” és „földi” hatalom, bár a király „szent és sérthetetlen”, „felkent” személy maradt. A papi szervezet, az egyház pedig elkülönült a világi szervezettől). Hogy nézett ki az említett nagyszabású templom-palota? Hossza 50 méter volt, szélessége 30. Udvarát kőlapokkal rakták ki. – Gondoljuk meg, egy olyan országban, ahol nem volt kő, ahová azt messze földről kellett behozni! A palota ajtói, oszlopai rézzel, bronzzal voltak díszítve, értékes fákból készültek. Mindezt távoli országokból kellett megszerezni. Lagasz királya utakat építtetett Szíria erdősegeiben, s így termeltette ki a cédrusokat, amelyekből a templom tetejét készítették. A hegyekben – messzemessze a tengerparttól, amelynek közelében Lagasz városa állt – bányákat létesítettek, és a kitermelt köveket bárkák szállították a folyón. Sok száz kilométerre a várostól, Arábiában volt a bánya, ahol azt a diorit követ bányászták, amelynek sima fekete felszínéről a király vonásai tekintenek ránk ma is. Mind e pompa kifejtésében a kereskedelem támogatta a királyt, a terhek, a költségek viszont a földművesek és a foglyokból vált rabszolgák vállaira nehezedtek. Nemcsak erőszakkal kényszerítette a király Lagasz lakóit ilyen áldozatokra, hanem törekvéseit szent történetekbe ágyazva, vallási nyomással is. A templomban máig fennmaradt felirat hirdette a következőket. Szörnyű aszály sújtotta a várost. Kiszáradtak a kutak, a csatornák. A föld megrepedezett a szárazságtól. A király éjjel-nappal csak imádkozott, hogy megmentse alattvalóit az éhhaláltól. S íme, álmában megjelent neki a város istene, Ningirszu, s megparancsolta, emeljen neki templomot. Az isten maga adta meg a templom tervrajzát a királynak, s előírta még az építés kezdetének idejét és ütemét is. S azon a napon, amikor a varázsigékkel ellátott sarokköveket lerakták, megfordult a szél, és áldásos eső hullt a földre. A templom elkészült. Ez a templom voltaképpen a király palotája volt, közepén a király fogadótermével. Körül pedig a hivatalnokok szobái sorakoztak. A király trónján ülve fogadta a külföldi követeket. Hivatalnokai viszont a földre telepedtek és agyagtáblákra vésték fapálcikával azokat az ékírásos jeleket, amelyek a bevételekről, illetve a kiadásokról adtak számot. A templom volt a kincstár is. Ide kerültek az adó formájában begyűjtött készletek, a gabona, az olaj, a bor, s a karámba az állatok.



Micsoda gazdagsági Gazdagság? A király fényűzéséért, az isten pap-hivatalnokainak bőségéért súlyos áldozatokat hoztak a város lakói. A hatalmas templom-palota körül nyomorúságos város terült el. Girbegörbe utcákban álló vályogkunyhókban laktak a földművesek, a kézműiparosok. Ezek a kezdetleges módon termelő „szabad emberek” és a hódító háborúk során rabláncra fűzött és elhurcolt rabszolgák tartották fenn, és növelték azt a kultúrát, tudományt, művészetet, amely a földi világ visszfényének, a vallásos elképzeléseknek tartalmat adott, és a szertartások közé beszőtte a munka megszervezésének magasabb formáit. Ur, Lagasz és a többi város élete lépcsőként szolgált a munka fokozott termelékenységének, a munka eredményesebb megszervezésének, a fejlettebb társadalmi viszonyoknak a megváltoztatásához. Ez a fejlődés vezetett el az olyan, máig is csodálatot keltő városállamok kialakulásához, mint Babilónia. Minél nagyobb területre terjedt ki egy-egy város hatalma, annál bonyolultabbá vált az istenek viszonya. A papok igyekeztek egységes rendszerbe összefoglalni az istenek közötti kapcsolatokat és mindazt, amit az ember abban az időben megfigyelt a világról. A természet jelenségei és az emberek elképzelései olyan képbe olvadtak össze, amely egy füst alatt összefoglalta a kor tapasztalatait és a hatalom érdekét. Amikor Babilon egy nagyhatalom központja lett, a város istene, Marduk vált az istenek fejévé.
A világ teremtése
Hét táblára írva maradt fenn a világ teremtésének babiloni története. Így kezdődik: „Enuma élisz...” vagyis „Amikor fent az ég nem volt elnevezve, És lent a szárazföld még nem kapott nevet...” akkor még csak az ős zűrzavar létezett. Ez az ős „káosz” voltaképp az ásító üresség volt, de ugyanakkor egy ősszörny is, az ősvíz, Apszu, valamint még két ilyen szörny, Mummu és Tiamat. Ezek valami sajátos háromságot alkottak, egymást teremtve. Belőlük származott a többi isten is. A régi istenek és az újak között élethalálharc kezdődik. A harcban csak Tiamat marad meg, aki tizenegy segítőtársat teremt magának. Skorpiót, halat stb. vagyis a csillagképekre emlékeztető alakokat.



Mik azok a csillagképek? Az égi változásokat gondosan figyelő papok észrevették, hogy a nap évről évre látszólag bizonyos égi pályát fut be. (Voltaképpen persze a föld kering a nap körül.) Ez a napút. A napút jelzésére azokat az alakzatokat használták fel, amelyeket a csillagok alkotnak. Ismerjük mi is ezeket, ha mást nem, legalább a Göncöl szekerét. A nap pályáját jelző csillagképeket Mezopotámiában évezredekkel ezelőtt nevezték el. Íme, a nevek: Kos, Bika, Ikrek, Rák, Oroszlán, Szűz, Mérleg, Skorpió, Nyilas, Bak, Vízöntő és Halak. – Fogunk még ezekkel a nevekkel találkozni. A Tiamat tizenegy segítőtársa, akiknek még élére állítja Kingut, feltehetőleg a 12 hónap csillagképeinek felelt meg, s az egész történetben számos ilyen meseszerű utalás található a valóságra, mintegy rejtvényszerűen elrejtve. Tiamat Kingunak nyakába akasztja még a sorstáblákat is, amelyek az istenek számára is megváltoztathatatlan végzet előírásait tartalmazzák. Az isteneket rettegés szállja meg. Ekkor előlép egy fiatal isten, Marduk, Babilon városának istene, és kész kiállni a szörnyekkel az istenek nevében. De feltételt szab: „Ha én valóban segítek rajtatok, Tiamatot megkötözöm, s életeteket megmentem, úgy ez esetben üljetek össze, s határozzátok meg újból a világrendet! Az istenek gyülekezési helyén üljetek össze vidáman, s ekkor hadd határozzam én meg helyettetek a világrendet! Meg ne változzék, amit én teremtek, ajkaim parancsa soha teljesítetlen ne maradjon!” Az istenek ráállnák. „Marduk, egyedül te vagy a mi segítőnk. Neked adjuk ezért a királyi hatalmat örökre!”



Ezután jön Marduk és Tiamat viadala. Marduk győz. Kingu nyakából a sorstáblákat a magáéba akasztja. Majd kettéhasítja a szörnyet, és Tiamat két feléből lesz. a világmindenség. Marduk megszabja a csillagok pályáját, hogy „ne tévedjenek, s egyik vétkezzen”. Kijelöli a négy évszakot, mindegyikben három-három csillagképpel. Megteremti a földet, a növények és állatok világát. Megteremti végül az embert, azzal a feladattal, hogy az isteneket szolgálja. De ki ez a Marduk? Mitrász esetéből tudjuk, mennyire nehéz egy isten alakját világosan körvonalazni. Marduk esetében csak arra szorítkozunk, hogy annak a Marduknak mutassuk be a vonásait, aki akkoriban alakult ki, amikor a babilóniai hatalom megalapozása volt soron, és amikor a világ teremtéséről szóló „mítosz”, az imént ismertetett különös történet keletkezett. Marduk napisten. Neve (sumér szó) azt jelenti: a nap bikája. Mégpedig Marduk eredetileg a korai, tavaszi nap. Emlékezzünk csak vissza a természeti népekkel kapcsolatban arra a sajátosságra, hogy túl sok szavuk van a részletekre, és ennek megfelelően viszont nagyon egyszerű általánosságokra gyakran egyáltalán nincs kifejezésük. A mi szemünkben az a természetes, ha a napot nem különböztetjük meg aszerint, hogy tavasz vagy ősz idején látható-e az égbolton. A természeti népek azonban élesen elválasztották egymástól ezeket. Marduk tehát eredetileg a tavaszi nap volt. Marduk – mint tudjuk – amellett az összes istenek királyának, az égi csillagok urának számított. Ha az ember durván két csoportba osztaná ennek az istennek a tulajdonságait, ezek elcsen elkülönülnének. Amikor Marduk az istenek királya, akkor egy földi király vonásait viseli. A többi király úgy engedelmeskedik Babilon királyának, mint a többi isten Marduknak. Ahogy Babilon királya kénytelen volt gondoskodni az öntözőrendszer karbantartásáról, s a közrendről, úgy csinálta mindezt képzeletbeli, istenné nagyított mása, Marduk is. Nem véletlenül jegyeztük meg, hogy a király kénytelen volt a közművek karbantartásával, a renddel törődni. Saját hatalma is ezen múlt. A társadalom egésze azon az alapon nyugodott, amit a nép munkája teremtett. A gazdagok rákényszeríthették a földműveseket, iparosokat, s különösen a rabszolgákat,



hogy szegénységben éljenek, és elragadhatták tőlük munkájuk gyümölcsének nagy részét. De ez mégiscsak osztozkodás volt, igazságtalan ugyan, de osztozkodás azon, ami egyáltalán volt. Csak abból lehetett elvenni, amit a termelés létrehozott. A király nemcsak a vagyonosok előjogait védelmezte, hanem a társadalom gazdasági berendezésének működésével is törődött. Az ellenség elleni védelem is idetartozott. A királyi feladatok természetfelettivé nagyítva alkotják az isten tulajdonságainak egyik csoportját. Az isten tulajdonságainak másik csoportja azonban egészen más jellegű. Marduk a legnagyobb varázsló. Ha akarja, embereket tud életre kelteni haláluk után. Ő a gyógyítás istene is. E képességeit Ea istentől, atyjától örökölte. Marduk Ea isten fia. Ez már papi szerkesztés. A régi nagy istenek hatalmát a papok legegyszerűbben családi alapon vitték át a helyi istenekre. Marduk eredetileg jelentéktelen helyi istenség volt, ki sem hallott róla. Amikor Babilónia nagyhatalom lett, Babilon Mardukja is „karriert csinált”. Még nem is olyan régen, ha valaki vagyont szerzett, mindent elkövetett, hogy a vagyonhoz címei is legyenek. Címert, báróságot vásárolt magának. Sőt, mindenképpen azt a látszatot igyekezett kelteni, hogy nem ő maga nyitotta meg családja előkelőinek a sorát, hanem már az ősei is előkelőek voltak, és atyafiságát évszázadokig visszamenőleg próbálta ebben a színben feltüntetni. Ma nekünk ez már teljességgel érthetetlen. Valójában azonban ősi törekvés nyilvánul meg benne, amelynek a maga korában megvolt az értelme, mint látni fogjuk. A papok tehát ilyen családfákat gyártottak a maguk istenei számára. Mardukból például Ea fia lett, s ez rögtön jobban hangzott. Ea ugyanis nagyon régi isten volt, és egész Mezopotámiában tisztelték. A suméroknál ő volt a víz istene. Eredete arra a korra vezethető vissza, amikor a természeti népek minden természeti jelenséget emberszerű démonnak, kívánságokkal, sőt szeszélyekkel rendelkező lénynek láttak, akinek az akaratát áldozatokkal, varázslással befolyásolhatja az ember. Ea volt az égi víz, amelyből az eső származik, s amelyen a csillagok úgy haladnak, mint a hajók a tengeren. Miért volt Ea, a víz istene, egyben a varázslás istene is, nem fontos itt számunkra. Marduk viszont örökölte Eának ezt a képességét, amikor a fia lett. A sorstáblákat pedig egyszerűen leakasztotta Kingu



nyakából, s így kerültek azok a birtokába, mint láttuk. Mivel járt ez? Évről évre, újévkor Marduk az istenekkel együttesen mindenkinek meghatározza a sorsát. Nemcsak az egyes embereknek, hanem egész népeknek is. – így tartották Babilonban. – Fia, Nabu, maga is részben napisten, részben az egyik bolygó, az istenek írnoka, jegyezte fel a sorsokat ékírással azokra a táblákra, amelyeket azután atyja őrzött. Nabu nemcsak írnok, hanem az istenek akaratának kijelentője. A sors, amely előre „meg van írva”, nagyon régi gondolat. Valószínűleg abból az időből ered, amikor még az írás a varázslat egyik formájának számított, s amit leírtak, úgy tűnt, hogy szentté és sérthetetlenné vált. Az írás ilyen tisztelete az évezredek alatt fennmaradt a legutolsó időkig, s csak a mi korunkban, amikor az írástudó ember többé nem ritkaság, enyészik el az írást körülvevő sok furcsa képzelgés. Igen régi elképzelés az is, amely a babilóniai újév ünnepéhez, Marduk feltámadásának ünnepéhez tapadt.



A
A GABONAKIRÁLY
tavaszi napéjegyenlőség idején, amikor a nappalok elkezdtek hosszabbá válni, mint az éjszakák, akkor ünnepelték Babilonban az újévet. Az ünnep Marduk isten Tiamat feletti győzelmének előadásával kezdődött. Nemcsak verses formában adták elő a történetet, hanem el is játszották, mint valami színdarabot. Mardukot, az istent, maga a király személyesítette meg. Tiamat legyőzése után Marduk hatalma teljében állott. Ekkor azonban szörnyű fordulat következik be a sorsában. Mardukot
. .. az istenek elzárták, eltűnt az élők sorából, Börtönbe csukták őt, elrejtették a nap és a fény elől, Elborította a sok seb, vérében fetrengett.
– olvassuk a háromezer esztendős szövegben. Az isten sorsa tehát szenvedés és megaláztatás. S ezzel még „nem múlik el tőle a keserű pohár”, meg kell halnia, megölik. Az isten halálával vége szakad a földi rendnek, a város a démonok hatalmába kerül. A földi Marduktól, a királytól a főpap sorra elveszi hatalmának jelvényeit, arcul üti, meghúzza a fülét, ami a legnagyobb megaláztatásnak számított, ostorral üti a térdre roskadt királyt, aki felsorolja, meggyónja bűneit. A király bűnei népének bűnei. A mítosz szerint Isztár, Marduk felesége, elindul a férjét felkutatni, ami sikerül is neki: s az isten feltámad. A király pedig visszakapja hatalmi jelvényeit. Öröm és vigasság van a városban: a rend helyreállt, hajnalban felkel a tavaszi nap, és Marduk uralmának jegyében kormányozza a király Babilont. Megkezdődik az esztendő. Honnan ered ez a különös ünnep, amelyben oly szorosan összefonódik a vallásos és a földi lét, a képzelet és a valóság világa?



Bizonyos gyakorlatunk van már az ilyen kérdésekre várható válaszokban, nemhiába követtük Mitrászt. Marduk, az isten, aki szenved, meghal, alvilágra száll s azután újra feltámad, voltaképpen eredetileg nem Marduk! Marduk csak felöltötte – a papoknak hála – egy sokkal híresebb, Mezopotámiában mindenütt ismert másik isten képét. Ez az isten: Tammuz. Ez a Tammuz is Ea fia, helyesebben Marduk nagyrészt azért Ea fia, mert ő voltaképp nem Marduk, hanem Tammuz. Régi legendák nem vesznek könnyen el, soká élnek elevenen az emberek fejében. Az új isten egyszerűen átveszi a régi helyét a történetben, s a régi szerepét az ünnepben. Tammuz minden ősszel alászállt a hit szerint az alvilágba, a sötétség, a halál birodalmába, hogy tavasszal új életre keljen. Alvilágba tűntét gyász, jajveszékelés kísérte, feltámadását öröm, vigalom, ő az, akiért felesége, Isztár, leszáll az alvilágba. De mi az a természetben, ami ősszel a föld alá megy s tavasszal feltámad? Mintha csak rejtvényt fejtenénk. Tammuzt a föld növényeinek ura névvel is tisztelték. Tammuz isten – ez a rejtvény megfejtése – voltaképp a növényzet, az elvetett, áttelelő és tavasszal kikelő mag. Hol volt még Babilon hatalma, amikor Mezopotámia népeinek szemében az ősszel sírba-alvilágba szálló növényzet Tammuz isten képében jelent meg, s tavasszal Tammuzként feltámadott?!.. . Tammuz tehát a növényzet istensége?



Az, de ugyanakkor ő a nap is, a növényzetet éltető égi fény. Ez a napisten, persze, hosszú fejlődés eredményeként ölti fel végül a különféle, az őszi, téli stb. napistenek egyesüléséből azt a formát, amelyre az jellemző, hogy évről évre a csillagok közé írja pályáját. Tavasszal felfelé ível sorsának útja, nyáron áll uralma delelőjén, s ősszel, a napéjegyenlőség napjától kezdve sorsa rosszra hajlik: a világosság egyre inkább tért veszít a sötétség alvilági erőivel szemben. Tavasszal azonban minden jóra fordul. Így hát Tammuz a nap. Tammuz a nap is, és Tammuz a növényzet is, mindez ugyanakkor szorosan összefügg az emberek életével. Hiszen az ember élete is a fiatalság tavaszával kezdődik, kiteljesedik az élet nyarán, majd jő az öregkor ősze, s a halál tele. S utána? Milyen jó volna hinni benne, hogy a halál után elkövetkezik a feltámadási Ez a gondolat már a természeti népek embereinek fejében megfogamzott, s azután végigkísérte valamilyen formában a történelem hosszú korszakait. Mint amikor a hagyma leveleit hámozgatja az ember. Ki ne csinálta volna gyermekkorában? Levél levél után válik le rétegenként, s alattuk megint csak egy újabb levélre lelünk. Marduk – Tammuz. Tammuz – a növényzet, Tammuz – a nap, Tammuz – az ember. Milyen költői!



Költői? Vigyázzunk! A vallás költészete nem ártatlan szórakozás. A földművelés kezdeti szakában alakultak ki először azok az elképzelések, amelyek sokkalta későbben az olyan istenek eszméihez vezettek, mint Tammuz. E vallásos elképzelések nem maradtak meg a képzelet síkján, hanem mindig gyakorlati-varázslati következményeik is voltak. Ebben a könyvben mi nem tudunk a kérdésnek ezzel az oldalával, a szertartások kialakulásával foglalkozni. Itt azonban röviden mégis rámutatunk, hogy a természeti, majd a földművelő népek említett elképzeléseinek milyen sajátos következményei voltak. A földbe vetett gabona kikelése nem egyszerű természeti folyamat volt a szemükben, hanem sajátos varázsesemény, latin szóval, ahogy a római birodalomban nevezték, „misztérium”. A vetés nem egyszerű munkafolyamatnak látszott előttük, hanem egyszersmind varázslatnak is. E varázslat erejét mindenképpen fokozni akarták, s ennek fő eszközéül az áldozat szolgált. A közösség legfontosabb személye, akiben a hit szerint minden varázserő összpontosult, a király volt. A föld termékenységének természet- feletti biztosítására ezért a királyt vagy legalábbis egy alkalmi királyt a szó szoros értelmében feláldoztak, vagyis megöltek. Később az emberáldozatot állatáldozattal helyettesítették, például báránnyal. Egy fennmaradt babiloni szöveg ebből nem csinál nagy titkot. Íme: „A bárány váltságdíj az emberért, saját élete helyett adja ezt a bárányt. A bárány fejét a pap az ember fejéért adja, a bárány nyakát az ember nyakáért, mellét az ember melléért.” Marduk Tammuz volt, Tammuz viszont a gabonakirály, az új alatt ott a régi. S az alatt a még régebbi. A vallások történetének sajátos vonása ez. Évezredek múlnak el. Örök időkre épített emlékművek széttöredeznek, betemeti őket a sivatag homokja. Az elképzelések azonban dacolnak az évezredekkel. Újra meg újra felbukkan változott névvel, változott alakban az isten, aki erőszakos halált hal, de újra feltámad ...






H
A MEGVÁLTÓ
a történelmet írnánk, el kellene mondanunk, hogyan hódította meg Babilóniát Asszíria, majd hogyan emelkedett fel még egyszer Babilónia csillaga. Vannak történészek, akik nagy kedvüket lelik a csatákban, királyok uralkodásának felsorolásában, ezek bizonyára elemükben lennének, ha a folyamközi ország történelmi eseményeit részletesen felsorakoztathatnák. Mennyi háború folyt ezen a területen, micsoda dicsőséges emlékei királyoknak, hadvezéreknek! Persze, e csatákban sok katona is elesett vagy nyomorékká vált, ezekről azonban nem szoktak megemlékezni a krónikások. A kor emberei óriásoknak látták magukat, s azt hitték, az emberiség sorsát alakítják érckezükkel. A királyok mérhetetlen gőggel nyilatkoznak, és mélységes alázatot követelnek. Aki Asszíria királya elé lép, le kell borulnia, és meg kell csókolnia a lábát. A XIX. század költőit megrendítette a rendkívüli ellentét, ami e királyok szavaiból és birodalmuk teljes megsemmisüléséből áradt. A mi Kölcseynk így írt:
A történet röpülése Csak egy sóhajtás lengése; Pára minden pompa s ék: Egy ezred egy buborék.
(„Vanitatum vanitas” – Hiúságok hiúsága)
Az angol Shelleynek (ejtsd: Selli) pedig van egy különös verse a sivatagokba temetett ókori birodalmak hatalmasságairól.
Egy messzi vándor jött, ki ős romok jelöl regélt: A pusztán szörnyű két nagy csonka láb áll. Arrább lágy homok lep egy kőarcot. Homloka setét. A vont ajk vén parancsszóktól konok



s vad szenvedélye még kivésve ég a hűs kövön, bár, mely véste, a kéz, s a szív, hol dúlt e dölyf, temetve rég. A talp kövön kevély igék sora: „Király légy bár, jöjj és reszketve nézz: nevem Ozymandiás, urak ura.” Más semmi jel. A roppant rom körűl határtalan szélesre s hosszúra a holt homoksík némán szétterül.
(Shelley: Ozymandiás – Tóth Árpád fordítása)
A múlandóság, a hiábavaló erőfeszítések, a megalázott emberi dölyf e képei szépek, sőt megrázóak. Valójában azonban nem teljesen igazak. Tény, hogy a történelmi idők malma egymás után őrölte meg az ókor mind nagyobbra nőtt birodalmait. A királyok hatalma valóban megsemmisült. De azoknak az egyszerű embereknek a műve, akik az öntözőcsatornákat építették, a földet művelték, s életük tapasztalatait szavakban, fogalmakban kifejezték, nem múlt el nyomtalanul. Névtelen tetteik emléke ma is hatással van ránk. Nemcsak a föld alól kiásott városok romjai, nemcsak a megfejtett írású feljegyzések hatnak ránk. Egész történelmünket alakítólag befolyásolta mindaz, amit az ősök létrehoztak, s amit nem pusztíthatott el sem tűz, sem fegyver, mert erősebb volt azoknál. Mi erősebb a tűznél, a fegyvernél, még a sivatagok mindent ellepő homokjánál is? Az emberi nézetek és szokások. Mardukban ott rejtőzött Tammuz. Tammuzban a gabonakirály. Kürosz, a Babilont az időszámításunk kezdete előtti hatodik évszázadban elfoglaló perzsa király pedig megváltó volt. Kürosszal, a perzsák királyával együtt vonult be Mitrász isten is Babilonba. Mitrász, mint tudjuk perzsa volt. Barlangban született, sziklás vidéken, pásztorok között. Kürosz ugyancsak perzsa volt. Születéséről az időszámításunk kezdete előtti negyedik században élt Hérodotosz görög történetíró (mondhatnám az első utazó „riporter”) így számol be. A perzsákkal szomszédos médek királya, Ásztüágész, álmot látott. S a természeti népekhez még oly közeli ókori görögök, perzsák, médek és társaik



az álmoknak nagy jelentőséget tulajdonítottak. A király álmában leánya öléből forrás fakadt, s e forrás vize elárasztotta országát, sőt egész Ázsiát. A sürgősen hívatott álomfejtők szerint az álomnak az az értelme, hogy a királylánynak gyermeke lesz, aki elhódítja nagyatyjától a hatalmat. Ásztüágész el akarta kerülni ezt a sorsot, s megfelelőnek látszó ellenintézkedéseket tett. Abban az időben a médek uralkodtak a perzsák felett. A méd király lányát egy perzsához adta férjhez, s így biztosítani vélte, hogy annak gyermeke nem uralkodhatik, hiszen a gyermek perzsa lesz, elnyomott nemzet származéka. Így hát már ezért sem kerülhet uralomra a médek felett. E biztosíték ellenére újabb álom révén a király ismét figyelmeztetést kap, mire kegyetlen lépésre szánja el magát. Bizalmas emberének parancsot ad, menjen el imént született unokájáért, vigye magával és tegye el láb alól. Az unoka neve Kürosz. A bizalmas ember nem maga végzi el a szennyes feladatot, hanem maga helyett egy pásztort küld. A pásztor neve – figyeljük meg – Mitridátész, vagyis Mitrász ajándéka. (Nem azonos a rómaiak már ismert ellenfelével.) A pásztor hazaviszi magával Küroszt. Otthon gyász várja. Saját újszülött gyermeke meghalt. A házaspár elhatározza, hogy saját gyermekeként felneveli Küroszt, s a pásztor halott fiacskáját mutatja be a király bizalmasának Kürosz helyett igazolásul: a szörnyű parancsot végrehajtotta. A pásztor gyermek tehát halálával megváltotta Kürosz életét.



A megmenekült gyermek pásztorok közt, sziklás vidéken nő fel, s erős ifjúvá serdül. Ekkor történik, hogy a falu gyermekei játékból királyukká választják. A fiú nagyszerűen beletalálja magát a szerepbe, beosztja pajtásait különböző feladatokra: házépítésre, testőrnek, hírnöknek stb. Mindebben a régieknek, a természeti népek gondolatvilágából épp csak kiemelkedett ókori népek embereinek az a felfogása tükröződik vissza, hogy akire a „sors” választása csík, az „rátermett”, „elhivatott”. Nyelvünk e kifejezései erre az ősi felfogásra utalnak még ma is. A pásztorfiú oly komolyan veszi királyi szerepét, hogy amikor egyik társa nem engedelmeskedik parancsainak, alaposan elnáspángolja. Ez a gyermek



azonban egy előkelő méd nemes fia. Apjához fut, és elsírja a rajta esett sérelmet. S most figyeljük meg, mennyire jellemző minden mese arra a korra, amelyből származik. A történetet – mint mondottuk – ókori görög forrásból vesszük. Abban a korban, amikor e mesét feljegyezték, hallgatóságának a történet volt fontos, nekünk ma még izgalmasabb, amit mellesleg elárul. Lássuk hát, mi történt tovább. A méd atya meghallja a fiától, hogy egy közönséges perzsa pásztorfiú elfenekelte, őt, a méd előkelőség gyermekét. Felháborodik. S mit tesz? Azonnal felkerekedik és nekiindul. Hová? Talán megkeresi a pásztorfiút és elrakja? Vagy az apját veszi elő a fia szemtelenségéért? Nem, egyenesen a királyhoz megy, s előadja sérelmét. Persze, ezek az ókori népek lélekszámra is nagyon kicsik voltak, s különösen ami az előkelőségeket illeti, egész kis csoportot alkottak csak. A király sem az volt, aminek napjainkban egy államfőt hisz az ember, bár rendkívüli tiszteletet követelt magának. A méd király „fontos államügynek” fogta fel az esetet, s rögvest hívatta a pásztorfiút. Az ilyen ókori királyok koruk viszonyainak minden kisszerűsége mellett élet s halál urai voltak. Persze, az iráni hegyek méd uralkodója messze elmaradt attól, ahogy az akkori Babilonban a király hatalma megnyilvánult az őt környező szertartásos pompában. De azért király volt, s az isteneknek kijáró tisztelet övezte. S akkor megjelent előtte egy pásztorfiú, „közönséges” falusi gyerkőc. Megállt a király színe előtt, s amikor az felelősségre vonta, hogyan merészelt kezet emelni a méd úr fiára, nyugodtan válaszolt. „Jogom volt hozzá mondotta –, felséges királyom, hogy így bánjak vele, mert a falumbeli gyermekek, közöttük ő is, engem választottak játékból királyukká. Engem tartottak erre legalkalmasabbnak. A többiek mind engedelmeskedtek is a parancsaimnak, csak ő húzódozott, de nem tudta megmondani, miért; ezért vette hát el méltó büntetését. Ha azonban ezzel rosszat tettem, és megérdemlőm a büntetést, tessék, állok elébe.” Az öntudatos fellépés, a nyugodt, szinte királyi hang gyanút ébresztett a királyban: ez a fiú nem lehet egy pásztor gyermeke, hanem királyi sarj. S itt megint kibújt valami jellemző részlet a mese szövedéke közül. Ki gondolná ma, hogy bárki születése és nem neveltetése révén ölt fel bizonyos tulajdonságokat? Ez a mi korunkban elavult, divatjamúlt nézet. Az ókori



ember szemében azonban éppen az volt természetes, hogy a gyermek születése révén hozza magával származásából eredő tulajdonságait. Alig egy-két évszázada csak, hogy a mai modern népek akkori elődei közt olyan viszonyok jöttek létre a társadalomban, amelyekre a kötetlenség jellemző. Azelőtt a társadalomban nagyfokú megkötöttség szabta meg, hogy például a pásztor fia apja mesterségét folytassa, a földművelő gyermekei maguk is földművesek legyenek, a kovács fia kovács s így tovább. A király jobban szemügyre veszi a fiút, s egyszer csak ráismer saját vonásaira, megdöbbenve látja, unokája áll előtte. De hiszen az nem él. Vonásai, kora azonban mindenben megfelel az unokájáénak. Hívatja a pásztort, és kicsikarja belőle az igazságot. Magához rendeli azt az udvaroncot, aki annak idején parancsot kapott rá, hogy a gyermeket megölje. Az beismeri, hogy nem járt el gondosan. Így a gyanú bizonyossággá lesz: Kürosz él. Nem folytatjuk a történetet, amely az ókori ízlésnek megfelelően adja elő a király bosszúját, aki vendégül látja a parancsát gondatlanul végrehajtó udvaroncot. A bosszú abból áll, hogy ebédre annak gyermekét tálaltatja fel, s csak amikor az jóétvággyal elköltötte a fogásokat, akkor adja tudtára a szörnyű uralkodó, hogy saját fiát falatta fel vele. A borzasztó tréfát az apa vérbeli udvaroncként tűri, fegyelmezett képet vág, de közben bosszút forral. Bosszújaként kerül végül Kürosz a perzsa trónra, s a perzsák élén szolgaságba veti a médeket. Ismét hangsúlyozzuk, hogy az ilyen történetek a képzelet termékei, de a szövedék résein átcsillan a valóság. Való, hogy a perzsák felkeltek a médek ellen, s Kürosz vezetésével legyőzték a nyakukon ülő hódítókat. Kürosz tehát megváltotta őket. A megváltó és a megváltás fogalmát meg kell kissé magyaráznunk. Említettük, hogy a természeti népek társadalmi fejlődése során, ahogy a közösség termelése nőtt, lélekszáma is nagyobb lett, s a korábbi kis csoportok nagyobb nemzetségekre tagolt közösségekké váltak. A nemzetség az a csoport, amelyet a közös név, a lelki-vérségi-rokoni kapcsolatok életrehalálra összefűznek. Elképzelhetetlen volt nagyobb bűn, mint a nemzetségi kötelezettséget megtagadni. Ha valaki bajba került, rokonai mindent megtettek érte, a legvégső áldozatra is készek voltak, vagyonukat, sőt életüket sem kímélték. Ha a nemzetség egy tagja például fogságba esett, tudhatta, hogy a társai kiváltják. Az egyes ember segítségében bízott? Nem. A



nemzetségében! Ez az akkori emberek gondolkodásában – mint tudjuk – a nemzetségi istent jelentette. Az váltotta meg. Később viszont az egész nép istene a megváltó isten. Ilyen megváltó istennek kellett lennie bizonyára a perzsák szemében Mitrásznak, akinek alakja ott lappang valahogy Kürosz személyének a hátterében. (Sziklák közt nő fel, Mitridátész, a pásztor neveli...) Kürosz, a valóban létező király alakja így ölt vallásos-mese- szerű formát. S ebben nincsen semmi csodálatos. A királyok és istenek alakja az akkori emberek szemében egybeolvadt. A valóságos, a hús-vér király átváltozik, átlényegül istenséggé. Ez az oka annak, hogy az egyes népek különböző uralkodói, királyai vagy vezérei oly rendkívüli módon hasonlítanak egymáshoz. Kürosz, a perzsa, kitett gyermek volt. Évezredekkel előbb Mezopotámia életében rendkívül nagy szerepet játszó hatalom keletkezett, az asszír birodalom. Ennek legendás alapítónője, Szemirámisz, ugyancsak halálraszánt, „kitett” gyermek volt, s ugyancsak pásztorok nevelték fel.
Asszíria már régen nagyhatalommá nőtt, és rettegésben tartotta a folyamközi ország népeit, amikor még a perzsáknak hírüket sem hallották. De az asszírok sem léptek még a történelem színpadára, amikor Mezopotámiában Akkad állama keletkezett. S Akkad első királya, Szárgon, a monda szerint ugyancsak kitett gyermek volt. Anyja egy nádkosárba tette újszülöttjét, s a folyó hullámain elbocsátotta. Egy földműves halászta ki s természetesen földművelőnek, kertésznek nevelte.



Kürosz tehát megváltotta a méd elnyomástól a perzsákat, s megalapítójává lett az óriási perzsa birodalomnak. A perzsák legyőzték Babilóniát is. Babilon meghódításakor Kürosz visszabocsátotta hazájukba a babilóniaiak által legyőzött és hazájukból rabságba hurcolt népeket. Így ezeknek is megváltójuk lett. Így vált megváltójává annak a népnek is, amely akkoriban egyike volt a sok kis jelentéktelen népnek, és senki sem tételezte volna fel, hogy olyan történelmi fontosságra tesz szert, amely korunkig megmarad. Ez a népecske a zsidó volt. A ma legelterjedtebb vallások egyike, a kereszténység, megőrizte számunkra a zsidók „szent” iratait, a Bibliát. A Bibliában is találkozunk Kürosz nevével, „Czírus”-szal, ahogy a legrégibb magyar fordításban olvasható. „Így szól az Úr ... Czírusnak ezt mondja: Pásztorom! ki véghez viszi minden akaratomat, és mondja Jeruzsálemnek: Megépíttessék!... Így szól az Úr felkentjéhez, Czírúshoz . . .” s így tovább. Kürosz tehát a zsidóknak is megváltója volt, aki kiszabadította őket a fogságból, és visszavezette őket ősi hazájukba.



K
HULLÁMGYŰRŰK
önyvünk fordulóponthoz érkezett. Ideje, hogy a szerző egy pillanatra előlépjen, és néhány szót ejtsen műhelytitkairól. Hogy is kezdődött ez a könyv? Abból indultunk ki, hogy bármerre is fordul az ember, a világ tele van meglepő és kalandos jelenségekkel. Csak győzzük kérdezni, az izgalmas tényeknek se vége, se hossza. A vasárnap témája kapóra jött, hogy ezt bebizonyítsuk. Itt van ez a megszokott, mindennapos, hétről hétre ismétlődő ünnep. Mi érdekes lehet ezen a vasárnapon? S most jön a műhelytitok. A szerző mindent elkövetett, hogy miközben híven ragaszkodott a valósághoz, elkápráztassa és meghökkentse az olvasót. „Mindennapos, közönséges dolog” – mi lehet itt „kalandos”, „izgalmas”? Mi? S a valóság évezredeinek történelme zúdult elő a vasárnap múltjából, birodalmakkal, amelyeket elnyelt a sivatag, ismeretlen nevű istenekkel, szellemekkel. S most itt állunk a könyv közepén, s úgy érezzük: sok is volt a jóból. Kinyílt egy ablak: s tekintetünk elveszetten bolyong roppant távlatok, kavargó forgatok között. Mit kezdjünk a tények c szédítő tömegével? Nos, valójában nem is oly szédítő ez a sok adat. Ha a részleteket összeillesztgetjük, áttekinthető kép kerekedik ki belőlük. A továbbiakban éppen arról lesz szó, hogy ennek a képnek egységes vonalait megmutassuk. Kezdjük a történelemmel. Elmondottuk, hogy Mezopotámiában, a folyamközi országban sumer földművelők kis falvaiból a kedvező éghajlat, szerencsés földrajzi körülmények közepette hogyan növekedtek olyan városkák, mint például Ur. Az egyes városok kiterjesztették befolyásukat más városokra, falvakra. Eközben nőttek, gazdagodtak. Így jöttek végül létre olyan csodálatos városok, mint Babilon. Honnan indult el ez a fejlődés?



Az „ősközösség” rendkívül szegényes és kisszerű körülményeitől. Mindent elkövettünk, hogy közelebb hozzuk az ősközösség valóságát az olvasóhoz. Oly könnyen mondunk ki ilyen szavakat: ősközösség, természeti népek. S milyen nehéz megérteni, mi rejtőzik mögöttük. Nem szabad azonban megelégednünk az ismereteket helyettesítő szavakkal, ezekkel a burkolt „csak”-okkal. Magunk előtt kell látnunk, hogyan éltek, hogyan teremtették elő a fennmaradásukhoz szükséges élelmet, s minden egyebet, ami az életükhöz tartozott, így érthetjük csak meg az ősközösségi emberek világát. Ha tudjuk, mit tettek, mire törekedtek, mitől féltek, s így tovább, akkor érthetjük meg, hogyan látták mindezt ők maguk. Mezopotámia népei fokozatosan emelkedtek ki az ősközösség viszonyai közül, s eközben a természeti népek nézetei és szokásai még teljesen áthatották életüket. Az ősközösségi viszonyok helyét azonban lassanként újfajta társadalmi rend foglalta el. A gazdagok megszabadultak a terhes munkától, és értették a módját, hogy a népet szolgaságba taszítsák, s a dolgozó szabadoktól a rabszolgákig ívelt az elnyomottak változatos, de meglehetősen vigasztalan világa. Sajátos fejlődés volt ez. Miközben mind nagyobb városok és államok keletkeztek, nagyszerű öntözőművek, bányák, utak létesültek, az egyszerű ember, aki mindezek alkotója volt, mindjobban elvesztette a lába alól a talajt. Az ősközösség viszonyai között mindenki beleszületett egy rendbe, amelyben apja-anyja is élt, nemkülönben szüleinek a szülei és így tovább. Az ősközösség viszonyai közt az élet szilárd keretek között zajlott. A gondok súlyosak voltak, de mindig ugyanazok a gondok: aszály vagy árvíz, hol a vadlétszám fogyott meg, hol az ehető bogyók, gyümölcsök mennyisége. Némelykor vadállatok támadták meg a közösség valamelyik tagját, vagy betegség sújtotta az embereket. Aszály, árvíz, éhínség, betegségek – mindig ugyanazok a gondok és bajok, nemzedékről nemzedékre. S akkor egyszer csak fordulat következett be: a háziállatok megszelídítése révén csökkenni kezdett az éhínség veszélye. A földművelés lehetővé tette, hogy az emberek tartósan megtelepedjenek, ne kelljen szakadatlanul vándorolva, kóborolva kutatniuk, hol mutatkozik egy kis enyhülés. Új lehetőségek jelentek meg, és az élet megváltozott. Nemcsak városok nőttek ki a földből, nemcsak öntözőművek, bányák és utak, hanem megváltozott az egész élet.



Mindez lassan, fokozatosan, szinte észrevétlenül ment végbe. Pontosabban az történt, hogy régen széttörte a fejlődés az ősközösség kereteit, amikor az emberek még mindig a természeti népekre jellemző nézetek és szokások rabjai voltak. Régi nézeteik, szokásaik ugyan engedtek az új viszonyok nyomásának, de közben ősi vonásaikat megőrizték, csak átalakultak. Elmondottuk, hogy sumérok létesítették Mezopotámiában a legrégibb városokat. E városok apró országok központjai voltak. Később meghódították szomszédjaikat, vagy maguk estek a hódító áldozatává. Mindegy. Az élet nem állott meg, legfeljebb a hangsúly tolódott el Urból Lagaszba és így tovább. Az egyes ember számára e változások lehettek kedvezőek. Ez nem volt gyakori eset. Lehettek végzetesek, s ez nem volt ritka. Többnyire azonban az egyszerű emberek sorsa mindig ugyanaz maradt. Életkörülményeiket, nézeteiket, szokásaikat az emberek készen kapták, örökségül elődeiktől. Nem csoda hát, ha úgy érezték: idegen, felsőbb erők uralkodnak a sorsukon. Annál inkább így kellett érezniük, hiszen nem láthatták még át a történelem menetének kemény következetességét. Kétségbeesetten kapaszkodtak minden szalmaszálba, minden jelbe, hátha az útmutatást, figyelmeztetést jelent. Ha álmodtak, meg akarták érteni, mit jelent az álom. Ha valami szokatlan esemény történt, jövendölésnek tekintették. Napfogyatkozásokról, üstökösökről készültek a legelső feljegyzések. Sajátos ellentét keletkezett a valóság fejlődése és azok között a nézetek között, amelyeket a kor emberei alkottak a világról. A mai ember tudománya a régi korok mindennapi élete iránt érdeklődik. Ma már tudjuk, hogy olyan csöndes, észrevétlen változások, mint egy-egy új növényfajta nemesítése, bizonyos technikai fogások kieszelése, döntő hatást gyakorolt a népek történetére. Ők maguk azonban ezt nem tudták. Számukra a királyok uralkodása, házassága, rendkívüli események alkották a lényeget. S így, miközben a történelem valóságos fejlődése során suméroktól perzsákig s mind tovább és mind szélesebb körben terjedt a fejlettebb termelés, míg végül a rómaiak birodalma a népek egész tömegét fogta egybe, maguk a történelem szereplői ezt nem értették meg. Nem is látták. Számukra a valóság csupán képzelt erők, lények, démonok, istenek különös, hol derűs, hol borzalmas tevékenységének az eredménye volt.



Ha a régivágású történetírók szemszögéből néznénk az események menetét, elborítanának bennünket a városok, népek, királyok nevei, csaták évszámai. Ha a vallások történetével foglalkoznánk, istenek neveit és a hozzájuk kapcsolódó legendákat halmozhatnánk vég nélkül. Nekünk azonban a kép fő vonalai a fontosak. Történelmi madártávlatba emelkedve ezt látjuk. Az ősközösség időszaka nagyon lassan változott. Rengeteget fejlődtek, persze, a viszonyok, a termelés, de tízezer évek alatt, egy-egy nemzedéknek észrevehetetlenül. Végül azonban meggyorsult a fejlődés üteme. Az ősközösség állóvízszerű viszonyait felváltja a mozgás. Mintha kő hullott volna a tóba. Egy-egy ponton hullám keletkezik, s egyre szélesedő gyűrűk formájában halad tovább. Először Mezopotámiában, a tengerpart közelében, a Tigris és Eufrátesz mentén, majd mind északabbra, később már az Iráni-medencére is kihatva terjed ez a népeket mozgásba lendítő folyamat. A történelmi fejlődés hullámgyűrűi mind szélesebb területet fognak át. Új meg új népek jelennek meg az események homlokterében, hogy újra visszahulljanak a feledésbe és a névtelenségbe. A fejlődés folyamatát mindez nem sokban érinti. A hullámgyűrűk karikái csak tágulnak, tágulnak, egyre tovább . .. Mindez nem valami népi, helyi történet. Mi csak azért mutattuk be éppen Mezopotámia példáján, mert a vasárnapról van szó, és Mitrász perzsa isten pályafutásának előzményeit kutatjuk. A hullámok a Tigris és Eufrátesz torkolat vidéke körül kezdenek gyűrűzni, s csak lassan-lassan terjednek szét az egész folyamközi országra, de azután túllépik azt, szomszédos területekre is kiterjednek. Így kerül sor a perzsákra.



A SZAMÁR
A perzsák az időszámításunk kezdete előtti hatodik században először Kisázsiát hódították meg, s ezzel eljutottak a görögök szomszédságába, görög kikötő városok feküdtek ugyanis ez idő tájt Kisázsia partjain. A meghódított kisázsiai népek így ismerkedtek meg a perzsa istenekkel, köztük régi ismerősünkkel, Mitrásszal. Kisázsiának ebben az időben a frígek voltak a leghatalmasabb népe. S emlékezzünk itt vissza arra a leírásra, amelyet a római birodalomban tisztelt Mitrászról adtunk. Tán nem is tűnt fel, hogy ennek az istennek a fején fríg sapka volt. Ez a fríg sapka különös viselet. Csúcsos föveg, amely a füleket is eltakarja. S ez összefügg egy nagyon régi történettel, amelynek hőse egy mesebeli fríg király, Midász. Erről a királyról két kerekded mese is járta a régi, az ókori görögöknél. Az egyik mese szerint ez a király tanúja volt annak, amikor Apollón, aki a lant istene is volt, versenyre kelt Pánnal, a pásztorok kecskelábú, kecskeszarvú istenével, a híres sípjátékossal. Azt kellett eldönteni, melyikük zeneszerszáma értékesebb. Midász Pán oldalára állt, s ezért Apollón szamárfüleket növesztett rá. A történet szerint e büntetést annak következményeként kapta, hogy nem tudta megkülönböztetni Apollón magasabbrendű zenéjét Pán kis igényű muzsikájától. A történet folytatása az, hogy a szamárfülű király fríg sapkája alá rejti szégyenét. Udvari borbélya azonban tudja a titkot, borzasztóan furdalja a vágy, hogy elmondhassa valakinek. Nem teheti meg, ha nem akarja magára vonni a király bosszúját. Végül egy lyukat ás a földbe a mezőn és abba suttogja bele: „Midász királynak szamárfülei vannak.” Tavasszal nád nő a mezőn, és íme, a nádas levelei susogni kezdik a szélbe: „Midász királynak



szamárfülei vannak.” így tudta meg az egész világ a megcsúfolt király gyalázatát. Ez az egyik történet, s ha mi nem tudnánk, hogy ezek a régi mesék titkokat rejtegetnek, mint a rejtvények, úgy éreznénk, vége a mesének. A történet kerekdedsége költői alakításra utal. A nézetek, eszmék története azonban éppen ott kezdődik, ahol a költői alakítás végződik. Azt is tudjuk, ki volt a költő, aki ilyen szépen kikerekítette ezt a történetet. Ovidius római költő, aki az időszámításunk előtti I. században élt, s úgynevezett jótársaságbeli ember volt. Világfi. Éppen ilyen módon keveredett bele az Augustus császár családja körüli pletykákba, aminek az volt a következménye, hogy a Fekete-tenger partján fekvő Tomiba, a mai Constanzának megfelelő, gyönyörű fekvésű városkába száműzték. Bár családjával aránylag kényelmes körülmények között élhetett száműzetésében, nem tudta elviselni a fővárosi mozgalmas viszonyok, a friss szellemi kapcsolatok, a szórakozás hiányát, amihez még a város falai alatt felfelbukkanó ellenség okozta izgalmak társultak, s végül teljes kétségbeesésbe süllyedve halt meg. Sorsa a számkivetettek keserű kenyerének jelképévé vált, s a világirodalom, benne, persze, a magyar irodalom is, telve van Ovidius száműzetésére vonatkozó együttérző versekkel. Ennek az Ovidiusnak köszönhető a Midász királyról szóló történet. Valójában ennek a történetnek éppen az a része a legkevésbé érdekes, amely Ovidiustól való. A mese mélyében különös és izgalmas utalások rejtőznek. Vegyük például Midász király személyét. Talán nem is Apollón növesztett rajta szamárfület? Hátha neki már eleve is szamárfülei voltak, sőt talán szamárfeje? Ez esetben ez a szamárfejű- szamárfülű király egyike volna azoknak az isteneknek, akik még félreérthetetlenül mutatják a régi, természeti népek körében keletkezett, oly gyakori állatisten formát. S a szamár korántsem volt ritka jelenség ezeknek az isteneknek a sorában. A szamarat egyébként a Földközi-tenger vidékének ókori népei sosem tekintették annak a csúf és nevetséges állatnak, amelyként a mai Európa népeinek a szemében



megjelenik. A szamár, ha jól bánnak vele, nagyon hálás állat, sok szempontból felülmúlja a lovat. A Midász királyról szóló másik történetnek az a lényege, hogy ez a király egyszer megmenti Szilénoszt, Dionüzosz isten nevelőjét. Dionüzoszról még hallani fogunk. Szilénoszról itt elég annyi, hogy különös, bohókás szörnyalak, aki szamárháton jár, sőt a csatában szamara ordításával győz a megriasztott ellenség felett. Szilénosz megmentéséért Dionüzosz hajlandó Midász egy kívánságát teljesíteni. Ez azt kéri, hogy minden változzék arannyá, amihez csak nyúl. Az isten teljesíti a kívánságot, amely azonban váratlan módon szörnyű eredményre vezet. Az étel is arannyá válik a kapzsi király kezében, s éhen kellene halnia, ha Dionüzosz meg nem könyörülne rajta. Mire utal ez a történet? Tény, hogy Kisázsiában az ókorban híres aranybányák voltak. Midász király aranykincse talán erre céloz.



Nem fogjuk továbbkövetni ezeket a bizonytalan szálakat. Csak azt akartuk megmutatni, hogyan ütnek át a késői korok költészetén a messze múlt elképzelései, mégpedig azokban a formákban kifejeződve, amelyekben a természeti népek fogták fel a maguk viszonyait. Nagyon nehéz ma már nyomon követni mindezt. Véletlenek és szükségszerű összefüggések sokszoros kapcsolatban alakították ki azokat a nézeteket, szokásokat, amelyek a késői korok embereinek életét is befolyásolják. Látszólag oly mellékes kérdés, hogy Midász király fríg sapkát viselt. Ez a fríg sapka azután rákerült a perzsa Mitrász fejére, amikor a perzsák elfoglalták Frígiát. A perzsák általában értették a módját, hogy a meghódított népekkel együttműködjenek, s az elnyomottak megváltóinak játsszák ki magukat. Ne felejtsük el, hogy az elfoglalt országokban a nép elnyomottan élt, illetve, ha idegen volt, rabszolgaként sínylődött. Minden változás a megváltás reményét keltette bennük, s ezt a reményt a hódító még tudatosan fokozta. Kürosz, amikor Kisázsia meghódítása után elfoglalta Babilont, kiáltványt adott ki. Hangsúlyozta, hogy serege „békésen vonul be” a városba. Sőt, megváltónak hirdette magát. Kiáltványában ezeket mondja: „Babilon belső ügyei és megszentelt intézményei iránt gond fogott el. És Babilon lakóinak a kívánsága beteljesedett, és megszabadultak a becstelen igától. . . Marduk, a hatalmas úr, kegyesen megáldott engem Küroszt, a királyt, aki tisztelem őt, és Kambüzészt, a fiamat, és egész seregemet, amikor őszintén és örömmel dicsőítettük fenséges istenségét.” Kürosszal együtt vonult be Frígiába Mitrász is, S így képzelhető el, hogy Midász király és isten szamárfeje, amelyet a fríg sapka jelképezhetett, rákerült Mitrász fejére. Feltehető. Hogy aztán Mitrászból mi ment át



Dionüzoszba s így a görögökhöz, akik egyébként gyűlölték a perzsákat, s ezért Mitrászt is – nehéz volna itt megmondani. Mint ahogy azt sem könnyű megérteni, hogy miért hordtak a francia forradalom legharcosabb elemei, a „sanscuiotte”-ok (ejtsd: szankülott), vagyis a nem térdnadrágot, hanem pantallót viselők s általában a jakobinusok, piros fríg sapkát. Annyi biztos, hogy ilyen fríg sapka ékeskedett eredetileg a gályarabok fején, s a gályarabságtól megszabadított politikai foglyokon a szabadság jelképévé vált. S ez az a „szabadságföveg”, amelyet a rómaiak a felszabadított rabszolgák fejébe nyomtak. S a zsarnokság ellen fegyvert ragadó köztársaságpárti rómaiak, a Julius Caesart megölő Brutusszal az élükön olyan pénzt verettek, amelyen két tőr közt egy fríg sapka látható.
Talán a Mitridátész király hajóhadának kalózai viselték már ezt a fríg sapkát, amely így a Frígiát meghódító Küroszra s a megváltó Mitrászra utalt. Nehéz ma már mindezt világosan megállapítani. Annyi azonban világosan látható, hogy az egyszer létrejött nézetek milyen soká élnek, és milyen széles körben terjednek el.



A
A PERZSÁK
perzsák tehát elfoglalták – mint mondottuk – Kisázsiát, s utána egész Mezopotámiát. Így kerültek érintkezésbe azokkal a Földközi-tenger partján élő népekkel, akik a Kisázsiából Afrikába vezető út mentén laktak. Hazájuk az ott élő népek számára nem sok örömet tartogatott. Bár az egyik ott élt ókori nép, a zsidók szent irataiban „tejjel és mézzel folyó” földként szerepel, természeti adottságai is messze elmaradtak például a mezopotámiai viszonyoktól. Nem véletlen, hogy a Bibliában azt olvashatjuk, hogy Ádám és Éva, az emberiség ősszülei, amikor még az Édenkertben éltek a legnagyobb gondtalanságban, nem a „tejjel-mézzel folyó Kánaánban”, hanem Mezopotámiában laktak. A Biblia ugyanis felsorolja azoknak a folyóknak a neveit, amelyek az Éden kertjét öntözték, s ezekből kettő az asszirológusok szerint a Tigrisnek és az Eufrátesznek bizonyult. Az sem véletlen, persze, hogy Mezopotámiában már évezredek előtt hatalmas városok, öntözőberendezések, utak létesültek, az írásos feljegyzések könyvtárakra rúgtak, amikor mindennek nyoma sem volt még azon a területen, amely Kisázsia és Afrika között a tengerpart menti szárazföldi összeköttetést alkotta. De nemcsak azért mondottuk, hogy e terület nem sok örömet tartogatott az ott élő népeknek, mert földrajzi-éghajlati viszonyai nem voltak a legkedvezőbbek. Ez lett volna a kisebbik baj. A főbaj abból származott, hogy erre vezettek a kereskedelmi és – ami még fontosabb – a hadi utak Mezopotámia felől egy olyan országba, amelyről eddig nem beszéltünk, de amelynek a fontossága semmivel sem marad el a folyamközi országé mögött.



Ez az ország, amely rövidesen Babilon elfoglalása után, időszámításunk kezdete előtti hatodik században áldozatául esett annak a perzsa hódításnak, amely Babilonra is kiterjesztette hatalmát, Egyiptom volt. Így foglalta egybe a perzsa Akhaimenida királyok uralma Mezopotámiát és Egyiptomot.



R
A RABSZOLGASÁG HÁZA
abszolgaság házának nevezi az Ószövetség, a zsidó szentírás, a Biblia régebbi része, Egyiptomot, minthogy állítólag ott raboskodtak a zsidók ősei. Egyelőre mi ne foglalkozzunk ezzel a kérdéssel. Beszéljünk először Egyiptomról. Különös ország ez. Egy hatalmas folyam, a Nílus hömpölyög végig a sivatagon, hogy elérje a Földközi-tengert. A Nílus a világ egyik leghosszabb folyója. Egyiptom pedig egy hosszú csík a sivatagban. Ameddig a víz áradáskor vagy öntöző csatornákon elér, addig van élet. Nyáron a magas etiópiai hegyekben megolvad a hó, s megjön az esős évszak. Júniusban elkezd a folyó vize emelkedni, szeptemberre hatalmas tóvá szélesedik. A kiáradt folyó vastag iszappal borítja el a talajt, s visszahúzódva rendkívül termékeny területet hagy maga mögött. Az iszapba vetett növényzet buján tenyészik. A földművelésre ezen a tájon a természet hamar megtanította a lakosságot. Az első földművesek egyszerűen elszórták az iszapba a kölest vagy az árpát, s az magától megtermett. Mikor a megáradt folyó visszavonult a medrébe, megjelent a lakosság. Az emberek megvárták, hogy a növényzet beérjen, és learatták. Röviddel ezután a forróság már kiégetett mindent. Embernek, állatnak el kellett hagynia a sivataggá vált vidéket, vissza kellett húzódnia a hegyekbe. Az öntözés tette csak lehetővé a végleges megtelepedést. S minek meséljük tovább? Mindén ment a maga útján, ahogy azt már a sumérokkal kapcsolatban megismertük. Az egész közösség rendkívüli erőfeszítéssel ásta a csatornákat, építette a gátakat. Falvak keletkeztek, majd a falvakból aprócska városok. De micsoda városok? Egy- egy nemzetség élt itt együtt összevissza hányt apró nádkunyhókban. A padlót döngölt föld alkotta, a falak vályogtéglákból épültek, és a tető nádból állt. Ablakuk a kunyhóknak nem volt, ajtajukul legjobb esetben gyékényfüggöny szolgált. A férfiak eleinte pásztorok voltak,



az asszonyok művelték a földet, őrölték két kő közt a gabonát, és szőtték a ruhák vásznát. Nehéz volt az élet a Nílus mentén. Májusban és júniusban nyugat felől fúj, fúj szakadatlanul a forró, száraz, szaharai szél. Mindent ellep a homok. Vastagon üli meg a növények elaszott leveleit, a házakat, mindent. A levegő is eltelik vele, s a nap izzó korongja vörösre válik a felhőtlen égen. Aztán egyszer csak, amikor a hőség és por szinte elviselhetetlen, megváltozik a széljárás, és az orkánná fokozódó északi szél tisztára söpri a levegőt. Ekkor kezdődik meg a Nílus áradása. A messze délen lezuhogó trópusi esőzések hatására Egyiptomban megjelenik az árvíz. Az első napokban a Nílus vize telve van rothadó növényzettel, távoli mocsarak erjedő zöldjét sodorják a haragos hullámok. Ez a „zöld Nílus”. Három-négy napon keresztül a folyó vize nyálkás, undorító. S az ár tovább emelkedik. A zöld Nílus átadja a helyét a „vörös” Nílusnak. A vörös szín a vízben kavargó iszaptól ered. Ez az iszap csupa erjedő növény és ásványi só. Így éri el az őszi napéjegyenlőség idején a Nílus a legmagasabb szintjét. Novemberre visszahúzódva régi partjai közé, csendesen hömpölyög ismét a sivatagban a „kék Nílus”. Az iszap egy része a parton marad, egy része a folyó torkolatánál feltölti a tengert, s így létrehozza ezáltal a Nílus „deltáját”, [Így nevezték a görögök,
mert alakjával a delta betűre (Δ) emlékeztette őket.]
(Ez a leírás egy magyarul is megjelent könyv után készült. Egyike ez a könyv azoknak a ritka műveknek, amelyek valóban közel tudják hozni távoli korok embereinek életét az olvasóhoz. Címe: Az ókori kelet világából. Szovjet könyv. Sztruve szerkesztette.) Az öntözéses földművelés és az eke feltalálása a már ismert módon átalakította az emberek életét. Megnövekedett a termelés, nagyobb lett a létbiztonság. A lakosság nagy része azonban megmaradt nyomorúságos sorban, s csak kevesen, az „előkelők” élvezték a haladás következményeit. Kis államok keletkeztek, amelyek hol a hódító, hol a meghódított szerepét játszották, míg végül egész Egyiptom földje egységes állami szervezetbe olvadt össze. Ötezer esztendeje Egyiptom már elért erre a történelmi fejlődési fokra. S időszámításunk kezdete előtt kb. félezer éve, hogy a perzsa Kambüzész, Kürosz fia meghódította ezt az országot.



Ha történelemkönyvet írnánk, most bőven volna rá lehetőségünk, hogy soroljuk a királyokat, illetve ahogy azokat Egyiptomban nevezték, a fáraókat. Mennyi uralkodó! Mennyi név! Menynyi csata! Mennyi évszám! De mi kitérünk e szédületes lehetőségek elől. Nekünk annyi elég, hogy itt is, mint Mezopotámiában, a kedvező éghajlat adta lehetőség és a termelési technika fejlődése hozta magával a viszonyok alakulását. Földművelés, öntözés, állandó falvak, majd városok keletkeztek. Egyiptomban is, Mezopotámiában is feltalálták az év körforgását mutató naptárt. Itt is, ott is a napév felfedezését megelőzte a holdhónapok ismerete; ezért a holdhónapok fenntartása érdekében 30 napos hónapokat vezettek be, s az év 12 hónapból állott. S hogyan látták viszonyaikat maguk az egyiptomiak? Mielőtt erre a kérdésre felelnénk, válaszolnunk kell egy másikra: honnan tudhatjuk, hogyan látták.



Kudarc vagy siker?
Évezredeken át virágzott Egyiptom, s ezeket az évezredeket lakosai csodálatos emlékművek építésével tették örökre emlékezetessé. Roppant piramisok, templomok, szobrok maradtak fenn ezekből az időkből, de mindez megfejthetetlen rejtélynek tűnt, amikor Európa kissé jobban megismerkedett vele. 1798-ban vagyunk. A francia forradalom élethalálharcot vív szinte egész Európával. A francia nép rettenetes erőfeszítéseket tesz, hogy változtasson a sorsán. A parasztok lerázzák magukról a földbirtokosokat, és saját tulajdonukba veszik a földet. Az előjogokra épülő feudális rendszer rombadőlt, és a romok közül új rend, a polgári társadalmi rend emelkedik ki. A francia forradalom ellen sajátos szövetség létesül. A kor leghaladóbb országa, a kapitalista Anglia összefog Európa zsandárjával, a cárral, A régi rend önmagát védi, az angolok pedig a versenytárstól rettegnek. A francia forradalom védelmében új erők születnek, a nép óriási erőfeszítései hihetetlen sikereket hoznak. E küzdelmek közepette nagytehetségű emberek jelennek meg a történelem színpadán. Egy korzikai ügyvéd anyagi nehézségekkel küzdő fiából, aki előtt a hivatásos katonatiszti pálya lassú előmenetele volt az egyetlen kilátás, rövidesen a forradalom legtekintélyesebb tábornoka lesz. Ez a férfi, Napóleon, vakmerő tervet kovácsol. El kell foglalni Egyiptomot, és eljutva Indiába, gyarmatain át kell lesújtani Angliára. 1798-ban útra is kel Egyiptomba, vállalkozása azonban kudarcba fullad. Kudarcba? Több mint másfél évszázad után a mai kor embere nem érzi már a fontosságát e katonai kudarcnak. India az angoloké maradt és nem a franciáké lett; mit változtatott ez az indiai lakosság sorsán? Most, hogy India pár esztendeje függetlenné vált, e nagy horderejű esemény szempontjából eltörpül az 1799-ben folyt angol-francia harcok jelentősége. S egészen más szemszögből mégis azt kell mondanunk, hogy Napóleon egyiptomi hadjárata nagyon fontos esemény volt, és igen nagy eredménnyel járt. Ennek az eredménynek a hőse azonban nem Napóleon, hanem egy francia kisvárosi könyvkereskedő fia, Champollion (ejtsd: Sámpoljon). Nem volt hadvezér, pályafutását nem halottak és sebesültek tömege jelezte.



Hát mi érdemlegeset tett akkor? Felfedezte az emberiség számára történelmének egy feledésbe merült fényes szakaszát, Egyiptomot. Champollion volt ugyanis az, aki megfejtette az egyiptomi írás titkát. S ez a nagyszerű teljesítmény annak köszönhető, hogy Napóleon egyiptomi hadjáratára tudósokat is vitt magával, és biztosította, hogy valóban tudományos módon megkezdődjék az ókori Egyiptom emlékeinek feltárása. E munka révén a modern tudomány először ismerkedett meg Egyiptom épületeinek maradványaival, s a megfejthetetlennek tűnő írásmaradványokkal, a „hieroglifákkal”. Champollion teljesítménye nagyobb, mint Grotefendé volt. Champollion ugyanis nemcsak elindult az ismeretlen írás megfejtéséhez vezető úton, hanem végig is haladt rajta. Csodálatos nyelvtehetség volt. Tizenegy éves, amikor már jelentős ismeretei vannak a latin, görög és héber nyelvben. Tizenkét esztendős, amikor véletlenül meglátja az egyiptomi gyűjtemény egyes darabjait, rajtuk a titokzatos hieroglifákkal. Ekkor határozza el, hogy ezeket a feliratokat el fogja olvasni. S ettől kezdve valóban tervszerűen készül a hieroglifák megfejtésére. Tizenhárom esztendős korában arabul, szírül, koptul tanul, vagyis azokon a nyelveken, amelyekre szüksége lehet elhatározása megvalósításában. Rendkívüli tehetség és céltudatos erőfeszítés készítette elő, hogy Champollion, amikor a véletlen egy nagyszerű lehetőséget játszott a kezére, élni tudott a szerencséjével. A szerencse egy fekete kőlap képében jelentkezett. Ezt a kőlapot egy ismeretlen francia katona találta a Nílus-parti Rosette (ejtsd: Rozett) város közelében. Ezért hívják rosette-i kőnek. A kőlapon elmosódott felírás volt, mégpedig háromféle, kettő két különböző egyiptomi, a harmadik görög. A görög nyelvet a XIX. században ismerték, olvasták. Így hát az egyiptomi írásoknak megvolt a görög fordítása. Egyszerűnek látszott visszavezetni azokat a görögre, az ugyanis biztonsággal megállapítható volt, hogy a három felírás értelme ugyanaz. Egyszerű? Nos, hiábavaló volt minden igyekezet, ezt a feladatot senki sem tudta elvégezni. Franciaország a szakadatlan háborúkban tékozolja el erejét. Az egész világ Napóleon nevétől visszhangzik. Eközben egy sovány fiatalember nélkülözve,



nyomorogva, éveken át vesződik letűnt korok érthetetlen jeleinek hüvelyezésével, s bár sikerül elkerülnie a folytonosan ismétlődő sorozásokon, hogy ne váljék egyikévé azoknak a névtelen millióknak, akik Napóleon világuralmi törekvéseinek estek hiábavaló áldozatául, ez nem a szerencséjén múlik, hanem a tüdőbaján, amely végezni fog vele.



Ez a fiatalember Champollion. A törhetetlen akarat és a ragyogó értelem végül is elérte a célt. Champollion rájött az egyiptomi írás elolvasásának titkára. Gondoljuk meg: ez az írás paphivatalnokok titkos tudománya volt. Írói arra törekedtek, hogy mesterségüket csak a beavatottak értsék. Ráadásul a korai és a késői feliratok között évezredek teltek el. Pedig már néhány évszázad elegendő szokott lenni, hogy egy nyelv olyan változásokon menjen át, ami már nagyon megnehezíti megértését.
Champollion kiderítette, hogy az egyiptomi írás több lépésben fejlődött ki. A képszerű jelek eredetileg szavakat, később szótagokat, majd hangokat jelöltek. A több száz írásjel olvasását bonyolult rendszer határozta meg. Az idők során a betűk régi alakja is megmaradt, de ugyanakkor leegyszerűsített, gyorsírásszerű forma is keletkezett. Ezért látható a rosette-i kövön kétféle egyiptomi felirat. Champollion mindezt tisztázta, de mire fő művei megjelentek, halott volt. Mindössze harminchárom évet élt. Műve következtében feltárultak a tudomány előtt az ókori Egyiptom titkai. S ennyiben beszélhetünk arról, hogy Napóleon egyiptomi hadjárata, amely felhívta Champollion figyelmét az ókori Egyiptomra, és lehetővé tette, hogy



nagyszerű eredményeit elérje, nem kudarc volt, hanem siker. A francia nemzet katonai törekvései 1799-ben ugyan meghiúsultak, de a történelemtudomány korszakalkotó diadalt aratott. Napóleon vereséget szenvedett, de Champollion győzött. S így már érthető, honnan tudjuk, hogyan látták viszonyaikat az ókori egyiptomiak. Térjünk hát vissza erre a kérdésre.
Utazás Egyiptomban
Időszámításunk kezdete előtt 430-ban Hérodotosz, görög utazó bejárta Egyiptomot, s feljegyezte tapasztalatait. Ő volt az első európai, aki ezt a vándorutat megtette. Utazzunk vele képzeletben ... Északi szél duzzasztja bárkánk vitorláját. Így haladunk felfelé a Nílus nyugati ágában, s Szaiszba érünk, a deltavidék egyik legnagyobb városába. Itt áll Neit istennő temploma, ő a delta védőistennője. Neit az ég istennője is, a napisten anyja. Templomának papjai híres orvosok. Szaisztól keletre található Buzirisz, a Nílus ókorban hétágú deltájának következő ágában (a Nílus ma már csak két ággal szakad a tengerbe). Buzirisz az Ozirisz-hit központja. Ozirisz – a hit szerint – a növényzet ősszel meghaló, tavasszal feltámadó istene. A télen múmiaként a földben holtan fekvő isten tavasszal új életre kel, mint a talajban szunnyadó mag. Ez a feltámadás alkotta a nagy tavaszi ünnepségek tartalmát. Oziriszről még beszélnünk kell, de egyelőre utazzunk tovább. A Nílus legkeletibb ágában, Palesztina földjéhez, a zsidó nép hazájához közel feküdt Bubasztisz városa. E városnak a macskafejű Básztet volt az istennője. Szent állata, a macska nagy tiszteletben részesült. Az időszámításunk kezdete utáni I. században egy görög utazó tanúja volt, amikor egy római véletlenül megölt egy macskát. A város lakosai felháborodásukban rávetették magukat a szerencsétlenre, és az áldozatául esett a tömeg dühének. Egyiptom mai fővárosának, Kairónak a közelében feküdt Hérodotosz utazásának idején a fáraók koronázási városa, Memfisz. Ötezer esztendeje már itt koronázták Egyiptom uralkodóját. A város mentén 100 km hosszan húzódtak a fáraók síremlékei, a piramisok, mellettük az előkelőségek, s távolabb az egyszerű emberek sírjai. A temetők istene Anubisz volt, szent



állatával a sakállal. Magában Memfisz városában Ptá volt az isten, a kézműves, a kovács. Memfisz szent állata Ápisz volt, a bika. A meghatározott jelek alapján kiválasztott bikát pompás istállóban tartották Ptá temploma mellett, és istennek kijáró tiszteletben részesítették. A Níluson felfelé hajókázva minden tartományban más istenre bukkanunk. Van ahol ez az isten a nap, van ahol krokodilus, másutt sólyom, megint másutt bölény. Hermopoliszban például az ibiszfejű Tot, az írnok az isten, az ő szent állata a pávián. Folytassuk? Minek! Látható, hogy az ókori Egyiptom népének elképzelései magukon viselték a kezdetleges termelési viszonyok bélyegét. Az egyes területek saját istenei még megtartották önállóságukat annak jeléül, hogy az egész közösség csak nagyon lazán kapcsolódó részekből állott. Minden kisebb közösség, minden egyes tartomány népe a maga módján alakította ki nézeteit. E nézetekben a már ismert módon kapcsolódott össze valóság és látszat, ma már sokszor alig nyomon követhetően. Az egyes helyi istenségek különbözőségében a helyi viszonyok önálló fejlődése tükröződik. Ha valamelyik város azután nagyobb hatalomra tett szert, istene is a többi fejére nőtt. Más istenségek, amelyek közös, Egyiptom egész lakosságát érintő jelenségek kifejezőiként általános tiszteletnek örvendtek, eredetileg ugyan részletekben eltérőek lehettek, később azonban egymásba olvadtak, s fő vonásaik ezáltal még élesebbé váltak.
Ozirisz
A víz, a föld, a termékenység, a növényzet Oziriszben öltött végül egész Egyiptomra kiterjedő isteni formát. Ozirisznek, a termékenységnek gonosz ellenfele, a sivatag viszont Szét isten képében jelent meg. A fáraó, a földi hatalom feje varázserejével a termékenységet, életet biztosító Ozirisszel azonosult. Később Ozirisz a holttá dermedt mag és a feltámadó növényzet istene a halottak istenévé vált, s a fáraót ekkor Ozirisz isten fiának, Horusznak, illetve Horusz fiának hirdették a papok. Egyiptomban is megtaláljuk – természetesen – a megistenített napot, különböző neveken, mint Ámmon, Rá, illetve Horusz. A nap az istenek királya. A fáraó a napisten fia.



A mind szorosabb egységbe összeolvadó nagy birodalomban a papok mindent elkövettek a helyi istenségek összekapcsolására, s arra, hogy vallási történetekben fejezzék ki a természeti folyamatokat és az emberek életét. E vallási történetek részleteit eredetileg éppúgy helyi, népi elképzelések alkották, mint ahogy az istenek alakja is az ősközösségi viszonyok között az egyes kis közösségek embereinek képzeletében keletkezett. A papi egységesítés és átdolgozás során alakult ki végül Oziriszről az a legenda, amelyről az időszámításunk kezdetét követő első század fordulóján élt görög író, Plutárkhosz beszámolójából tudunk. Ozirisznek e legenda szerint Izisz a testvére és a felesége volt. Szét csellel koporsóba zárta Oziriszt, s a koporsót a Nílusba dobta. A folyó a tengerbe sodorta, és a tenger Szíriában vetette partra, nem véletlenül ugyanott, ahol egy másik feltámadó istent, Adoniszt is tiszteltek. Az özveggyé vált és száműzött Izisz közben fiúgyermeket hozott világra, Horuszt. A halott isten koporsóját a tenger hullámai Szíriában egy fára dobták ki, s a fa törzse körülnőtte. E fát később kivágták, és Básztet istennő a királyi palota oszlopává faragták ki. Itt talált rá a férjét kutató Izisz. Hazaszállította a fát, benne a holttesttel. Szét, a gonosz, ekkor apró darabokra szaggatta szét Ozirisz testét, de Izisz minden részt összeszedett, s új életre keltette a halottat varázslatával. Ozirisz ezután a halottak birodalmának királyává vált, a földön pedig fia, a felnövekedett Horusz uralkodott. S most meg kell tanulnunk egy idegen szót. Ez a szó így hangzik: misztérium. Maga a szó lehet, hogy új nekünk (bár futtában már előfordult e könyvben is), az általa jelölt fogalmat viszont már jól ismerjük. Emlékezzünk csak vissza a gabonakirályra. A valóságos királyt, vagy inkább egy, erre az alkalomra királlyá emelt férfit megölnek, hogy halálával varázserőt árasszon



az elvetett, „sírba szállt” gabonára. Azután gondoljunk vissza Mardukra, az alvilági erők rabjává esett napistenre, akinek a sorsát a földi király megalázásában személyesítették meg. Ebben a szertartásban az egész nép részt vett a maga gyászával, illetve az isten megszabadulásának hírére – örömével. Ez a könyv nem a szertartásokról szól (ez külön könyvet kívánó téma), hanem a vasárnapról, s általában az ünnepekről. A misztériumok esetében azonban az ünnep tartalmának és formájának ez az elválasztása nem vihető keresztül. Eredetileg a természeti népek varázsszertartásai is elválaszthatatlanok voltak az ünnepektől. Minden varázslás ünnepi cselekménynek számított, és az ünnepeken vagy az egész közösség részt vett, vagy legalábbis nagy része. Ez a részvétel nemcsak egy színdarab nézőjének a helyzetére emlékeztet, hanem a szereplőkére is. Éppen ebben áll a misztériumok lényege. A misztériumokon tehát ma sokszor nagyon nehezen érthető ünnepi cselekményeket kell értenünk, amelyek olyan színdarabra emlékeztetnek, amelynek a közönség egyben szereplője is. A babiloni újév Marduk feltámadásával végbemenő misztériumát ismerjük Mezopotámiából. Nagyon hasonlít rá az egyiptomi Ozirisz misztériuma. Az isten halálát és feltámadását évről évre megünnepelték. Az ünnepség gyásszal kezdődött. A hivők gyászolták az erőszakos halált szenvedett istent, aki a nap és a fény megszemélyesítőjeként a közeledő téltől, a sötétségtől vereséget szenvedett, s alti a növényzet megszemélyesítéseként leszállt a föld alá, s így az emberi halált is példázta sorsával. A gyász ünnepe azután örömbe csapott át: az isten feltámadásának örömébe. Ez a feltámadás a tavaszt, a világosság győzelmét, a növényzet kisarjadását fejezte ki, s azt a reményt, hogy a halál után az ember számára is van feltámadás. Hérodotosz leírásából megállapítható, hogy az ő idejében Ozirisz halálát s általában a halottak napját november elején ünnepelték az egyiptomiak (mai



időszámításunk szerint). Ilyenkor mécseseket gyújtottak, akárcsak a mi korunkban Mindszentek ugyancsak november elejére eső ünnepén. De túlságosan előreszaladtunk. Hiszen azt akartuk csak megmutatni, hogy amikor a perzsák meghódították Egyiptomot, ott nagyon hasonló világot találtak ahhoz, mint amelyet Mezopotámiában megismertek. Mi ennek a hasonlóságnak a magyarázata? Amikor a múlt században virágzásnak indult egy új tudomány, az összehasonlító vallástörténet, a tudósokat, különösen ha azok valamely vallás papjai voltak, teljesen megdöbbentették a legkülönbözőbb népek és korok vallásos nézetei és szertartásai között mutatkozó hasonlóságok. Ezt a tényt úgy magyarázták, hogy isten nemcsak azt a vallást nyilatkoztatta ki az emberiségnek, amelynek történetesen ők a papjai, s ezért egyedül üdvözítőnek hirdették, hanem számos kis részleges kinyilatkoztatás előzte meg a fő kinyilatkoztatást. Nekünk nincsen szükségünk ilyen bonyolult elméletre. Mi már tudjuk, hogy a valóság ez esetben sokkal egyszerűbb. Hasonló termelési viszonyok hasonló életmódot és hasonló nézeteket hoznak létre. A vallásos nézetek, elképzelések eredetét nem valami isteni kinyilatkoztatásban, hanem egy-egy korszak valóságos viszonyaiban kell keresni. De honnan ered a kinyilatkoztatás gondolata? A válasz kézenfekvő: onnan, hogy a későbbi vallásokat valóban kinyilatkoztatták. Csak – persze – nem isten, hanem a papok.



A
ZOROASZTER
mikor az Akhaimenidák elsőként Kürosszal létrehozták a perzsa világbirodalmat, az így keletkezett hatalmas államnak megfelelő vallásra volt szüksége, amely összesítse a különböző népek nézeteit éppenúgy, mint a királyi hatalom a földi viszonyaikat. A perzsák régebbi vallása nem volt alkalmas az óriási birodalom számára. Kinőtték. Az új történelmi körülményekhez új vallás kellett. S íme létrejött az új vallás. „Kinyilatkoztatás” eredményeként kapta azt Zoroaszter, másnéven Zaratusztra. Zoroaszterről azt állították a perzsa papok, hogy valóságos, élő személyként létezett, és ezt ma is olvashatjuk még róla, a mai papok által írott vallástörténeti könyvekben. Lássuk hát az életrajzát. Mikor és hol született, nem lehet tudni, csak az atyja nevét. Nem fogunk rajta nagyon csodálkozni, ha halljuk, hogy királyi vérből származott. Nevetve jött világra. Már kis korában gonosz szellemekkel, démonokkal harcolt, különböző csodákat tett. Felnőve megházasodott. Gyermekei is voltak. Egyik fiának a leszármazottaiból lettek a papok, a másikéból a földművelők, a harmadikéból a katonák. Harmincéves korában Ormuzd, a világ teremtője, a világosság és igazság istene maga elé hozatja, s próbára teszi. Kérdéseket ad fel neki, amelyekre kitűnően felel. Tűzön kell átmennie. Az isten felmetszi a testét és kiveszi a belső szerveit, azután helyrerakja anélkül, hogy Zoroaszter eközben bármi kárt szenvedne. Mindezek után Ormuzd átadja Zoroaszternek az Avesztát, az óperzsa szentírást (ez az a mű, amelyet Grotefend felhasznált az ékírás betűinek megfejtésekor) és utasítja, hogy vigye azt a király udvarába. Útközben a Gonosz, a halál és hazugság istene, Arrimán (innen ered a magyar ármány szó) megkísérti, de eredménytelenül próbálja megtántorítani a szent férfiút. A király udvarában a király tanácsosainak először sikerül elgáncsolniuk Zoroaszter küldetését, de ő csodatétel révén megnyeri az uralkodót, aki kegyesen hozzájárul az új hit hirdetéséhez, amelyre egyébként éppen neki volt a legnagyobb szüksége.



Íme, a „hiteles” életrajz, egy „valóban élt, földi személy” élet- története. Valójában Zoroaszter mesebeli alak, akinek legendás élete csupán annak bizonyságául szolgált, hogy az Aveszta, a perzsa szentírás nem papi mű, hanem kinyilatkoztatás, hiszen Zoroaszter kapta azt egyenesen Ormuzd kezeiből.
Mit tartalmaz e kinyilatkoztatás? Ormuzd (vagy Ahura Mazda) a világ teremtője, a mindenható úr. ő az igazság megvalósítója, aki cselekedeteik alapján ítélkezik az emberek felett. Az égben van egy hatalmas könyv, ebbe kerül az ítélet. A jók jutalma a halhatatlanság. Ormuzd nagy ellenfele Angra Mainju (Arrimán), a gonoszság istene. Ormuzd a világosság, Angra Mainju a sötétség. Ormuzd a tisztaság, Angra Mainju a bűn. Ormuzd az élet, Angra Mainju a halál. E két ellentétes erő örök küzdelemben áll egymással: mindkettőnek számtalan segítőtársa van, az angyalok, illetve a démonok, akikről nem nehéz megállapítani, hogy nem egyebek különböző régebbi isteneknél, s ugyanakkor úgy veszik körül a két főistent, mint a földi királyt az udvaroncai. A kinyilatkoztatott vallással a papok nagyon szerették volna a régi isteneket kitörölni az emberek emlékezetéből, s velük együtt azokat a helyi jellegű emlékeket is, amelyek elválaszthatatlanul hozzájuk tapadtak. Fennmaradt az egyik Akhaimenida király, Xerxész felirata a következő szöveggel: „Ahura Mazda akaratából leromboltam a »dajváknak« – (vagyis a gonosz szellemeknek) – ezen templomait és elrendeltem, hogy a »dajvákat« ezentúl ne imádják. Ahol azelőtt a »dajvákat« imádták, ott én Ahura Mazdát tiszteltem.”



Ez a tisztelet már nem a régi, az emberek gyakorlati életének sikereit biztosítani, a bajokat elhárítani kívánó varázslat. Az új vallásban az embert aszerint ítélik meg, mennyiben támogatja Ormuzdot, a jót, s az erkölcsöt, vagyis a királyi hatalom fennálló rendjét. A jó és rossz táborának harca a perzsa vallás szerint befejezéshez közeledik, ami azt jelenti, hogy hamarosan eljő a világ vége, az ítélet napja, és a jók sorsa az örök élet, a bűnösöké pedig a pokolra vettetés. Az ember, ha jó és erkölcsös, elősegíti az igazság győzelmét. Mit kell ehhez tenni? Gondoznia kell a háziállatokat és művelnie a földet. „Aki gabonát vet, az az igazságot munkálja, s elősegíti a mazda vallás sikerét. Gabonacsépléskor izzadnak a dévák (az ördögök) az izgalomtól.”



Az új erkölcs
A kinyilatkoztatott vallás tehát erkölcsi érdemmé tette a munkát, ami az emberi lét, a társadalom alapja. Mi szükség volt erre? Hiszen az emberek mindig dolgoztak, mégpedig sokat. Hosszú időn át aránylag kevés eredménnyel. Bizonytalanság, gondok közt élt az ősközösség embere. Tudjuk. Mi az oka hát, hogy aránylag oly későn, az emberiség sok év- százezredes történetének utolsó évezredeiben jelentkezik csak annak a szüksége, hogy a munkát vallási kötelességnek nyilvánítsák? Ami magától értetődik, az nem kötelesség. Senkinek sem jutna eszébe, hogy kötelezze az embereket a lélegzésre. Parancs nélkül is lélegzik mindenki. Arra már volt példa, hogy embereket serkentettek bizonyos – nem nagy keresletnek örvendő – ételek elfogyasztására. „Együnk halat!” – ilyen plakátot el lehet képzelni. De nagyon csodálkoznánk egy ilyen felhíváson: „A rántott csirke egészséges. Egyen rántott csirkét, nem lesz vérszegény.” Vagy: „Okos gyerek nem válogat, dobostortát eszik sokat.” Mindaddig, amíg a munka szemmel láthatólag életfeltétel volt, addig természetesnek tűnt, hogy csak a beteg nem dolgozott, mégpedig csak a súlyos beteg, mert a munka abbahagyása maga is életveszéllyel járt. A súlyos betegeket a közösség nem tudta ellátni, többnyire kitették, és sorsukra bízták őket, mint az öregeket. A munka kötelezővé tétele, ami vallási síkon erkölcsi kötelesség, akkor jelentkezett, amikor a munka kissé könnyebbé vált. Mód nyílt nemi tartalék gyűjtésére, s lehetővé vált egyesek mentesítése a különben mindenkire kötelező munkaformák alól. Megkülönböztetett helyzetbe kerültek bizonyos szakmák s a vezetők. Ezen a réven később a közösség tagjainak kis hányada már munka nélkül is megélt, mert a többiek eltartották. Kik voltak ezek a „szerencsések”? A király környezete, a katonák, a papok, vagyis az „uralkodó osztály”, a „gazdagok”. S amikor a közösség már annyit tudott munkájával termelni, hogy számosán voltak, akik mentesülhettek a munka alól, akkor merült fel az a nézet, hogy a munka – a többiek számára kötelesség. S ehhez még hozzájárul a következő. Az emberiségre régóta fenyegető árnyékként borult, sőt ott lebeg felette ma is a háború réme. Sokan vannak



azon a véleményen, hogy a háború elkerülhetetlen, hiszen „mindig voltak háborúk”, „a háborúk az emberi természet vadságában gyökereznek”. Valójában azonban más volt a háború régen és más manapság. Milyen is volt a háború az ősközösségben? Kedvező vadászterületek, legelők felkelthették az ínségesek irigységét („a szomszéd kertje mindig zöldebb”). S ha ilyen területekért két nép háborúba keveredett, mi lehetett a vége? Az ősközösségben a föld csak nagyon kevés embert tartott el. A vesztesnek pusztulnia vagy menekülnie kellett. A győztesnek nem volt szüksége „hadifogolyra”, mert senki sem tudott több anyagi hasznot hajtani, nem tudott többet termelni, mint amennyire magának és családjának szüksége volt. Később azonban, amikor a termelés már fejlettebbé vált, a győztes elhurcolta a legyőzött ország munkaképes lakosságát és munkára fogta. Ezek voltak az első rabszolgák. A rabszolga munkája lényegesen különbözött a szabad emberétől. Munkája hasznát nem maga látta. Neki csak éppen annyi jutott, amennyi a legszűkösebben fenntartotta az életét, a többi az uraié volt. Az ősközösség szabad embere annyit dolgozott, amennyit bírt, a rabszolga viszont többet! Ez első hallásra érthetetlen. Hogyan lehet többet dolgozni, mint amennyit az ember elbír? Mintha csak azt mondanám, emeljen fel valaki egy annál nehezebb súlyt, mint amelyet meg bír emelni. S mégis így van. Az ősközösség korának természeti népei rendkívüli erőfeszítésekre voltak képesek, ha úgy hozta a sor, de gondtalanul pihentek, ha lehetőségük nyílt rá. Életük ennyiben az állatok életritmusára emlékeztetett. A rabszolgaság körülményeinek kialakulása viszont arra vezetett, hogy a rabszolgákat szakadatlanul dolgoztatták, jóformán minden pihenés nélkül. Az ilyen életmódot a természeti népek nagy része nem is tudta elviselni. Ezt a szó szoros értelmében kell venni. Amikor például a spanyolok Amerikát felfedezték, elvitték az európai haladás vívmányait az elmaradott indiánoknak. Ezt úgy kell érteni, hogy rabszolgasorba vetették az Antillák, a Közép-Amerika szigeteinek még ősközösségi viszonyok közt élő lakosságát. Ennek a bánásmódnak a következményeként ezek a népek a szó szoros értelmében kipusztultak. Pusztulásuk vezette arra a gondolatra a spanyol gyarmatosítókat, hogy az indiánokat Afrikából behozott néger rabszolgákkal helyettesítsék. Így kerültek a négerek Amerikába. Az ókori Mezopotámiában, Egyiptomban eleinte könnyebb volt a rabszolgák helyzete, s csak fokról fokra vált nehezebbé. Mivel magyarázható,



hogy a rabszolgaság egyre súlyosodó terhet jelentett? Miért fokozódott a rabszolgákra nehezedő nyomás? A rabszolgák kizsákmányolását csak a rabszolgák száma, utánpótlásuk nehézsége korlátozta. Eleinte kevés volt a rabszolga, majd a hódítók megnövelték a számukat. A történelem évszázadait ettől kezdve két alapvető és ellentétes törekvés hatja át: az egyik a kizsákmányolás fokozása, és a másik az ellenszegülés a kizsákmányolással szemben. A rabszolgaság viszonyai alkották a kizsákmányolás legdurvább, legmohóbb formáját, amely egyre fokozódva a dolgozók, a rabszolgák pusztulásához vezetett. A rabszolgaszerző háborúkban a hadsereg gerincét alkotó szabad földművesek is felőrlődtek, a zsoldosok költségesek, megbízhatatlanok voltak, s az ország védtelenné vált a támadókkal szemben. A spanyolok és az indiánok példája nem egyetlen esete a történelemnek. Ellenkezőleg: a rabszolgaság rendszere újra meg újra születik, s mindig újra elbukik, mert önmagát semmisíti meg. Maga alatt vágja a fát. A rabszolgaság viszonyai közt a munkát nem lehet korlátlanul fejleszteni. A munka – képletesen szólva – nem annyira az emberi kéz, mint inkább a fej vívmánya. Mekkora egy ember ereje? Hasonlítsuk össze egy lóéval vagy egy szarvasmarháéval, s rögtön megértjük, miért kerekedett fölébe az állati erőt alkalmazó munka az emberi erőre támaszkodónak. Az emberi történelemnek nagy fordulata volt, amikor a lovakat megszelídítve sikerült ezt az erős és gyors állatfajt az ember szolgálatába állítani. Nem véletlen, hogy a vallásos képzeletben a ló hosszú ideig akkora szerepet játszott, s a leghatalmasabb isteneket lovas fogatokon vágtatva ábrázolták (Mitrász is négyes fogaton száguldott égi útján). Lovas népek voltak a legnagyobb világhódítók a történelemben. Ezer esztendeje a magyarság is Európát rettegésben tartó lovas nép volt. S magunk is elszenvedtük később egy lovas nép, a mongol fergeteges támadását. Amikor azonban az emberi leleményesség a lónál erősebb és gyorsabb „eszközt” talált, a lónak befellegzett. A gépkocsi, a traktor megjelenése lassú kihalásra ítélte a lovakat. A ló megszelídítése és a gép alkalmazása egyaránt az emberi leleményesség eredménye, és összehasonlíthatatlanul többet ért velük az emberiség, mint amennyit a legkegyetlenebb hajcsár préselt ki a rabszolga erejéből. A rabszolgaságot elkerülhetetlenül hozta létre az a természetes módon megjelenő gondolat, hogy minél nagyobb a kényszer, annál többet lehet a



termelőkből kicsikarni. Valójában azonban az ember teljesítőképességének megvannak a maga természetes korlátai, amennyiben a fizikai (vagy úgynevezett szellemi) munkaerejéről van szó. Az emberi teljesítmény csak egy esetben fokozható egyre jobban és jobban, fejlődésében határtalanul, az egyik nemzedéktől a másikig folyton növekedő mértékben, ha ötletről, leleményről, találmányok alkalmazásáról van szó. Ez az oka, hogy a történelemben végül is mindig minden rabszolga rendszer elbukott, és fölébe kerekedtek a dolgozók érdekeltségének biztosítása révén, a találékonyságot fejlesztő fejlettebb társadalmi viszonyok. A rabszolgaság korszakának háborúi tehát rabszolgaszerző háborúk voltak. A győztes a hódításai révén kizsákmányolható munkaerőt szerzett. – S ez vesztére vált! A rabszolgák munkája ugyanis nemcsak a gazdagokat juttatta előnyhöz, hanem eközben aláásta a szabadok, a munkájukból élők viszonyait is. Sajátos vonása ez a történelemnek. Létrejön valami, amihez a kor emberei mindenféle várakozásokat fűznek. S azután utóbb kiderül, hogy egészen más fejlődik belőle, mint amire számítottak. A rabszolgatartók azt hitték, hogy a hódító háborúkban elegendő rabszolgát szerezhetnek, s a rabszolgák majd munkájukkal eltartják az egész ország népét. Valójában a rabszolgák pihenés nélküli, gyötrelmes robotolása fokozatosan rányomta a bélyegét minden munkára. A szabadok élete egyre jobban kezdett hasonlítani a rabszolgák életére. A régi, az ősközösségi viszonyokra jellemző nagy pihenések és nagy erőfeszítések váltakozása átadta helyét a szakadatlan, gyötrő munkának, amelynek nem volt se vége, se hossza. A jól végzett munka öröme eltűnt, a pihenés derűje elenyészett. A munka az „isteni rend” fenntartásának eszközévé, kötelességgé vált, megszakítása bűnnek számított. Mennyivel fejlettebb a késői rabszolgaság termelése, mint az ősközösséggé volt, és mégis lassanként az emberek úgy kezdtek visszaemlékezni a rabszolgaságot megelőző korok valójában nyomorúságos körülményeire, mint valami „aranykorra”. S a jelenük kilátástalanságából csak valami megváltástól reméltek kiutat... Megváltásért sóvárogtak az ismételt felkelésekben vereséget szenvedett rabszolgák; a rabszolgákéra mind hasonlóbb munka- körülmények közt dolgozó szabadok; s a rabszolgaszerző háborúkban kimerült ország mind bizonytalanabb helyzete miatt aggódó gazdagok.



A múlt viszonyainak rózsás színben való feltűnése miatt a kinyilatkoztatott vallás nem tudta visszaszorítani a nép régi isteneit abba a mellékes szerepbe, amelyet az új vallás kívánt számukra engedélyezni. Zoroaszter például a különböző rendű és rangú angyalok között Mitrásznak csak a másodrendűek körében juttatott eleinte némi csekély szerepet. Hiába! A későbbi perzsa vallási szövegekből már arról értesülhetünk, hogy Ormuzd isten így szól Zoroaszterhez: „Amikor én Mitrászt, akinek tágas legelői vannak, teremtettem, majdnem olyan tiszteletre méltóvá tettem, mint saját magamat.” Az ősi Mitrász isten jelentőségének ilyen megnövekedése ellentétben állt a kinyilatkoztatott, vagyis a világbirodalmat alakító Akhaimenida királyok érdekeit szigorúan követő vallással. Ormuzd igazsága nem volt azonos a régi nemzetség-ősből származó Mitrász isten igazságával. Más megváltást vártak az egyszerű emberek és az elnyomott népek, a frígek és társaik Mitrásztól, és a hozzá hasonló istenektől, mint amelyet Ormuzd hozott számukra az Akhaimenida királyok seregeinek győzelme révén...



E
A KIVÁLASZTOTT NÉP
mlékezzünk csak Küroszra. Mikor ez a perzsa király az időszámításunk kezdete előtti hatodik század közepén elfoglalja Babilont, ott talál egy hazájából elhurcolt népet. Ez a nép eredetileg Mezopotámia és Egyiptom között, ezen a népek országútján lakott. Zsidóknak hívják őket, vagyis judeaiaknak (a zsidó név a judeai szóból ered). Jó fél évszázaddal előbb Babilónia akkori királya elfoglalta a zsidók országát, és elhurcolta a lakosságot Babilonba. Itt találta Kürosz, s „megváltotta” őket, amennyiben visszatelepítette a zsidókat hazájukba, s még Jeruzsálem, a főváros felépítéséhez is segédkezet nyújtott. Érthető, ha a zsidók Küroszban saját istenük küldöttét, a Jahvétól érkező megváltót látják. A bibliai Ézsaiás próféta szavaival istenük így szól hozzájuk: „Oh, emlékezzél meg Jákob ezekről és Izráel, mert az én szolgám vagy te, én alkottalak téged, én szolgám vagy, Izráel! nem feledlek el. Eltöröltem álnokságaidat, mint felleget, és mint felhőt bűneidet; térj én hozzám, mert megváltottalak ... Én vagyok az Úr, a ki mindent cselekszem, a ki az egeket egyedül kifeszítem, és kiszélesítem a földet magamtól .. . a ki így szól Jeruzsálemnek: Lakjanak benne! és Juda városainak: Megépíttessenek! és romjait felállatom! ... Ki Czírusnak – (vagyis Kürosznak) – ezt mondja: Pásztorom! ki véghez viszi minden akaratomat, és ezt mondja Jeruzsálemnek: Megépíttessék! és a templomnak: Alapja vettessék!... Így szól az Úr felkentjéhez, Czírushoz, kinek jobb kezét megfogám, hogy meghódoltassak előtte népeket, és a királyok derekának övét megoldjam, ő előtte megnyissam az ajtókat, és a kapuk be ne zároltassanak; És menéndek előtted, és az egyenetleneket megegyenesítem, az érczajtókat összetöröm, és leütöm a vaszárakat. Néked adom a sötétségnek kincseit és a rejtekhelyek gazdagságait, hogy megtudjad, hogy én vagyok az Úr, a ki téged neveden hívtalak, Izráel Istene. Az én szolgámért, Jákobért, és elválasztott Izraelemért neveden hívtalak el, szeretettel szólítalak, noha nem ismerél.” – így hangzik Ézsaiás könyvének megfelelő része a Károli féle fordítás szavai szerint. A



továbbiakban isten a maga érdemeit és nagyságát méltatja, ugyanúgy, mint ahogy ezt a papi szövegekben a legkülönbözőbb istenekkel kapcsolatban abban az időben bárhol megtaláljuk. A Biblia szavaiból tehát az derül ki, hogy a zsidók istene azért segítette Küroszt, hogy megváltsa népét és visszatelepítse a zsidókat hazájukba, valamint, hogy felépíttesse a lerombolt Jeruzsálemet és a templomot. Valójában a perzsa király csak biztosítani akarta az Egyiptom elleni hadjárat sikerét, s igyekezett magának előrelátólag megbízható szövetségeseket szerezni az elkövetkező egyiptomi hadjárat idejére az Egyiptomba vezető felvonulási út területén. S valóban rövidesen megindultak a perzsa seregek Egyiptom ellen, és Kürosz fia, Kambüzész (időszámításunk kezdete előtt 525-ben) meghódította az óriási országot, s ezzel a perzsa birodalom addig elképzelhetetlen hatalommá vált. A hatalmas birodalomban a perzsák egységes pénzrendszert vezettek be. Kitűnő utak haladtak a legfontosabb irányokba, s az utak mellett minden 20 kilométernyi távolságra királyi állomás létesült, vendégfogadóval. Egységes hivatalos nyelvet rendszeresítettek a hivatalokban (az arámeust), s létrehozták – mint tudjuk – a kinyilatkoztatott vallást is. Jellemző a közlekedés (és kereskedelem) fejlődésére, hogy Dareiosz, Kambüzész utóda befejeztette a Szuezi csatornának már az egyiptomiak által megkezdett építését. (Később a csatorna elpusztult, s csak a múlt században építették meg újra.) A perzsa világbirodalom a legkülönbözőbb népeket egyesítette egy állam keretei között. Ezzel meggyorsult e népek érintkezése egymással, s gyorsabb iramot vett a nézeteknek és elképzeléseknek a kereskedelem és a háborúk következtében már amúgy is folyamatban levő egybeolvadása. Ebbe az egybeolvadásba tartozott az is, hogy Kürosz a babilóniait játszotta Babilonban, s fia, Kambüzész is követte példáját Egyiptomban. Az egyiptomi Neit istennő szaiszi templomában fennmaradt pl. egy felirat, amelyből kiderül, hogy a perzsa király elrendelte: Neitnek ugyanúgy kell áldozni, mint azelőtt, ő maga is beavattatta magát Neit istennő vallásos misztériumaiba, és felvette az egyiptomi fáraók címét. Hérodotosz viszont az ellenkezőjéről tudósít. Kambüzész megölte az egyiptomiak élő bika alakjában tisztelt istenét, Ápiszt, s megcsúfolta halottaikat, többek közt II. Ramzesz fáraót, azt az Ozimándiászt, akiről



Shelley idézett verse szólt. Hol itt az igazság? A görögök mindenesetre élethalálharcban álltak a perzsákkal, és ez nem szokott kedvező hatást tenni a tárgyilagosságra. Feltehető azonban az is, hogy Kambüzész minden igyekezete ellenére Egyiptomban nem egy helyütt makacs ellenállásra talált, s békülékeny politikájának kudarcát jelzik a kegyetlenkedésére vonatkozó görög feljegyzések. Mindez még tisztázásra vár. Térjünk azonban vissza a zsidókra, „Izráel népére”. Ez a kis nép egyelőre nem sok vizet zavart a Babilonból történt visszaérkeztét követő évszázadokban. A vasárnap történetében azonban döntő szerep vár rá. Ne sajnáljuk hát a fáradságot, hogy megismerkedjünk vele. Mi volt a zsidó nép története megelőzőleg? Ha a zsidó nép történetének korábbi időszakáról akarunk tájékozódni, két forrásból meríthetünk: az egyik a Biblia, a másik pedig a történelemtudomány. A Biblia a zsidó és a keresztény vallások szerint isteni kinyilatkoztatás eredménye. Voltaképpen két kinyilatkoztatásról van szó. Az első a zsidókkal történő isteni szövetség eredményeként keletkezett, ez az Ószövetség. A másikban isten az egész emberiséghez fordult, és az Újszövetséggel az egész emberiségnek tett kinyilatkoztatást. Így tanítják a papok. Ami az Ószövetséget illeti, ez tehát egy kinyilatkoztatott vallás, amely a papok szerint elsősorban Mózesen keresztül jutott el a zsidókhoz. Mózes tehát ugyanazt a szerepet tölti be a zsidók vallásában, mint Zoroaszter a perzsákéban. Mózesről is, mint Zoroaszterről, azt állítják, hogy valóságos földi személyként létezett, körülbelül ezer évvel korábban, mint ahogy könyvei – időszámításunk kezdete előtt 444-ben – csodálatos módon egyszerre előkerültek. Ez a csoda egybeesett a perzsa király teljhatalmú megbízottjának Jeruzsálembe érkeztével. A megbízott azzal a feladattal jött, hogy megszilárdítsa a zsidó államot vezető papok hatalmát, s ebben nagy segítségére volt a szentírás „váratlan” megtalálása.
A kitett gyermek
Lássuk legelőször Mózes életének főbb eseményeit. Kezdjük a születésével. Zoroaszter – emlékezzünk csak vissza – királyi sarj volt, nem valami „jöttment”. De perzsa király leszármazottjának lenni, az a perzsa



világbirodalom virágkorában sokkal nagyobb dolog volt, mintha valaki csak zsidó királyi származék. Isten kiválasztott népe akkoriban bizony nem valami nagy tekintélynek örvendett. De semmi baj! Mózes születését a legenda nem kisebb személyhez köti, mint a világ akkori legnagyobb hatalmasságainak egyikéhez, az egyiptomi fáraóhoz. A Biblia szerint a zsidó pásztorok a fáraó engedélyével megtelepedtek a Nílus menti országban. Ott nagyon elszaporodtak, és ezért a fáraó sanyargatásokkal akarta elejét venni további sokasodásuknak. De hiába dolgoztatta őket kegyetlenül, számuk csak egyre növekedett. Az egyiptomiak pedig „félnek vala az Izráel fiaitól”. Végül is a fáraó elrendelte, hogy minden újszülött zsidó fiút meg kell ölni. S ekkor egy fiú születik, akit anyja előbb rejtegetni próbál a kegyetlen rendszabály elől, de végül nem tehet egyebet, „mikor tovább nem rejtegethető, szerze annak egy gyékény ládácskát, és bekené azt gyantával és szurokkal s beletevé a gyermeket és létévé a folyóvíz szélén a sás közé ... És aláméne a Fáraó leánya, hogy megfürödjék a folyóvízben, szolgálóleányai pedig járkálnak a víz partján. És meglátá a ládácskát a sás között s elküldé az ő szolgálóleányát és kihozatá azt. És kinyitá és látá a gyermeket és íme egy síró fiú. És könyörüle rajta...” Mózes tehát kitett gyermek, mint a legenda szerint Kürosz. Kürosz sem állott azonban egyedül az esetével – mint említettük. Utaltunk Szárgonra, aki Mezopotámiában vagy négy és félezer esztendeje Akkad királya volt. Születéséről a következő írás maradt fenn. „Szárgon, a nagy király, Akkad királya vagyok én. Anyám szűz volt, atyám ismeretlen, atyám testvére a hegyekben lakozott. Az én szülőhelyem Azupirani, mely az Eufrátesz mellett feküdt. Anyám szűzen fogadott engem s megszült titokban. Belehelyezett egy nádból készült ládába és lezárta földszurokkal a fedelet. Beleeresztett a folyóvízbe ... A folyó levitt engem Akkihoz, az öntözőhöz. Akki, a vízmerítő pedig kifogott... magához vett és fölnevelt, mint gyermekét...” A kitett gyermekek esete, éppúgy, mint a szűz anyától való származás meglehetősen gyakori volt az ókori népek történeteiben. Az istenek szoktak szűztől születni – a különböző ókori vallások szerint. Az egyiptomi Neit istennő is szűzként hozta világra a napistent, Rát. Sőt, a szent isten-bika, Ápisz is úgy született tehén-anyjától a hit szerint, hogy arra egy égi sugár esett – mint Hérodotosz írja.



Az ilyen különös születések megértéséhez az ősközösségi népek fogalmaihoz kell visszanyúlnunk. A természeti népek nemzetségi viszonyai szerint a házasság sajátos kapcsolatot jelentett két nemzetség között, amely a gyermek megszületésekor vitássá tette, melyik nemzetségbe is tartozik az, az apjáéba vagy az anyjáéba-e. A két nemzetség egymás számára ellentétes erőket jelentett a természeti népek elképzeléseinek megfelelően. A gyermek mindig tisztátalan, amikor születik, hiszen két nemzetségben gyökerezik. A születés után ezért megtisztító varázslatoknak vetik alá, s úgy veszik fel az egyik nemzetség soraiba. Sok minden szól amellett, hogy ilyen elképzelésekre vezethető vissza, amikor a legendák szerint az istenek egy része apátlanul, szűz anyától származik. Mózes és Szárgon esetében az a legenda, hogy kitették, és a folyóra bízták őket, azt jelenti, hogy egyrészt megtisztultak – a víz a leghatásosabb tisztító varázseszköz –, s így anyjuktól is elszakadtak, másrészt, hogy a folyó vált szülőjükké. A folyó istennek számított, különösen a földművesek előtt. Küroszt azután pásztorok nevelték, Szárgont a kertész: az egyik a perzsa pásztoroknak, a másik a mezopotámiai földműveseknek a jelentőségét hangsúlyozza. A születési legendák ma már nehezen kibogozható utalásokat tartalmaznak homályba merült történelmi viszonyokra, amelyeket a tudomány csak fáradságosan tud lépésről lépésre tisztázni. Mózes születési körülményei két tényezőt egyesítenek a legendában. Ő a zsidók prófétája, s így az ókori zsidók számára természetes, hogy csak zsidó lehet. Másrészt a kinyilatkoztatott vallás közvetítőiéként fejedelmi származéknak kell lennie, mégpedig minél tekintélyesebbnek, s így kerül a fáraó lányához és „lőn a fáraónak fia gyanánt”. Hogy alakul Mózes további sorsa? Beleavatkozik, amikor egy egyiptomi egy zsidót ütlegel, és megöli az egyiptomit. Erre a fáraó halálra keresteti, s ő elmenekül. Hová? A zsidó pásztorok közé. Itt vesz feleséget. Így kerül a földművelők királyának fiaként



nevelkedett Mózessel a földművelés megtestesítője a nomád pásztorok közé. Juhait legelteti egyszer, amikor megjelenik neki isten egy égd csipkebokorban. Isten kijelenti Mózesnek, hogy ki akarja szabadítani a zsidó népet Egyiptomból, s elvezeti a tejjelmézzel folyó földre. Ez egyet jelent az áttéréssel a földművelésre. Az isten – mondja tovább a Biblia – képessé teszi Mózest bizonyos csodatételekre, például arra, hogy botját eldobva, az kígyóvá változzék. Így tudja majd bizonyítani, hogy valóban az isten nevében jár el. S minthogy Mózes „nehéz ajkú és nehéz nyelvű”, mellé adja a papok ősét, Áront. Mózes ezután hozzálát a parancs végrehajtásához, ami nem akadályozza meg az istent abban, hogy egy éjjel meg ne akarja őt ölni, csak felesége varázslata menti meg. Ezután következik az Egyiptomot sújtó tíz csapás nem kevésbé különös története. Végül a kivonulás, amikor a Vörös-tenger kettéválik a zsidók előtt, de a hullámok elnyelik a fáraó üldöző seregét. Majd Szinai hegyén az isten átnyújtja Mózesnek a tízparancsolatot. Mózes egyéb csodái közül még megemlítjük, hogy vizet fakaszt a sivatagban a kősziklából, mint Mitrász. Mit kezdjünk ezzel az élettörténettel? Valóságos történelmi adatoknak tekintsük-e vagy legendának? Valóságos személy áll-e a Mózesről szóló történet hátterében vagy képzelt alak? Champollion nagyszerű munkája nyomán hozzáférhetővé vált Egyiptom írásos hagyatéka. Rengeteg adat, feljegyzés, történelmi emlék vált így olvashatóvá. Abban a korban még, amikor Champollion működött, nagyon sokan a tudomány képviselői közül is, szavahihetőnek tekintették a Bibliát. Ezért nagy várakozással fordultak Egyiptom feltáruló emlékei felé: mi mindenre fog itt most fény derülni, mennyi részlet tisztázódik majd a zsidók egyiptomi életére, kivonulására vonatkozólag!



Hiszen az egyiptomiak félelemben éltek Izrael elsokasodott fiai miatt. Meg ott volt a szörnyű tíz csapás. A vizek vérré váltak, békák, tetvek, bogarak árasztották el az országot. Dögvész, himlő pusztította a lakosságot. Sáskajárás jött. Sötétség támadt. S végül az összes elsőszülöttek meghaltak. Minderről részletes és izgalmas feljegyzésekre számítottak. – Azután ott volt végül a rettenetes katasztrófa, amikor a fáraót és seregét a Vörös-tenger hullámai elnyelték. Izgatott kutatás folyt e látványos, és Egyiptom egész történelmében páratlanul álló eseményekre vonatkozó feljegyzések után. Mikor történt mindez? Hogyan? És minden kutatás hiábavalónak bizonyult! Egy árva szó, a legkisebb jel sem emlékezett meg semmiről! Hogyan lehet ezt megérteni? Csak egy módon: a zsidók sosem éltek a Biblia által leírt módon Egyiptomban. Mózes élettörténete, minden eseményével egyetemben kitalálás. Mózes, a zsidó kinyilatkoztatott vallás főszemélye éppen oly kevéssé volt földi, történelmi személy, mint a perzsa kinyilatkoztatott vallás főszemélye, Zoroaszter. Mózes élettörténetének csodálatos eseményeire nem a valóságos zsidó történelem ad magyarázatot, hanem ellenkezőleg, Mózes azért szerepel a Bibliában a maga élettörténetének legendájával, hogy így hitelessé tegye a „szentírást”, s még inkább a benne foglalt törvényeket. A zsidók tehát nem voltak Egyiptomban, a rabszolgaság házában. Isten nem váltotta meg őket, s nem vezette őket a sivatagon át Kánaánba. Nemhogy akkor nem voltak, amikor a Biblia szerint lenniük kellett volna, egyáltalán nem voltak. Sem a fáraó önkényétől nem szenvedtek ott, sem a tíz csapás nem következett be, sem a kivonulás, sem a vörös-tengeri csoda. Azok a zsidók, akiknek az utódait Kürosz szabadította ki Babilonból, nem éltek soha Egyiptomban. Hosszú időkön át a Biblia minden betűjét mind a zsidók, mind a keresztények a legszentebb igazságnak tekintették. Vallásos embereknek keserves nehézségeket jelentett, amikor kiderült, hogy a bibliai történetek nem színigazak, s hogy például a zsidók egyiptomi rabsága sem az. Ma is vannak még olyan vallásos-papi törekvések, amelyek megpróbálják kimagyarázni ezt a tényt. Számunkra ez nem nagyon izgalmas probléma. Érdekesebb, hogy megértsük, kik is voltak a zsidók, és mi tette szent irataikat



a kereszténység Bibliájának „ószövetségévé”, vagyis a kereszténységnek a Jézusról szóló „újszövetsége” mellett legfontosabb alappillérévé. Azt már tudjuk, hogy a zsidók nem voltak rabszolgák Egyiptomban, de mik voltak akkor? Sivatagi nomád pásztorok, beduinok. Olyanok, mint az Iránifennsík pásztorai, vagy az Arab-félszigeten még napjainkban is megtalálható sivatagi állattenyésztők. Történetük is egy az ezer hasonló közül. A Biblia egészen jó és hiteles, de nem túl épületes képet fest az ilyen pásztorokról, vad és nyers életükről, zajos és zavaros viszályaikról, nemzetségi szokásaikról és erkölcseikről. Hogy itt a Biblia hiteles, nincs mit csodálkoznunk. Ezek azok a történelmileg jelentéktelennek tűnő részletek, amelyeknek a hivatásos paptörténészek nem sok fontosságot tulajdonítottak, s így fennmaradtak. A Bibliának a tudomány szempontjából éppen ez az egyik nagy érdekessége: megőrzött a részletekben sok apró hiteles mozzanatot az ókori pásztornépek, földművelők életéből. Ami viszont a Biblia egyéb részeit illeti, ezeknek nagyon kevés közük van a zsidók valóságos történeti múltjához.



A
KÉTFÉLE MÚLT
z állattenyésztők rendkívül gondos figyelemmel kísérik állataik leszármazásának menetét. Nincs az a királyi család, amelynek pontosabban vezetnék a rokoni kapcsolatait, mint – mondjuk – egy-egy kiváló versenylónak. Ha az ember elmegy Budapesten a Mezőgazdasági Múzeumba, ott láthatja például a Kincsem nevű paripa teljes családfáját, nem is tudom, hány ősre visszamenőleg. Az ilyen családfa összeállítása teljes részletességgel adja vissza egy-egy kitűnő tenyészállat múltjának a legfontosabb vonásait. Nem egy ember van, aki azt képzeli, ugyanígy lehet az emberek múltját is tisztázni, s az így feltárt múlt, az ősök sorának megállapítása alapján a jelent megérteni. Mulatságos, micsoda csodálatos családfák jelölik Ábrahámnak, a zsidó (és más népek) ősatyjának az eredetét. „Ez a Sém nemzetsége: Sém száz esztendős korában nemzé Arpaksádot, két esztendővel az özönvíz után. És éle Sém, minekutánna nemzette Arpaksádot, ötszáz esztendeig és nemze fiakat és leányokat. Arpaksád pedig harmincöt esztendős vala, és nemzé Séláht. És éle Arpaksád, minekutánna nemzette Séláht, négyszáz három esztendeig, és nemze fiakat és leányokat. Séláh pedig harminc esztendős vala, és nemzé Hébert. És éle Séláh, minekutánna nemzé Hébert, négyszáz három esztendeig, és nemze fiakat és leányokat. Héber pedig harmincnégy esztendős vala és nemzé Péleget. És éle Héber, minekutánna nemzé Péleget, négyszáz harminc esztendeig, és nemze fiakat és leányokat. Péleg pedig harminc esztendős vala, és nemzé Réut. És éle Péleg minekutánna...” s ez így megy meglehetős egyhangúan Tháréig, aki „hetven esztendős vala, és nemzé Ábrámot, Nákhort és Háránt.” S ezzel végre célnál vagyunk: ismerjük Ábrahám (Ábrám) teljes családfáját felmenőleg. A családfa ugyanígy folytatódik a leszármazottakkal tovább. Nem sok bizonyításra szorul, hogy az ilyen családfák nem a valóságos rokoni viszonyokat tükrözik. Mégis sokat elárulnak a korról, amelyben



keletkeztek, vagy amelynek emlékei még elevenen éltek a Biblia összeállításakor. Itt van például az ismertetett családfának az a sajátossága, hogy mindig csak az elsőszülöttek szerepelnek benne a nevükkel, a többi gyermek pedig névtelenül van említve, mint a mellékszereplők egy színdarabban. Ők csak „statiszták”. A névvel is megtisztelt ősök és utódok jelentőségét csak akkor érthetjük meg, ha tisztában vagyunk vele, milyen elevenen élt még az ókori rabszolgatartók nézetei közt a nemzetségnek az a fogalma, amely a késői ősközösség viszonyai között keletkezett. Ismerjük a nemzetséget. Ez a közösség olyan csoportja, amelynek minden tagja „vérrokonának” tartja a másikat, s akár életét is kockáztatja érte, ha az bajba kerül. A nemzetség nevét a közös, képzeletbeli isten-őstől kapta. A nemzetségeknek megvannak a maguk sajátos viseletbeli, szokásbeli jellegzetességeik. Ételtilalmak, házassági rendszabályok korlátozzák életüket. (Ilyen nemzetségi ételtilalmak soká fennmaradhatnak, így például a zsidók bibliai disznóhús-evési tilalma is nemzetségi viszonyok maradványa.) A nemzetségek tagjait származási kapcsolatok kötik egymáshoz elsősorban. E szempontból a fő szabály az elsőszülöttek vonalán át haladó öröklés. Ezért látjuk az elsőszülöttek kitüntetett helyzetét a bibliai családfákban. Maguk a nevek nem egyszerű kitalálások. A név a nemzetségi viszonyok között varázserejű kapcsolatot jelent. A nemzetség istenősét tekintik a névadónak, sőt a névben halhatatlanul élő és a rokoni kapcsolatot biztosító erőnek. Az Ábrahám felmenő rokonságaként szereplő nevekben a Biblia azokra a régi zsidókkal szomszédos beduin népekre utal, amelyeknek egyike volt az időszámításunk kezdetét megelőző évszázadokban az a zsidóság is, amely Judea földjén élt, mielőtt elhurcolták a babiloni fogságba. Abrahám utódjaitól származtatja viszont a Biblia annak a kornak és a Közel-Kelet vidékének leghatalmasabb népeit. Így teszik a Biblia szerzői a zsidók rokonaivá az asszírokat, lidiaiakat stb. A zsidó papok azt képzelték, hogy népük, a meglehetősen jelentéktelen judeai nép tekintélyét, fontosságát, történelmi elhivatottságát tudják bizonyítani, ha származásának ilyen megszépítő távlatokat adnak. Sem az elsők nem voltak e törekvésükben, sem az utolsók. Így járt el, mint említettük, Vergilius római költő, amikor Augustus császár családfáját Aeneas trójai hősig vezette vissza. S ő ugyanúgy megkapta érte jutalmát a maga idejében



egy földbirtok formájában, mint például a magyar Gyöngyösi István, aki egy főúri hősnőjéről többek között azt írta a XVII. században, hogy „neme királyi vér, nemcsak egy közbáró”, ő is megkapta érte a maga faluját. A bibliai családfáknak abból a szempontból tehát nem sok közük van a valósághoz, mintha bármit is mondanának a zsidó nép eredetéről. Ugyanakkor viszont fenntartották a Biblia keletkezése idején tényleg létezett népek emlékét. Ugyanez a helyzet a bibliai történetekkel. A történetek fő mozzanatainak nem kell különösebb hitelt adnunk, de a részletek fenntartják a Biblia keletkezése idején szájról szájra járt, különböző népektől eredő legendák, történetek maradványait. Ezeket a zsidó papok építőkövekül alkalmazták. Saját törvényeiket, tételeiket beleágyazták ezekbe a sokszor ősrégi, a legkülönbözőbb népektől eredő mondákba, történetekbe. S így azok is fennmaradtak, s a szövegből kifejthetők. De a vallási fogalmak, nevek és történetek általában nem egyértelműek. Nemcsak egy rétegére vezethetők vissza a múltnak, hanem még más összefüggések is felderíthetők a hátterükben.
Az ősatyák
A múlt század egyik legnagyobb vallástörténésze, s különösen a mohamedán vallás világhírű szakértője, a magyar Goldziher Ignác mutatta ki, mi rejtőzik még az ősatyák neve alatt. Itt van például Ábrahámnak és fiának, Izsáknak a következő híres esete. „És lőn ezeknek utána, az Isten megkísérté Ábrahámot, és monda neki: Ábrahám! S az felele: Imhol vagyok.” így kezdődik a Biblia körülményes és hosszadalmas nyelvezetén leírva az a történet, amely szerint isten a maga számára égő áldozatul kéri Ábrahámtól akkor még egyetlen fiát, Izsákot. Ábrahám el is megy fiával a kijelölt áldozati helyre, s éppen készül rá, hogy elvágja a fiú torkát egy késsel, amikor az „Úr angyala” félbeszakítja ezt a vallásos tevékenységet, s közli Ábrahámmal, hogy csak próbára tették. Ekkor megpillant Ábrahám egy szarvánál fogva a bokrok közt fennakadt kost. „Oda méné tehát Ábrahám, és elhozá a kost, és azt áldoz meg égőáldozatul az ő fia helyett.”



A történet azzal folytatódik, hogy isten az iránta való odaadásnak e jele láttán megáldja Ábrahám leszármazottaiban az egész emberiséget. Goldziher Ignác kimutatta, hogy a történet érthetőbbé válik, ha tudjuk: Ábrahám neve eredetileg borús éjjelt jelent. Fia, Izsák neve viszont a mosolygó „esthajnal”, az alkonyat. Izsák feláldozása a természet megszokott rendjének egy mozzanatára utal: a sötétség beálltának áldozatul esik az alkonyat. Nem egyedül ez a tartalma az Ábrahám és Izsák történetének, de ez is egyike azoknak az építőköveknek, amelyekből kialakult. Hasonló utalás más bibliai történetekben is található. Izsák két fia: Jákob és Ézsau. Ézsau vörös és szőrös. Nevének nyelvi eredete, vörössége éppúgy a napnak felel meg, mint ahogy a szőrösség a nap sugaraira vonatkozik.



A bibliai családfák hátterében tehát olyan tényezők rejtőzködnek, amelyeknek ugyan semmi közük sincsen a zsidó nép valóságos leszármazásához, de befolyásolták a Biblia szerkesztésének idején élt zsidók gondolkodását, nézeteit. Ennyiben ezek a családfák ténylegesen elárulnak valamit nem a zsidók őseinek sorsáról ugyan, hanem a Közel-Kelet népeinek, köztük a zsidóknak is abból a közös múltjából, amely nézeteikre, fogalmaikra rányomta a bélyegét. A bibliai családfák tehát tudományos elemzésük során arról a múltról adnak bizonyos hírt, amely a szomszédaik és szomszédaiknak ősei révén nézetek, szokások formájában ténylegesen befolyásolta a babiloni fogságból visszatért zsidókat. A felsorolt ősök ugyan nem voltak valóban azok, sőt, nem is lehettek élő emberek. A családfa ebből a szempontból



egyáltalán nem hiteles. De az ősök felmenő sorát alkotó múlt hiányáért bőven kárpótol annak a másik múltnak a megismerése, amely a környezete történetén, történelmi nézetein áthatott a judeai népre. Ma is vannak tudatlan emberek, akik azt hiszik, hogy az emberek jellemét, személyiségét az határozza meg, kik és mik voltak a szüleik meg a szüleiknek a szüleik. Amerikában pl. nem egy olyan felfogású ember él, aki mélységesen meg van győződve róla, hogy az úgynevezett fehér emberek meg a négerek között éles határ vonható. Hiszik és hirdetik, hogy a négerek eredendőleg mások, mint a fehérek, s ez rányomja bélyegét viselkedésükre, gondolkodásukra, minden ténykedésükre. Mégpedig olyan módon, hogy elegendő az ősök táblázatán egyetlen bármilyen távoli néger ős, és az utód, aki egyébként semmiben sem hasonlít a négerekre, de mindenben olyan, mint pl. a maga német apja és angol anyja vagy amerikai apja és olasz anyja, mindegy – e meg- győződéses őskutatók szemében már négernek számít. Felesleges hangsúlyozni, hogy az ilyen őskutatásnak, amely például Puskint, az oroszok egyik legnagyobb költőjét vagy a nagy francia írót, Dumas-t (ejtsd: Dümá) is a négerek közé sorozná, azért sincsen semmi értelme, mert nem léteznek a négereket és a fehéreket a feltett értelemben megkülönböztető tulajdonságok. Messzire vezetne, hogy itt most megmagyarázzuk, milyen különbségek vannak az egyes emberfajták között. A fehér emberek meg a négerek között valóságosan létező eltérések a bőr színén kívül a haj formájára, s más jelentéktelen apróságokra vonatkoznak. Ezek a csekély különbségek egyáltalán nem érintik azonban az úgynevezett szellemi tényezőket. Semmiféle módszerrel sosem sikerült megindokolni azokat a nézeteket, amelyek a négerek szellemi, jellembeli alacsonyabbrendűségét és a fehér emberek felsőbbrendűségét hirdetik. A hitlerista Németországban vagy nálunk, Horthy idején hasonló módon vélekedtek elsősorban azokról, akik zsidó vallásúak vagy ilyenek rokonai voltak, mint ahogy a „fajvédő” amerikaiak a négerekről. A németek aszerint tartottak egy embert magasabbrendűnek vagy alacsonyabbrendűnek, hogy milyen ősök szerepeltek a családfáján. A porosz ranglistán természetesen a porosz ősök álltak legelöl, s például mi magyarok hátul kullogtunk a másodrendű szolganépek címkéjével ékesítve a japánok közelében, A lista végén a zsidók álltak, mindenben az amerikai négergyűlölet szellemének megfelelő beállításban.



Az emberek jellemének a megítélésében a leszármazás ilyen túlzott és hamis felfogása a múlt szerepének meg nem értéséből ered. A jelent valóban nagymértékben a múlt határozza meg. Állatoknak, mint pl. a Kincsem nevű versenyparipának tényleg döntő mértékben származása alkotja a múltját. Az ember múltja azonban csak elenyésző csekély módon azonos a származásával, s elsősorban azokból a történelmileg kialakult nézetekből, szokásokból áll, amelyek a közösség életére jellemzőek.
A szent könyv
A bibliai zsidókról beszélve eddig főleg azt mutattuk meg, hogy a Jeruzsálemet Kürosz segítségével újraépítő nép eredetét illetően mi az, ami nem igaz. Nem igaz tehát, hogy a judeaiak egy, az egész Egyiptomot rettegésbe ejtő hatalmas nép leszármazottai. Nem igaz, hogy Ábrahám ősatya és részletesen felsorolt hosszú életű rokonsága valóban létezett a Biblia szerinti módon. Igaz viszont, hogy az időszámításunk előtti ötödik században Jeruzsálemben egyszer csak felbukkantak annak a könyvnek a részei, amely Biblia néven óriási hatással volt az emberiség jelentős hányadára, különösen Európa népeinek nézeteire. Ez a zsidóknak „kinyilatkoztatott” Ószövetség látszólag a zsidók történetét tartalmazza a világ teremtésétől kezdve. A zsidókra vonatkozó adatairól viszont láttuk, hogy édeskevés közük van a valósághoz. Mit kezdjünk hát ezekkel a bibliai történetekkel? Egyáltalán ne tulajdonítsunk nekik semmiféle valódi jelentőséget, történelmi fontosságot? Nagy hibát követnénk el. A Bibliában megtalálhatók a zsidó népnek nézetei és szokásai, annak a kis népnek, amely csak játékszere volt kora nagy államainak, Babilóniának, Perzsiának stb. Azokban az évszázadokban, amikor Judea a perzsák jóvoltából újra létrejött és létezett a különböző nagyhatalmak árnyékában, míg a rómaiak meg nem semmisítették – a zsidók a Bibliájukban összehordták a saját történelmi múltjukat. Nem azt a múltat, amelyen e judeai lakosság valóságos ősei valóban keresztülmentek, hanem azt, amely a nézeteikben, szokásaikban élt és azokat meghatározta. A judeaiak származásának tisztázása nem sokat mondana nekünk. Életük a letelepedett és földművelővé vált nomád pásztorok jellegzetes élete volt. Sem több, sem kevesebb. Az a múlt viszont, amely elevenen létezett



gondolkodásukban, szokásaikban, nézeteikben, ünnepeikben, egyesített múltja volt a babilóniaiaknak, a perzsáknak stb. Ne okozzon csalódást, hogy a Bibliából nem sokat tudunk meg a régi, a Biblia tényleges keletkezésének koránál, az időszámításunk kezdetét közvetlenül megelőző századoknál korábbi időkben élt zsidókról. Annál többet megőrzött ugyanis számunkra a Biblia Mezopotámia, Perzsia népeinek nézeteiből és szokásaiból, amelyek a Júdeábán élő zsidók múltjául szolgáltak, és az életüket szabályozták. Kétféle múltról van tehát szó, ha emberekről beszélünk: az egyik azokat a meglehetősen egyhangú, örömben és bánatban nagyjában mindig egyforma eseményeket tartalmazza, amelyeken a szülők és a szülők szülei, meg azoknak a szülei átmentek; a másik viszont azoknak a folytonosan változó, fejlődő nézeteknek, szokásoknak az összessége, amelyek a jelenkori nézetek és szokások kialakulásához vezettek. Ennek a könyvnek – hadd áruljuk el – éppen az a fő célja, hogy megmutassa, honnan, milyen évezredes mélységekből ered sok mai nézetünk, szokásunk. Hogyan hat életünkre, tevékenységünkre és gondolkodásunkra régen elporladt ősök elfeledettnek hitt világa. A XX. század nagy írója, az ír Shaw (ejtsd: Só) szerette magát meghökkentő módon kifejezni. Egyszer azt mondotta: az ember az, aki volt. S nyilván arra gondolt, hogy az emberek magatartását, viselkedését azok a tapasztalatok szabják meg, amelyeket átéltek. Nos, elmondhatjuk Shaw megfogalmazását követve: az emberiség az, ami volt. Nemcsak azért, mert az ősök rakták a házat, amelyben mi lakunk, mint ahogy ezt már elmondottuk, hanem azért is, mert ők alkották meg, csiszolták ki azokat a szavakat, fogalmakat, nézeteket és szokásokat, amelyek igen jelentős befolyással vannak ma ránk, az élő nemzedékre. Az ószövetségi próféta szavaival élve, hogy stílusosak legyünk: az apák ették a szőlőt és a fiák foga vásik tőle. Ez nem jelenti, persze, azt, hogy sorsunk elkerülhetetlen módon alakul és reménytelenül gúzsba kötve vonszolódunk a múlt pórázán. Nem! Ez csak akkor volna így, ha a tudomány nem volna képes feltárni, milyen módon alakult szükségszerűen a múlt, és hogyan kell továbbfejlődnie a jelennek. Ha ezt nem lehetne tudni, akkor valóban a vak végzet játékszereinek kellene éreznünk magunkat. Korunk tudománya azonban képes rá, hogy behatoljon az évezredek titkaiba. Meg tudja találni az emberiség történetét alakító mozgatóerőket.



Nemcsak azt látjuk ma már világosan, hogy a technika szakadatlan fejlődése hogyan kényszerítette ki a viszonyok változásait, hanem fel tudjuk ismerni, hogyan látták egy-egy korszak emberei, a történelmi színjáték szereplői saját helyzetüket. S ez merőben új helyzet. Csak a technikai fejlődés mai színvonalán, csak a fejlett gazdasági viszonyok közt élő népekben alakulhatott ki a történelemnek az a tudományos kutatása, amely ezt lehetővé tette. Korábban az emberek rabjai voltak koruk viszonyainak. Vad és hősi harcokba bonyolódtak, lángoló remények és kétségbeesett kiábrándultság közt ingadoztak, de sosem sikerült megérteniük a sorsukat meghatározó folyamatok menetét. A mi korunkban lehetővé vált, hogy az emberi történelem alakulását a tudomány módszereivel megismerhessük. Ez azonban csak lehetőség. E lehetőség még egyáltalán nem jelenti azt, hogy magától meg is valósul a viszonyok tudományosan elemzett megismerésének elterjedése, s az elmélet magától gyakorlattá válik. Nagyon sok embert még ma is ősrégi nézetek és szokások kötnek, ha nem is minden területén az életüknek. Ebben a könyvben igyekeztünk megmutatni, hogy a mindennapi jelenségek hátterében mennyi izgalmas tény rejtőzik. S most hadd tegyük még azt is hozzá: mindez nem puszta érdekesség. Az élet – mint mondani szokták veszélyes üzem. Nem dughatjuk a fejünket a homokba, mint ahogy azt a struccról állítják (nagyon igazságtalanul). Szembe kell néznie minden nemzedéknek a saját kora elkerülhetetlen nehézségeivel. E nehézségek nem megoldhatatlanok, s ha felismerjük valóságos természetüket, sokkal könnyebb a dolgunk velük, mint gondolnánk. Ha megértjük, hogyan alakult a múlt, lehetővé válik, hogy józanul és okosan „rendezzük – ahogy Vörösmarty mondta – közös dolgainkat”. S ezzel térjünk vissza a bibliai történetekre. E történetek nagy fontosságra tettek szert – mint látni fogjuk – abban a történelmi fejlődésben, amelynek egyik eredményeként a vasárnap ünnepévé vált a római birodalomnak. A kis zsidó nép történetének sajátos vonása, hogy elterjesztője lett e történeteknek. De mi az, amit ezek tartalma kifejez?






Az özönvíz
A Biblia igazi tárháza azoknak a különféle vallási történeteknek, amelyek az ókori Mezopotámia népei között még közismertek voltak, de amelyek azután nagyrészt feledésbe merültek, s Európa népei hosszú évszázadokon át csak a zsidók feljegyzéseiből értesültek róluk. Említettük például Ábrahám őseinek felsorolásakor az özönvizet. Az özönvíz története a Bibliában így hangzik. Ádámnak és Évának két fia volt: Káin és Ábel. Káin megölte Ábelt, azután megházasodott. (Feleségének eredete mély homályban marad, hiszen az első emberpárnak csak e két fiáról volt eddig szó.) Ezután azonban Ádámnak és Évának is születik még egy fia, Séth, aki megnevezetlen gyermekek hosszú sorának előfutárja. Séth ivadékainak láncolatában érünk el Noéig. Noé idejében már sok ember élt – mondja a Biblia –, sőt, még óriások is. Az emberek azonban gonoszakká váltak, amin nem lehet tudni, hogy mit kell érteni. Hiszen az Úr Káintól könnyedén lenyelte még a testvérgyilkosságot is. Gonoszságáért az isten eltökéli, hogy elpusztítja az egész emberiséget, sőt még az állatokat is – ki tudja miért. „És monda az Úr: Eltörlöm az embert, a kit teremtettem, a földnek színéről; az embert, a barmot, a csúszómászó állatokat, és az ég madarait; mert bánom, hogy azokat teremtettem.” „De Noé kegyelmet talála az Úr előtt.” Noé, akinek egyik fia az a Sém volt, aki ott szerepelt az Ábrahám családfájának az élén, megmaradt a romlott világban is tökéletesnek. Az isten ezért közli Noéval, hogy jön az özönvíz, építsen bárkát. Előírja a bárka hosszát, szélességét, magasságát; hol legyen ablaka, ajtaja; hogy három emeletes legyen, s szurokkal legyen bekenve kívül-belül. Az Úr azt is megszabja Noénak, mennyi élelmet vigyen magával. A bárkában kell elhelyeznie a családját, sőt még azokból az állatokból is vinnie kell magával, amelyeknek az Úr megkegyelmezett. Mikor Noé mindennel elkészült, és a bárka lakói elfoglalták a helyüket, Noé életének nem kevesebb, mint hatszázadik esztendejében „felfakadának a nagy mélység minden forrásai, és az ég csatornát megnyilatkozának. Es esék az eső a földre negyven nap és negyven éjjel.”



A víz elárasztotta még a legmagasabb hegyeket is, és odaveszett minden szárazföldi élőlény. Százötven napig csak a bárka lakói éltek ezek közül a földön. A víz csak hét hónap múlva apadt le annyira, hogy a bárka megfeneklett az Ararát hegyén. Tíz hónap is beletek, mire előbukkantak a vízből a többi hegyek csúcsai. Negyven nappal később Noé kinyitotta a bárka ablakát, és kibocsátott rajta egy hollót, majd egy galambot. A víz azonban még nem száradt fel, s ezért a madarak visszatértek. Egy hét múlva megint kiengedte a galambot, amely estére visszajött egy olajfalevéllel a szájában annak jeléül, hogy „elapadt a víz a földről”. Újra várt egy hétig, megint szárnyára bocsátotta a galambot, s az már nem tért többé vissza. Noé még – úgy látszik – várt volna, de most már az Úr szólt neki, hagyja el mindenki a bárkát. „És oltárt építe Noé az Úrnak, és vőn minden tiszta állatból... és áldozék égőáldozattal az oltáron. És megérezé az Úr a kedves illatot” s megbánja tettét, s magában megígéri, hogy nem tesz ilyesmit többet. Ez az özönvíz története. Noé bárkájáról elmondható, hogy „jó sajtója” volt. Senki sem vonta kétségbe, hogy ez a bárka létezett; hogy az özönvíz története színigaz – senki sem kételkedett ebben a keresztény, mohamedán és zsidó vallású népek közül hosszú-hosszú évszázadokon át. 1704-ben egy francia csillagász, Pelletier (ejtsd: Pelltyié) még azt is kiszámította, hogy mai mértékkel, helyesebben akkorival mérve, milyen nagy volt a bárka. Számítása szerint 1.781.377 köblábra rúgott az űrtartalma, ami ma 40.000 tonnát tenne, tehát megfelelne egy óceánjárónak. S mindössze néhány esztendeje még expedíció indult az Ararát hegyére, a Kaukázusba, hogy a bárka maradványai után kutasson. A bárkát ugyan – milyen meglepő (?) – mindmáig nem sikerült megtalálni, s erős a gyanúnk, hogy a jövőben sem fog előkerülni, a vízözönnel és Noé egész történetével kapcsolatban azonban más a helyzet. Az egész történetet ugyanis megtalálták. Véleményünk szerint az özönvíz történetének előkerülése sokkal érdekesebb eset, mint maga az özönvíz története.
A történet története



E történetnek van egy előjátéka. Ennek az előjátéknak a főszereplői a felvirágzó kapitalizmus jellegzetes hősei. Bátor, életüket könnyen kockára tevő, a tudomány iránt is nagy érdeklődést tanúsító férfiak, akik egyben pénzéhes, kíméletlen kalandorok. Állami poszton a kereskedelmet szolgálják, vagy kereskedelmi megbízottként államuk gyarmati politikáját. Az angol Layard (ejtsd: Lejerd) orvos, nyelvész, művészettörténész, jogtudós, rovargyűjtő, ő találta meg Mezopotámia homokja alatt Asszíria fővárosának, Ninivének a romjait. Egyik elődje e romok keresésében, Rich (ejtsd: Rics), ugyancsak angol. Kilencéves korában már keleti nyelveket tanul. Tizennégy éves, amikor már kínaiul beszél. Kereskedelmi alkalmazott, a Kelet- Indiai Társaság képviselője, ő kezdett el ásatni a Tigris partján, tehát jó helyen, de meghalt kolerában. Az ásatásokat a francia Botta folytatta. Állami tisztviselő, konzul, mellesleg orvos és természettudós. Azt hitte, hogy Ninivére talált, amikor megtalálta Szárgon király palotáját. Ninivét azonban Layard kutatta fel. Először ő sem magát Ninivét találta meg, hanem egy másik asszír várost. Felfedezése olyan pompát, olyan nagyszabású építkezés és szobrászat emlékeit tárta fel, amelyek semmivel sem maradtak az egyiptomiak mögött. Szárnyas emberbikák őrködtek a kapukon. Ezek a csodálatos szörnyetegek állandóan rajtatartották tekintetüket a király színe elé járulókon. Sőt, ha az elhaladt mellettük s belépett a kapun, a kőállatok „előreléptek”. E hatást azzal érték el, hogy művészük oldalt egy ötödik lábbal látta el őket, s így mikor valaki melléjük ért, a szörnyállatok azt a benyomást keltették benne, hogy léptek egyet. Pompa, csillogás, valamint az említett fogások mind arra voltak hivatva, hogy rettegésbe ejtsék az asszír uralkodóhoz érkező követségeket. E nagyszerű látványosságok mellett szinte eltörpült a jelentősége annak a törmelékes leletnek, amelyre Layard Ninivében bukkant. Ninive az első pillanatban csalódást okozott. A homokdombok alól kiégett romok kerültek elő. Ninive tűzvészben pusztult el. Az asszír birodalom a maga virágkorában, amely az időszámításunk kezdete előtti nyolcadik századtól a hetedik század végéig tartott, a legrettegettebb hatalom volt Mezopotámiától Egyiptomig. Nagyszerű hadserege a kor legmodernebb, megerősített városok ostromára is alkalmas fegyverekkel volt felszerelve. Az országban kitűnő úthálózat volt. A király



nagyszabású kémrendszer révén jóformán aznap értesült minden olyan eseményről, amely birodalmában vagy körülötte történt. Ismerjük ezeket a rabszolgatartó államokat. Tudjuk, mi vár rájuk. Saját népük soraiból került ki az a hadsereg, amely a hódító hadjáratok győzelmeit aratta. A folytonos háborúk azonban tönkretették a hadsereg gerincét alkotó parasztokat, akik részben „hősi halált” haltak, részben elszegényedtek, s végül a világot rettegésben tartó kolosszusról kiderült, hogy agyaglábakon áll, s áldozatául is esett ellenségeinek. Asszíria bukása óriási hatást tett a zsidókra is, akik alaposan megismerték ezt a szörnyű államot. Judea ugyan adófizetés árán megmenekült, de szomszédja Izráel, amelynek nevét a judeaiak később magukra vonatkoztatták, Asszíria áldozatául esett.
Érthető, ha Asszíria bukása a legnagyobb benyomást tette a judeaiakra. Be is került a Bibliába, például Náhum próféta könyvébe, „Elpusztult Ninive! Ki



bánkódik rajta? Hol keressek néked vigasztalókat?” – mondja a próféta. S ki pusztította el? Halljuk a bibliai próféta szavait! „Imé rád török, azt mondja a Seregek Ura, és füstté égetem szekereit. Oroszlán-kölykeidet kard emészti meg, és kiirtom e földről zsákmányodat, és nem hallatszik többé követeidnek szava. Jaj a vérszopó városnak! Mindenestül hazug és erőszakkal telve, és nem szűnik rabolni.” Asszíriát valójában a médek és babilóniaiak szövetsége hódította meg. Megtalálták azt a babiloni krónikát is, amely beszámol erről a diadalról. S kinek köszönhető a győzelem? A babiloni feljegyzés egyetért a bibliai prófétával: istennek. Csak persze nem a zsidók istenének, Jahvének, hanem a babiloni Marduknak. Minden pap a maga istenét dicséri. „Babilon királya, mint valami áradat, hatalmával végrehajtotta Marduktól kapott feladatát, akinek a szemében a bűn – szörnyűség.” A bibliai próféta lényegében megismétli a babiloni krónikást, csak a győzelmet Jahvének és nem Marduknak az érdeméül tudja be. Általában így olvasztotta be a Bibliába a zsidó papság más népek emlékeit, és így váltak azok a zsidók múltjává. Ninive tehát rommá lett, leégett, elnyelte a sivatag. Kétszáz esztendő múlva görögök járnak arra, köztük egy híres történetíró, Xenofon, de Ninivének akkor már a nevét sem ismerte senki. Mondottuk, hogy Layard ásatásai bámulatba ejtették a világot: óriás szárnyas bikák, oroszlánok, roppant paloták, mi lehetne nagyszerűbb ennél? Talán csak nem az a cseréptörmelék, amelyen érthetetlen ékírásos betűket lehetett látni? S most meg kell ismerkednünk George Smith-szel (ejtsd: Dzsorzs Szmisz). Ez a George Smith nem kalandor, nem a kapitalizmus vakmerő, bámulatba ejtő, s ugyanakkor sokban ellenszenves képviselője. George Smith munkás volt, rézmetsző. A rézmetszés nagyon finom munka, talán már inkább művészet. Eleinte egy bankjegynyomda alkalmazottjaként dolgozott. Már ekkor olvasott a mezopotámiai csodálatos leletekről, s ezek varázsa éppúgy megejtette, mint Egyiptom emlékei Champolliont. S a nehéz, aprólékos munkával elfoglalt angol fiatalember elkezdi tanulmányozni az asszír múlt maradványait. Szinte minden idejét a világ egyik legnagyobb múzeumában, a londoni British Museumban (ejtsd: Britis Múzeum) tölti. S micsoda szerencse! A British Museum az asszír–babiloni



ékírásos leletek kiadására készülődve rézmetszőket keres. George Smith egyike ezeknek a rézmetszőknek. Nappal végzi finom, csaknem idegölő figyelmet igénylő munkáját. Éjjel pedig asszirológiai szakkönyvek felett görnyed. Nem volt rá pénze, hogy egyetemre járjon, magának kellett mindent, pihenését feláldozva, megtanulnia. Huszonhét éves, amikor cikkeivel eléri, hogy teljesen a tudománynak szentelhesse magát, mint a múzeum tudományos munkatársa. Így kerülnek az ő kezébe az eddig nem sokra becsült táblácskák. Táblácskák? Törmelék! Ügy kell óvatosan, a rézmetsző munkában elsajátított pontossággal és finomsággal darabról darabra összekeresgélni és egymáshoz illesztgetni ezeket az agyagcserepeket. S íme, 1872-ben egy olyan töredékre bukkant, amelyről a következő sorokat betűzte ki: „Niszir hegyén megállt a hajó. Niszir hegye megállította a hajót, és nem engedte, hogy ingadozzék... Amikor felvirradt a hetedik nap, kihoztam és elengedtem egy galambot. Elrepült a galamb, keringett – (itt hiányos a szöveg, feltehetőleg az áll: »de száraz«) – hely nem volt, ezért visszatért.” Smith azonnal felismerte, hogy megtalálta a Noé bárkájáról, pontosabban az özönvízről szóló legenda eredetijét. 1872. december 3-án – olvashatjuk Lipin és Belov izgalmas könyvében, Az ékírás regényében – Smith előadást tart felfedezéséről. Az eset óriási szenzációként hat. Mondottuk, Noé bárkájának mindig „jó sajtója” volt.



Gilgámes
Smith előadta, hogy az az özönvíz-történet, aminek a részletére rábukkant, egy nagyobb összefüggő verses elbeszélés, egy eposz része. Ennek az eposznak a hőse Gilgámes. Megállapította, hogy az eposz tizenkét táblára volt feljegyezve, de hiába kereste a folytatást, az nem került elő. Pedig meg kell lennie! Hol? Ott, ahol a többi feküdt, Ninive romjai között. Ekkor vált világossá, hogy a ninivei ásatások, egyáltalán a mezopotámiai ásatások legnagyobb eredménye nem a roppant paloták, a szárnyas bikák és



más látványosságok megtalálása, hanem azoké az eleinte lefitymált cserepeké, amelyekről kiderült, hogy Asszurbanipálnak, Asszíria királyának a könyvtárát alkották. Ez a könyvtár a világtörténelem egyik legfontosabb emléke. Asszurbanipál írnokaival lemásoltatta Babilónia városainak minden fontos feljegyzését, s szép rendben, jegyzékbe véve elhelyezte ninivei palotája könyvtárában. Smith azt javasolta, el kell menni a romok közé, és megkeresni a hiányzó részt, az özönvíz történet folytatását. Nagyon kalandos vállalkozásnak látszott mindez, hiszen egy óriási törmelékdombról volt szó, s ezen a törmelékdombon kellett megtalálni egyetlen agyagtáblát. Smith azonban vállalkozott erre a képtelen feladatra. De honnan szerezzen pénzt az útra? Jellegzetesen múlt századbeli módon jutott hozzá. Egy napilap kiadója ezer guinea-t (ejtsd: gini) bocsátott erre a célra a rendelkezésére. Ez az adomány nem elvont tudományos érdeklődés jele volt, hanem reklám. Smith útjának támogatása révén az említett napilap olyan izgalmas hírekhez jutott, amelyektől a kiadó joggal remélhette a példányszám emelkedését. Smith mindenesetre elindulhatott. S az a szép az életben, hogy némelykor a legképtelenebbnek látszó álmodozások is valóra válnak. Smith ugyanis megtalálta a hiányzó részt. Hogy szólt ez? Kezdjük kissé élőbbről. Az istenek megharagszanak az emberekre és elhatározzák, hogy özönvízzel árasztják el a világot. Ea azonban (tudjuk ki ő: a vizek és a varázslat istene, Marduk atyja Babilonban) figyelmezteti az igaz életű Utnapistimet a veszedelemre, s az bárkát épít. Honfitársai előtt ez az igaz ember eltagadja, miért építi a bárkát, ő viszont családját és vagyonát, no meg az állatokat felrakja a bárkára. Ezután következik a vihar költői leírása, összehasonlíthatatlanul szebben, mint a Bibliában.
Hat nap és éjszaka zúgott a szél, az ár, A déli szél elpusztította a földet.
Most álljunk csak meg egy pillanatra! Miért éppen a déli szél? A szövedéken itt átcsillan valami a valóságból. A déli szél Mezopotámiában az a szél, amely a tenger felől fúj, s a tartós vihar felkorbácsolhatja a tenger



hullámait úgy, hogy azok a folyó torkolatába hömpölyögve hirtelen megduzzasztják a vizet. Még inkább okozhatnak rendkívüli árvizeket szökőár és déli szél együttműködve. A déli szél említése leleplezi, hogy nem az egész földet elpusztító özönvízről, hanem csak egy (vagy több) mezopotámiai árvízről esik szó, költőien eltúlozva. Azután a vihar elül, s végül Utnapistim bárkája partot ér a már hallott módon, Niszir-hegyén. A hetedik nap Utnapistim kirepíti a galambot. Az visszajő. Azután egy fecskét repít ki, de az is visszaszáll. Végül
Kihoztam egy hollót s hagytam, hadd repüljön. Elrepült a holló, – a vizek apadtak, Ehet már, károghat, nem jött vissza többé... Szétengedtem mindent s itallal áldoztam, Majd füsttel áldoztam fent a hegy tetején... Az istenek érzik mindjárt az illatot, Gyűltek is, mint legyek, az áldozat köré...
(Borzsák István fordítása)
Semmi kétség sem fér hozzá, hogy ez a bibliai Noé-eset eredetije. A Biblia, persze, át van dolgozva egyisten hitre, de egyébként annyira megőrizte az eredeti gondolatmenetet, hogy még az is belekerült, ami ma meglehetősen furcsán hat, hogy az isten örömét lelte az áldozati füst szagában. George Smith tehát megtalálta az ős Noé-történet leírását. Nem érdektelen, hogyan találta meg. Ennek a rendkívül fontos leletnek, az asszír királyi könyvtárnak az előbukkanása talán arra ösztönözte a múlt század legkülönbözőbb állami és gazdasági hatalommal rendelkező köreit, hogy egymással versengve igyekezzenek a tudomány számára kiaknázni ezt a csodálatos értéket? Valóban kiaknázták. Mégpedig a szó szoros értelmében. Hidat építettek ugyanis a környéken, s a hídhoz a kőanyagot a romépületből termelték ki. Nem ritka jelenség az ilyen szörnyű bánásmód a történelem legfontosabb emlékeivel. Vastag kötetre rúgna, ha felsorolnánk, hogyan tékozolta el az utókor múltjának legbecsesebb értékeit. S nemcsak ostobaságból, nemcsak rövidlátó gazdasági érdekből, hanem sokszor abból a törekvésből is, hogy



eltüntesse azokat a történelmi emlékeket, amelyek valami okból kellemetlennek tűntek. Összetörték a „bálványokat”, s tűzbe vetették például az amerikai indián műveltség írásos emlékeit. Mindezt papok tették abból a meggyőződésből kiindulva, hogy az ördög műveit semmisítik meg az emberiség üdvére. Hogy Smith mégis rátalált a keresett táblára, mutatja, milyen rendkívüli szerencséje volt. Micsoda boldogság! Smith rögtön megtáviratozta a hírt megbízóinak, az angol napilap szerkesztőségébe. Ott állt a rézmetszőből lett régész-asszirológus a világ egyik legértékesebb történelmi emlékét alkotó könyvtárban, Asszurbanipál ékírásos könyvei között, ő volt az első olyan felfedező, aki ezeket az írásokat nemcsak előkotorta évezredes romjaikból, hanem olvasni is tudta, megértette. Felfedezéséről a világ közvéleménye tud. Most végre itt az alkalom, hogy rendszeresen és gondosan feltárja a tudomány ezeket a maradványokat, s megnyíljon előttünk saját történelmi múltunk egy igen jelentős fejezete. Smith várta, hogy minden segítséget meg fog ehhez kapni. Ehelyett az a válasz érkezett, hogy a lap megszüntet minden támogatást, térjen azonnal vissza. Az angol napilap kiadója ugyanis elérte célját: lapjának példányszáma valóban emelkedett a nagyszabású reklám hatására. A tudomány ügye ezen túlmenőleg nem érdekelte a tőkés hírszolgálat üzletemberét. S most elmondhatnánk, az említett könyv, Az ékírás regénye nyomán, hogyan sikerült mégis Smithnek segítséget kapnia a British Museumtól; milyen akadályokat gördített munkája elé a török állam, amely akkoriban e terület ura volt; ennek ellenére hogyan sikerült mégis hozzájutnia igen sok agyagtáblához; milyen rendkívüli eredményeket ért el e könyvek elolvasásában, és az ókori Mezopotámia történetének tisztázása terén... Mindez nagyon érdekes és tanulságos, de túlmegy a mi kereteinken. Itt csak annyit még: a tudományos kutatás nem veszélytelen szórakozás. Nemcsak nyomorúság, erőszak, hanem az elmaradott vidékek rossz egészségügyi viszonyai is súlyos veszedelemnek teszik ki a régészet kutatóit. George Smith kolerát kapott, s ez a betegség végzett vele. Naplójába, már halálos betegen, ezeket a szavakat jegyezte fel: „Baj van. Ha volna itt orvos, még felépülhetnék, de nem jött – így hát kétséges... Ha itt a vég, bocsánatot kérek mindenkitől. Egész életemet tudományomnak szenteltem... Gyűjteményem tág lehetőségeket biztosít további kutatások számára. Magam szerettem volna



feldolgozni, de most azt kívánom, hogy minden régiségem, minden feljegyzésem álljon a kutatók rendelkezésére. Amennyire tőlem telt, megtettem kötelességemet.. Harminchat éves sem volt, amikor meghalt. Hős volt? – Híven szolgálta a tudomány ügyét.
Az örökség
Az özönvíz történet példája csak egy a sok közül. Sorra kiderült, hogy a Biblia legkülönbözőbb elbeszélései, a bibliai törvények, parancsolatok stb., régebbi forrásokra vezethetők vissza. Még a zsidók írása sem a saját találmányuk, hanem szomszédaiktól, a föníciaiaktól vették azt át. Azt akarjuk talán ezzel mondani, hogy a zsidók népe tehetségtelen, önálló alkotásra képtelen nép volt? Ugyani Egyszerűen ártól van szó, hogy onnan vettek, ahol találtak. Amikor egy nép gazdaságilag megérik bizonyos vívmányok átvételére, ha módjában van, át is veszi azokat, s ez nagyon meggyorsítja a fejlődését. Magyar őseink főként szláv népek hatására váltak földművelőkké. Ennek az átvételnek a nyomaként élnek máig is nyelvünkben az őslakó szlávok kifejezései. Molnár Eriktől, a magyar társadalom történetírójától idézzük: „Ha a magyar paraszt kinéz az ablakon, kiül a pitvarra, lemegy a pincébe, bemegy a konyhába vagy a szobába, vagy a kamrába, kimegy az udvarra vagy az utcára, ha beszél, ha komáját szólítja, ha a szomszédot keresi, ha barátjához fordul, ha mulat a kocsmában, ha csárdást táncol, ha körülnéz a rónán vagy a pusztán, ha bojtárnak megy, ha betyáréletre adja magát, ha elemózsiát visz magával, ha tanyán lakik, ha pányvát vet a csikó nyakába, ha igába fogja az ökröt, ha hazahajtja a csordát, ha megfogja a kasza nyelét, ha asztagot rak, ha abrakot ad a jószágnak, ha talicskát tol, ha dolgozik, vagy ha a munkáját befejezte, ha bármit csinál – egyformán olyan dolgokat művel, amelyeket szlávból jött szóval fejez ki.” A régi zsidók is átvettek írást, szokásokat, nézeteket, ünnepeket más népektől. S tekintve, hogy hazájuk, „a tejjel és mézzel folyó Kánaán” a népek országútja volt, átvételeik meglehetősen változatosak voltak. Kis nép létükre az is természetes, hogy aránylag nagyon sok az, amit nem maguk alkottak, hanem mindenfelől összeszedtek, elsősorban persze Babilonból.



Megismerkedtünk tehát a zsidó néppel, azzal a néppel, amelynek jelentős részét a Babilonból visszatelepített csoport alkotta. Olyan népet ismertünk meg, amely maga csekély számú volt, politikailag jelentéktelen. Kis nép létére, s annak következtében, hogy meglehetősen későn telepedett meg, átvette a fejlődésben előttejáró nagy szomszédai nézeteit, szokásait, s különösen a babiloni fogság révén mélyebben belenőtt a régi Mezopotámia, elsősorban Babilon művelődésének múltjába, mint a hozzá hasonló népek. A későbbi történelmi korokban a zsidók szerették magukat az írás népének nevezni. Hazájukat ugyanis el kellett hagyniuk, múltjukból nem maradt meg más, csak a Biblia. S ez az írás – mint látjuk – ugyancsak nem az övék volt, hanem lényegében csak más, régebben élt népek szellemi termékeinek gyűjteménye. A Biblia ószövetségi részei ugyanis mai formájukban legnagyobbrészt akkor keletkeztek, amikor a perzsák hazatelepítették Babilonból az odahurcolt zsidókat. Ebben az időszámításunk kezdete előtti fél évezredben végbement át- meg átszerkesztési műveletben azonban érintetlenül vagy lényeges vonásaiban változatlanul maradt igen sok korábbi részlet. A különböző átdolgozások következtében, persze, az eredeti szöveg sokszor már csak a háttérben lappangva fedezhető fel.
Eszter Könyve
Van egy ószövetségi mű, az Eszter Könyve. Így kezdődik: „Ahasvérus idejében történt (ez az Ahasvérus az, aki uralkodott Indiától fogva Szerecsenországig százhuszonhét tartományon)...” Ahasvérus voltaképpen Xerxész. Perzsa király, Akhaimenida, Dareiosz fia. Ez a király a történet szerint szörnyű haragra gerjed, mert a királyné, amikor hívatja, nem siet azonnal hozzá. Sérelmét megtanácskozza a bölcs jogtudósokkal és hét fejedelemmel. Azok félelmetesnek látják az esetet, mert így majd a királyné példáján okulva minden asszony engedetlenné válik férje és ura iránt. Tanácsukra a király megfosztja a királynét méltóságától, s új feleséget keres. A királyi elhatározás országszerte kihirdetett parancsa a Biblia szavai szerint kimondja okulásul: „minden asszony adja meg a tiszteletet az ő férjének, a legnagyobbtól a legkisebbig”.



Az egész történetnek semmi, de semmi történelmi alapja nincs, a mese szövedéke közül azonban kiütközik az ókori rabszolga- tartó népek asszonyainak szörnyű jogfosztottsága. Ilyen volt az akkori zsidók erkölcse is az időszámításunk kezdete körül, amikor az Eszter Könyve mai formájában létrejöhetett. S ezt a könyvet aztán „kánonizálták”, vagyis a papok ráütötték az isteni szentség bélyegét. Az egész történet nem túl épületes, mint ahogy a bibliai történetek jó része nehezen egyeztethető össze a mai erkölcsi nézeteinkkel. De lássuk a folytatását. Nos, akad egy zsidó, Márdokeus, ennek van egy árva unokahúga, Eszter, akit a nagybácsi nevel. Erre az Eszterre esik a király választása, ő lesz a királyné. Nagybátyja parancsára azonban elhallgatja rokonságukat. A királynak történetesen ekkor első tisztviselőjévé válik Hámán, akit Márdokeus megsért, mert nem hajlandó előtte leborulni. (Mellesleg megjegyezve az akkori szokások értelmében ez nem is magyarázható.) Hámán megsértődik, s minthogy Márdokeus történetesen zsidó, haragját a zsidókra is kiterjeszti. „És monda Hámán Ahasvérus királynak: Van egy nép, elszórva és elkülönítve a népek között, országod minden tartományában, és az ő törvényei különböznek minden nemzetségtől, és a király törvényeit nem teljesíti...” Javasolja, irtsák ki őket. A király azonnal rááll a javaslatra, s elrendeli a birodalmában élő zsidók kiirtását. S természetesen javaik elkobzását. Ekkor Márdokeus üzen Eszternek, és felhívja a figyelmét arra, hogy a rendelet szerint ő sem kerülheti el sorsát. Eszter visszaüzen nagybátyjának: tartsanak a zsidók háromnapi böjtöt, megpróbál segíteni rajtuk. (A böjt a vállalkozás sikerét előmozdító varázsszertartás.) Ezután olyan fordulat következik, amely még jobban növeli Hámán dühét. Márdokeus ugyanis előzőleg leleplezett a király életére törő két összeesküvőt. S amikor a király éjjel, álmatlanságában, felolvastatja magának a „történetek emlékkönyvét”, ráébred, hogy Márdokeus nem kapta meg tettének illő jutalmát. Ebben a pillanatban lép be Hámán, Márdokeus ádáz ellensége. S a király tőle kérdi: „Mit kell cselekedni azzal a férfiúval, a kinek a király tisztességet kíván?” Hámán magára érti a kérdést, és azt javasolja, hogy az illetőt ültessék a király lovára, öltöztessék a király palástjába, tegyék a fejére a királyi koronát, s egy főember vigye körül a városban, és kiáltozza előtte: „így cselekesznek a férfiúval, a kinek a király tisztességet kíván.”



Ahasvérus király elfogadja a tanácsot, s megparancsolja Hámánnak, hogy ennek értelmében járjon el ő maga Márdokeussal. Ezután a megaláztatás után, amely csak fokozza Hámán dühét, következik Eszter királyné vacsorája, amelyen ő kegyelmet kér maga és népe számára. A király nem tud ellentállni a szép királyné kérésének, s a kegyelem tetézéséül Hámánt is felakasztatja az általa Márdokeusnak állíttatott akasztófára. Azt hinnénk, hogy már ez is elegendő igazságszolgáltatás. De nem! A történet azzal ér véget, hogy a király engedélyezi a zsidóknak, számoljanak le ellenségeikkel úgy, mint ahogy azok akartak velük. Meg is öltek, mondja a szent könyv, hetvenöt-ezeret, „de a zsákmányra nem tették rá a kezöket”. E nap pedig örömünneppé vált, „purim” ünnepének napjává. Így a mese. E meglehetősen vad és kegyetlen történet egyetlen mentsége, hogy szó sem igaz belőle. Való azonban, hogy a zsidóknak van egy purim ünnepük, mégpedig abban az időben, amikor tavasszal Babilonban az újévet ünnepelték. Mi már ismerjük ezt a babiloni ünnepet, s emlékezünk rá, hogy gyásszal és böjttel kezdődik, s örömünnepként ér véget. De nemcsak időpontjában és jellegében emlékeztet a zsidó purim a babiloni újévre, hanem – s ez sokkal meglepőbb – hőseinek a nevében is. Márdokeus nem más, mint régi ismerősünk, Marduk, a nap istene. Ő az, aki bajba kerül, s akiért ugyan nem unokahúga, hanem felesége, Eszter? – Isztár! eredményesen jár közbe és megmenti. A purim ünnepéről szóló bibliai történet és a zsidó ünnep mögül így tűnik elő a babiloni misztérium, amely a késői papi átdolgozások ellenére is felismerhetőn fennmaradt a zsidók átvételében. Fennmaradt az ünnep gyászból örömbe csapó jellegével, s a kései szöveg őrzi a szereplők neveiben is a babiloni istenek emlékét. Nem ez az egyedüli ünnep, amelyet a Biblia fenntartott és megmentett az elenyészéstől. De mit kezdjünk Eszter Könyvének a perzsa birodalomban szétszórt zsidókról szóló állításával? Erre a kérdésre csak akkor tudunk válaszolni, ha megértjük, mi volt a zsidók sorsa a római birodalomban, ahová így lassanként újra visszatérünk. A zsidók sorsának megértéséhez azonban még egy láncszemét kell megismerni a római birodalom előtörténetének. Ez lesz egyébként az utolsó szakasz a vasárnap létrejöttének megértéséhez vezető úton.



NAGY SÁNDOR, AZ ÖSSZEVEGYÍTÖ
Azzal kezdtük a vasárnap eredetének keresését, hogy rámutattunk: a római birodalomban vált a vasárnap először állami, majd keresztény ünneppé. A római birodalom nevét onnan kapta, hogy a Róma városának terjeszkedése és hódító háborúi következtében fokozatosan összekovácsolódó, hatalmas birodalom élén rómaiak álltak. Ők voltak a birodalom urai. A birodalom maga azonban rengeteg kisebb-nagyobb népből tevődött össze, s miközben a hatalom a rómaiaké volt, az életviszonyok a termelés technikájától kezdve a tudományokig, a művészetektől a vallásokig, a szokások és a nézetek nagy többségükben mindennek voltak inkább nevezhetők, mint rómaiaknak. A rómaiak voltaképpen csak befejeztek egy már előttük és nélkülük megindult fejlődési folyamatot. A perzsa öböltől és a Káspi-tótól kezdve Kisázsián, Afrika északi részein át, a Fekete-tenger partjain és a Földközi-tenger mentén egész az Atlanti-óceánig a legkülönbözőbb népek, sumérok, egyiptomiak, perzsák és görögök stb., stb. évezredeken át alkották meg verejtékkel, lángeszű gondolatokkal, és persze, vérrel meg újra vérrel mindazt, amire a rómaiak végül ráütötték a pecsétet, s kimondták róla: „római”. E történelmi fejlődés során mind Mezopotámiában, mind Egyiptomban és másutt óriási városok és nagy birodalmak keletkeztek. Új meg új népek kerültek hatalomra a többi fölött. Az új győztes átvette az előd örökét, s még nagyobb birodalmat szervezett, mint elődje. A fák nem nőnek az égig. A perzsa kolosszus is alighogy rémületbe ejtette a világot, hódítóból maga is áldozattá vált. Ezek a rabszolgatartó birodalmak fennállásuk során mind elviselhetetlenebbé tették a viszonyokat. A központi államhatalom adója egyre tűrhetetlenebbé vált. A folytonos háborúk tönkretették a földműveseket, akiknek a családja eladósodott. Uzsorások és kiskirályok szipolyozták különösen az elnyomott idegen népeket. S ha ekkor megjelent egy új hódító hadserege, mindenki megváltást remélt tőle. Így érkezett Kürosz is perzsa seregeivel megváltóként a különböző országokba. S így jelent meg a görög város-államok nagy részét egyesítő



makedón király, Nagy Sándor, a perzsa birodalom határain. Ami a görögöket illeti, történetük annyiban hasonlít Mezopotámia népeinek történetére, hogy itt is először elkülönült kis városállamok keletkeztek, amelyek a földművelő lakosság központjait alkották. Az a tény viszont, hogy a görögök a Földközi-tenger partján éltek, hamar megtanította őket arra, hogy kereskedők is legyenek. Ez abban az időben nagyon hasonlított a kalózkodásra. A görög kereskedők hajói hol olyan árut szállítottak, amelynek ellenértékét áruban vagy pénzben megadták, hol olyant, amelyet elcsentek vagy elraboltak. (Nem véletlen, hogy Hermész, a kereskedelem istene a görögöknél istene volt a tolvajlásnak is.) A görög város-államok története a már ismert fejlődési utat követte: hódító, rabszolgaszerző háborúk – a szabadok tönkremenetele – újabb hódító háborúk. Új színt csak az hozott, hogy a kereskedelem révén a görögök széles körű és sokoldalú műveltséget szereztek. Nézeteik, szokásaik szempontjából saját őseik leszármazásánál jóval hatalmasabb „múltra tettek szert”. A makedónok aránylag későn léptek színre, s hamarosan az övék lett a vezetőszerep az egymásközt háborúskodó görög államok között, ami könnyen érthető, hiszen a rabszolgaság korának hadseregeiben legfőbb erőt alkotó, szabad földművelők és pásztorok a makedónoknál még nem estek áldozatul a szakadatlan háborúknak és a rabszolgákkal folytatott termelésnek. Nagy Sándor uralomra kerülését megelőzően a görögök élethalálharcot vívtak a perzsákkal. Sándor hadjáratát a perzsák elleni bosszú és a kisázsiai görög városok felszabadításának jelszavával kezdte meg. A további részleteket átengedjük a történészeknek. Sándor a már ismert recept szerint járt el, azt tette, amit már a perzsákkal kapcsolatban is láttunk. Amikor például Egyiptomot meghódította, s elért Ámmon isten templomához, ajándékokat adott a templom papjainak, akik őt Ámmon, a napisten fiának nyilvánították, és a fáraók törvényes utódjának ismerték el. Sándor nem állott meg Egyiptomnál, hanem folytatta hódító útját. Kezére került egész Mezopotámia. Elfoglalta Babilont is. Még Indiába is behatolt.



Soha nem látott eddig a világ ekkora birodalmat. Babilon lett e birodalom fővárosa. S mindenütt, amerre az utak vezettek, új városok létesültek, többnyire Alexandria (Alexander = Sándor) néven.
Városok, birodalmak
Nagy Sándor nevét viseli Egyiptomban az általa alapított és azóta is fennálló város: Alexandria. E kor városai részben helyőrségek voltak a katonák számára, részben a környék ipari, kereskedelmi és – természetesen vallási központjai. A városok régen, mint azt a sumérok esetéből is tudjuk, egy-egy földműves nemzetség területén alakultak ki, s ma még falunak is csak nagy jóindulattal nevezhetnénk őket. Később azonban, ahogy több nemzetség törzsbe egyesült, a törzs központja már egészen takaros várossá növekedhetett. S ha azután e törzsnek sikerült hatalmát és befolyását idegen népekre is kiterjesztenie, mai méretekben is hatalmas városok fejlődtek egyik-másik törzsközpontból. Nagy Sándor városai azonban nem hasonlítottak a földművelők nemzetségi, törzsi központjaira. A Nagy Sándor és utódai építette városokat állandó középületek, mai szemmel is sokszor meglepő közművek (vízvezeték, csatornázás) jellemezték, s nem egy templom köré épültek, nem valami nemzetségi vagy törzsi lakóterület központjai voltak, hanem mesterséges létesítmények, terekkel és egymást derékszögben metsző utcákkal. Lakóikat részben erőszakkal, részben bizonyos kedvezmények ígéretével telepítették ide. E lakosság a szomszédság falvaiból került ki, s megmaradt kapcsolata a földműveléssel, részben kereskedő volt, görög vagy egyéb népbeli. A városok hálózata alkotta az óriási birodalomban a királyi hatalom központjait. Hogyan alakulhatott ki ez a roppant birodalom? Hogyan sikerülhetett egy fiatalembernek – mert Sándor húszéves volt, amikor a makedón trónra emelkedett, s harminchárom éves korában már meg is halt – ily rövid idő alatt ekkora hatalomra szert tennie? A kortársak és az utókor is, szinte máig, a csodával határos eseménynek tekintették ezt. Íme, hogy látta egy akkoriban élt görög: „Ha tizenöt évvel ezelőtt valamelyik isten megjövendölte volna a jövőt a perzsáknak vagy a perzsa



királynak, vagy a makedónoknak vagy a makedónok királyának, vajon elhitték volna-e azt, hogy most a perzsákból, akik csaknem az egész világot hatalmukban tartották, csak egy név marad meg, és hogy a makedónok, akiknek korábban még a nevét is bajosan tudta valaki, most uralkodni fognak a világon? Valóban változékony a sorsunk! Mindent az ember várakozásai ellenére rendez el, és hatalmát a csodában mutatja meg. Most is úgy látom, csak azért adta a makedónok kezébe a perzsák sorsát, hogy nyilvánvalóvá tegye azt, hogy mindezt a jót emezeknek is csak időleges használatra adta volt addig, amíg másképpen nem óhajt rendelkezni velük.” Csoda volt? A sors akarata volt? Ma már világos, hogy szükségszerű fejlődés volt. Sándor vagy más, csak learatta az érett vetést. A hullámok mind szélesebb gyűrűkben terjedtek tova. A rabszolgatartó rendszer mindenütt győzedelmeskedett az ősközösség viszonyai felett, de saját törvénye űzte egyre tovább. Terjeszkedése stafétaszerűen juttatta szerephez a különböző népeket, ahogy belekerültek ebbe a folyamatba. A később jövő mind nagyobb területeket hódított meg, s azután maga is elbukott. Véresek és kegyetlenek voltak az események. Hatalmas hadseregek pusztították egymást és azokat a területeket, ahol átvonultak. A kortársak látták uralkodók felemelkedését és hanyatlását. Az emberek idegenben ősi szokásokkal ismerkedtek meg, amelyek hasonlók voltak a hazai szokásokhoz'. Istenekkel találkoztak, s ezek az istenek és ünnepeik sokban közel álltak az általuk ismert és tisztelt istenekhez és ünnepekhez. A nézetek, elképzelések így aztán összemosódtak, mint ahogy elkeveredtek egymással a perzsák, görögök, egyiptomiak stb., a nagy birodalmak népei. Nagy Sándor a görögökhöz görög volt, az egyiptomiakhoz egyiptomi, Babilonban helyreállította Marduk tiszteletét, Egyiptomban Ápiszét, a bikáét. Nem nyomta el az egyes népek helyi szokásait. Sőt, egyeztetésükre törekedett. A kortárs (Izokrátész görög író) így jellemezte: „...így gondolta, hogy mivel isteni rendelésből ő mindennek



elrendezője és megbékítője, akiket nem tudott egységbe vonni a meggyőzés eszközeivel, azokat fegyveres erővel kényszerítette, és az embereket úgy hozta össze mindenünnen, mint a barátság vegyítőedényében, összekeverte a szokásokat és erkölcsöket, a házasságokat és az életmódot...” Nagy Sándort és utódait istenként tisztelték az egész birodalomban. E királyok mellékneve ez volt: „megváltó”. Mind megváltást ígértek elnyomástól és nyomorúságtól. A régi, megszokott rend megingott, a régi keretek összetörtek, az élet egyre bizonytalanabbá vált. A megváltás iránti vágy folyton fokozódott, de egyre reménytelenebb lett. Ekkor jelentek meg a történelem színpadán régi ismerőseink, a legújabb megváltók, a rómaiak. Könyvünk elején beszéltünk arról, hogyan lettek az urak a Földközi-tenger körüli országokban. S miközben a római hatalom kiterjedt e területekre, a már korábban kialakult, minden népet, minden hagyományt egybekeverő („hellén”) szokások és nézetek meghódították a rómaiakat. Az időszámításunk kezdete utáni első és második századba kerültünk. Róma légiói uralkodnak Európa nagy részén, Afrika északi területein, Kisázsiában stb. Római utak kötik össze a városokat. Római hajóhad úszik a tengereken. A rómaiaké a diadal. Övék Egyiptom gabonája, a fríg arany, minden. A meghódított tartományok a lábaik előtt hevernek. Valójában azonban a rómaiak csak új nevet adtak a régi, már a perzsák, Nagy Sándor meg utódai által véghezvitt társadalmi- történeti egybeolvadás végeredményének. A rómaiak azt képzelték, hogy saját rendjüket terjesztik el, miközben a Nagy Sándor utódainak korában kialakult viszonyok órájuk is kiterjesztették befolyásukat. A hódítókat meghódították. A fegyveres győztesek alávetették magukat a legyőzöttek nézeteinek, szokásainak, fogalmainak. Az időszámításunk kezdetétől számított első században – egy alexandriai tudós közreműködésével – a rómaiak átveszik az évnek a babilóniai, illetve egyiptomi naptári felosztását. Irodalmuk, tudományuk mintaképe a görög volt. Rómában is elterjedt a babiloni („káldeus”) csillagjóslás. Már az időszámításunk kezdete előtti első században élt nagy római költő, Horatius így írt kedveséhez:



Fürkészgetni ne merd – tiltva van az – hogy neked és nekem Mit rendelt el a sors, Leukonoe és soha meg ne kérdj Káldeus jóslatokat.
(Rónai Pál fordítása)
Rómában is megjelennek, és az egész római birodalomban elterjednek azok a különös istenek, amelyek a földművelő népek közt alakultak ki, s évente sírba szállva meg újra feltámadva a nap égi útját, a világosság és sötétség harcát, a növényzet tavaszi „feltámadását” és egyszersmind az emberiség megváltását fejezték ki vallási formában. Ismerjük ezeket az isteneket, Tammuzt, Mardukot, Oziriszt és társaikat.
Az isten egyetlenegy
Már Nagy Sándor, a népek, szokások, vallások nagy összeelegyítője Indiában jártában ott egy hatalmas, tizenkét méter magas oltárt állíttatott. Ennek az oltárnak a feliratát az ókori történetírók egyike így jegyezte fel: „Atyámnak, Ammonnak, testvéremnek, Héráklésznek, Athéné Pronoiának, az olümposzi Zeusznak, a számotrákéi Kábeiroszoknak, az indiai Héliosznak, testvéremnek Apollonnak.” A különböző népek sokféle istenének ez az együttszerepeltetése annak a folyamatnak a jele, amely fokozatosan egyenlősítette egymással a különböző isteneket. Ozirisz egyiptomi istennek pl. Izisz volt a nővére és a felesége. Ez az Izisz Horusz isten anyja. Izisz fokozatosan magába olvasztotta a legkülönbözőbb isteni tulajdonságokat. Fennmaradt egy felirat, amely a következőket tartalmazza: „Én vagyok Izisz, minden föld úrnője. Hermész nevelt és Hermésszel együtt találtam fel az írást.. . Én adtam a törvényt az embereknek, és amit én hoztam, senki sem változtathatja meg. Én vagyok Kronosz (görög isten) legidősebb leánya. Én vagyok Ozirisz király felesége és nővére. Én fedeztem fel a földművelést az emberek számára. Én vagyok Horusz király anyja. Én vagyok az, akit az asszonyok istenségnek hívnak. Én vagyok az, aki a Nagymedve csillagzattal felkél. Nekem épült Bubásztisz városa. Én választottam szét a földet és az eget. Én mutattam meg a csillagok pályáját. Én állapítottam meg a nap és a hold járását. Én találtam fel a hajózást. Én szilárdítottam meg az igazságosság erejét. Én adtam össze a nőt és a férfit. Én állapítottam meg, hogy az asszony a tizedik hónapra gyermeket szüljön. Én



rendeztem el úgy, hogy a szülők szeressék gyermekeiket. Én szabtam ki büntetést azokra a szülőkre, akik nem ismerik a szeretetet. Testvéremmel, Ozirisszel együtt én vetettem véget az emberevésnek. Én mutattam meg az embereknek a misztériumokat. Én tanítottam őket az istenszobrok tiszteletére. Én építettem az istenek szent templomait. Én zúztam össze a zsarnokok hatalmát. Én rendeltem el, hogy a férjek szeressék asszonyaikat. Én tettem az igazságot értékesebbé az aranynál és az ezüstnél. Én rendelkeztem, hogy az igazságot szépnek tekintsék. Én találtam fel a házassági szerződéseket. Én állapítottam meg a hellének és barbárok nyelvét. Énáltalam tudnak különbséget tenni a természet szerint való szép és a rút között. Nekem köszönhetik, hogy nincs félelmesebb dolog az eskünél. Azokat, akik igazságtalanul cselt szőnek mások ellen, én szolgáltattam ki a megbántottaknak. Én szabok ki büntetést azokra, akik igazságtalanul járnak el. Én tettem törvénnyé a könyörületességet azok iránt, akik kérnek. Én védelmeztem azt, aki jogosan védekezik. Nálam diadalmaskodik az igazság. Én vagyok a folyók, a szelek, a tenger úrnője. Senki sem élvezheti a dicsőséget az én engedelmem nélkül. Én parancsolok a villámnak. Én parancsolok a háborúnak. Én csillapítom le és én korbácsolom fel a tenger hullámait. Én vagyok benne a nap sugaraiban. Én kísérem a napot mozgás közben. Mindaz, amit én elhatározok, meg is valósul. Nekem mindent szabad. Én szabadítom ki a foglyokat. Én vagyok a tengeri hajózás védelmezője. A hajózhatót én teszem hajózhatatlanná, ha nekem úgy tetszik. Én vettem körül falakkal a városokat. Én vagyok az, akit törvényhozónak neveznek. Én emeltem a szigeteket napvilágra a feneketlen mélységből. Én parancsolok az esőnek. Én legyőzöm a végzetet. A végzet nekem engedelmeskedik. Örvendj, Egyiptom, hogy engem neveltél!” Látható e szerénynek igazán nem mondható szavakból, amelyeket papjai adtak a szájába, hogy ez az istennő már nem valami nemzetség gondviselőiéként mutatkozik meg az emberek hitében, hanem mindenható. A többi isten is valami formában tőle függ. Hermész egyébként, akivel Izisz a fentiek szerint együtt találta fel az írást, görög isten. Említettük már mint a kereskedelem és a tolvajlás istenét, de ő a pásztorok védelmezője is. Elveszett és megkerített báránykával a nyakában szokták ábrázolni, mint a „jó pásztort”. A legenda szerint barlangban született, pásztorok lakta hegyvidéken.



De térjünk vissza Iziszhez. Az egyiptomi Izisz a római birodalomban elsősorban a különböző anyaistennőket olvasztotta magába. Ezek szép számmal akadtak a rómaiak által meghódított országokban. De az egyiptomi Izisz nemcsak összeolvadt például az Isztárból lett Asztartével és a többi hasonló istennővel, hanem a misztériumaikat is magába szívta. Az időszámításunk kezdete utáni második században a római birodalomban élő Apuleius különös regényt írt. A regény főhőse egy varázslat révén szamárrá változik. Furcsa kalandok után végre Izisz segítségét kéri, amit meg is kap. Az istennő saját magáról így nyilatkozik e regényben: „íme, itt állok előtted, könyörgéseiden megindulva, én, a természet szülője, minden elemek úrnője, időtlen idők szülöttje, a legfőbb istenség, a halottak lelkeinek parancsolója, első az ég lakói között, valamennyi isten és istennő egyetlen alakja, akinek intésére hallgat a menny azúr boltozata, a tenger gyógyító fuvalma, az alvilág siralmas hallgatása. Sokféle megnyilatkozásom mögött rejlő egyetlen lényegemet különb-különb szertartásokkal, különböző nevekkel imádja a világmindenség. Frígia ősi népe az istenek pesszinuszi anyjának szólít engem, Attika bennszülött lakói kekropszi Athénének, a tengerövezte kürosziak páfoszi Áfroditének, a krétai íjászok diktéi Ártemisznek, a három nyelven beszélő szicíliaiak sztixi Perzefonének, az eleuzisziak Déméternek, ősi istennőjüknek, egyesek Junónak, mások Bellonának, Hekáténak, Rámnuziának neveznek.” Ez az Izisz már nem a sok istennő egyike, hanem a sok isten vonásaiból egybeötvözött egyetlen istenség. Apuleius leírja Izisz misztériumát is. Körmenettel kezdődik. Elöl álarcos figurák haladnak. Mögöttük asszonyok fehér lepelben. Virágokat szórnak, illatos olajjal öntözik az utcát. A tömeg fáklyákat, gyertyákat visz: sípok, furulyák szólnak. Az istennő szobrait papok emelik magasra. Így haladnak a tengerhez, ahol tisztító szertartást végeznek. A misztérium egy része abból állott, hogy egy fehér vásznat terítettek ki, amely a halott Oziriszt jelképezte. Ennek láttán az asszonyok nagy sírásba, jajveszékelésbe fogtak. Majd megkezdődött a halott isten testének felkutatása, s mikor azt „megtalálták”, a gyász örömujjongásba csapott át. A misztérium azt a hitet sugallta a résztvevőknek, hogy a halál után ők is fel fognak támadni. Hasonló misztérium volt az is, amely Frígiában a Nagy Anya tiszteletével állott kapcsolatban. A tavaszi napéjegyenlőség idején kitettek a templomban



egy fenyőfatörzset, halotti lepelbe burkolva. Böjt és gyász kísérte ezt a szertartást, a halott fiúisten Attisz megsiratásául. Mindez éjszaka ment végbe. Azután egyszer csak fényt hoztak be a templomba, a pap szentelt olajjal kente meg a gyászolókat, s e szavakat mondta: „Ébredjetek, beavatottak, az isten megmenekült, és ti is meg fogtok menekülni a szenvedésektől.” Az ünnepség ekkor ujjongásba csapott át. Nem nehéz az ilyen szertartásokban a nap sorsának vallásos ábrázolására ismerni. A sötétséggel vívott küzdelemben ősszel alulmaradt nap, a világosság, a növényzet istene tavasszal feltámad. Sorsának átélése és megjátszása, a misztérium, azzal a reménnyel töltötte el a háborúk, gazdasági bajok sújtotta hivőket, hogy valahogy megszabadulhatnak a szorongattatástól, hiszen a napisten is feltámadott a halálból.
Az isteni színjáték
A frígiai Attisz isten erőszakos halála és feltámadása nagyon emlékeztet az egyiptomi Ozirisz esetére. Oziriszről már hallottunk, s tudjuk, hogy koporsóba szögezett testét a tenger Szíriában vetette partra. Szíriának is megvolt a maga hasonló sorsú istene, Adonisz. Ennek az Adonisznak a neve a zsidó bibliai szöveggel kapcsolatban is fennmaradt. Jahve nevét ugyanis tilos volt kiejteni, helyette Adonájt kellett mondani. Nem nehéz ebben az Adonájban ráismerni Adoniszra. Adonisznak is megvolt a maga női társa, mégpedig Asztarté, akinek a nevében nagyobb fejtörés nélkül rábukkanunk Isztárra. Adonisz ünnepén megsiratták az isten halálát, s azután nagy örömmel ünnepelték meg feltámadását, amelynek végső szakasza abból állott, hogy az isten a mennybe szállt. Szíriában ezt az ünnepet tavasszal ülték meg, helyesebben akkor játszották meg, minthogy az ilyen misztériumok – mint tudjuk – leginkább olyan színdarabokra emlékeztettek, amelyben a nézők egyben szereplők is voltak, s a résztvevők saját magukat tekintették a szenvedő és megalázott, erőszakos halállal halt istennek. Vele sírtak, mikor ez az isten végigjárta a szenvedések útját, s azután vele örültek, amikor feltámadt, és saját megváltásuk ígéretét látták abban, hogy a felmagasztalt isten a mennybe szállt.



Ezt az Adoniszt felismerhető szálak fűzték egy ősibb istenhez, Tammuzhoz, akiről már hallottunk, hiszen Marduk sorsában Tammuzéra ismertünk. S most tegyük hozzá, hogy ez a Tammuz, akinek sorsa a nap évi körforgását, a növényzet őszi hervadását és tavaszi feltámadását, a gabona téli föld alatti alvását és tavaszi kizsendülését, valamint az embereknek ígért feltámadást jelképezte – ez az isten voltaképpen nem is Tammuz, hanem Dumuzi. Dumuzinak hívták a sumérok, Mezopotámia legősibb lakói azt az istent, aki pásztorként a szarvasmarhákat védelmezte. Neve, Dumuzi, annyit jelentett, hogy az igazi fiú, mert Dumuzi fiúisten volt, s egyben a növényzet istene is. A nyári hőségben kiszáradó növényzet sorsát példázva ez az isten alászállt az alvilágba, hogy majd újra feltámadjon. Mezopotámiától Egyiptomig, Dumuzitól Oziriszig mindenütt hasonló, különös misztériumok alakultak ki azon a roppant területen, amely egybeforrt a római birodalomban. E meghaló és feltámadó istenek a nap égi útját, a növényzet s egyben az emberek sorsát fejezték ki. A természet nagy eseményei a misztériumok résztvevőinek a képzeletében egybeolvadtak saját sorsuk szenvedéseivel és csodaváró, megváltás után sóvárgó reménykedéseivel. Mi minden nem szövődött bele ezekbe az elképzelésekbe! Egyiptomban Ozirisz például nemcsak a napot, hanem a Nílust is megszemélyesítette. Volt egy ünnepe, ezt később a koptok, az egyiptomi keresztények is átvették, amikor a folyót hívei megáldották és megmerültek benne. Ezt az ünnepet mai naptári számítás szerint január 6-án tartották. Erre még visszatérünk. Az Ozirisz halálát gyászoló Izisz misztériumának sokfelé található hasonmásai közül megemlítjük a Déméterét, amely Görögországból terjedt el mindenfelé.



Déméter, a földanya, az első búzaszem elültetője. Zeusztól, a gyakran bikának is ábrázolt istentől született leányát a halál istene elragadta az alvilágba. Az anya gyásza kimondhatatlan. A „fájdalmas anya” bánatában elhanyagolja minden tevékenységét. A föld nem terem, a gabona nem sarjad többé. Déméter megtudja végül a naptól leánya sorsát, aki közben a halál istenének feleségévé lett. S a két isten megegyezése szerint tavasszal a gyermek feljő a földre, ősszel azonban visszatér az alvilágba. Nem nehéz itt sem felismernünk Koré, a leány sorsában a növényzet képét. A görögöknél egyébként a földben csírázó mag az alvilág uráé volt. Déméter és leánya, Koré misztériumát Eleuziszban, Görögországban ünnepelték. A misztériumon csak a beavatottak vehettek részt. A beavatásnak egy olyan szertartás alkotta az alapját, amelynek során szentelt vizet csorgattak a beavatandó fejére. A beavatottak a misztérium alkalmával szent lakomát ültek, s „Koré szent testét” gabonaliszt formájában fogyasztották el. Déméter az idők során egybeolvadt a Rómába is elkerült frígiai Nagy Anyával, Köbeiével, aki az erőszakos halál martalékául esett Attiszt siratta.



Rómában ezt az istennőt a Vatikán-dombon elhelyezett szentélyben imádták, e szentély helyén áll ma a Szent Péter templom. A fájdalmas anyák alkották az Izisz alakjában egybeolvadt anyaistennők egyik megjelenési formáját. A másik forma az anya volt kisded gyermekével. Pl. Izisz Horusszal. Számtalan szoborábrázolása maradt fenn, s ezek semmiben sem különböznek a megszokott, Madonnát a gyermek Jézussal ábrázoló figuráktól.
A gyermek Horusz alakját időszámításunk kezdete táján Mitrásszal is azonosították.



Az óriási birodalomban így olvadtak egybe a helyi istenségek és a hozzájuk fűződő ünnepek és szertartások. A sokistenhit fokozatosan egyistenhitté alakult. Ozirisz például a Nagy Sándor halála utáni idők Egyiptomában egybeolvadt a szent bika istennel, Ápisszal, s a kettő közös nevet kapott, Szárápiszt. Ez a Szárápisz Egyiptom főistenévé válik, aki Izisszel, nővérével és feleségével a világ ura. Az állami hivatalnokoknak szolgálatba lépésükkor esküt kellett tenniük „Szárápisz, Izisz és mind a többi isten és istennő nevében”. Szárápisz alexandriai templomában, tehát a makedón Nagy Sándor



által alapított egyiptomi város templomában a főpap görög volt. A Szárápisz tisztelet túllépte Egyiptom határait. Görögországban Szárápiszt Zeusszal, az istenek fejével azonosították. Volt egy ilyen szólam is: „Egy Zeusz Szárápisz”, vagyis „Egy az isten”, s ez az egész római birodalomban elterjedt. Az istenek ilyen egybeolvadó azonosulása a különböző népeket egybeforrasztó római birodalomban nem erőszakos cselekmény volt. Ellenkezőleg: a különféle népek legkülönbözőbb isteneiről kiderült, mennyire hasonlítanak egymásra. A római birodalom útjain rendszeres kereskedelem folyt. A kereskedők vitték és hozták a különböző népek termékeit. Az áruforgalom révén nyilvánvalóvá vált, hogy a legkülönbözőbb népekben nagy mértékben egyező igények és törekvések élnek, egyforma leleménnyel és hasonló nehézségek közt termelik meg az életszükségleteiket biztosító javakat. A kereskedelemben minden termék áruvá változik, s így kiderül róla, hogy elcserélhető és összemérhető. S ahogy összemérhető, vagyis alapjában véve egyenlőséget, az emberi munkaerő egyenlőségét tartalmazza Egyiptom gabonája, a fríg arany, a libanoni cédrus, a beduin pásztorok juha s így tovább, hasonlóképpen nyilvánult meg az istenekre vonatkozó elképzelések számos közös vonása, az ünnepekben, szokásokban, nézetekben megtalálható hasonlóságok. Honnan erednek a különféle népeknek e nagy mértékben megegyező szokásai és elképzelései? Átvételek? Néha azok, de elsősorban nem. A világ legkülönbözőbb tájain azonos nézeteket és elképzeléseket, nagyon hasonló szokásokat szült az életkörülmények megegyezése. Nomád pásztorok élete oly sokban hasonlít egymásra, hogy semmi meglepő sincs benne, ha nézeteik is annyira egyformák. A kezdetleges földművelés egyforma eszközöket, módszereket és egyforma naptárt alakított ki Babilonban és Egyiptomban. Amikor Mitrász isten nyomába szegődtünk, az volt a benyomásunk, hogy szertefoszlik előttünk az a határozott kép, amelyet a rómaiak alakítottak ki róla. Ügy éreztük, hogy köddé válik és kicsúszik a kezünkből az az alak,



amelybe fogódzkodva a vasárnap ünnepének eredetéhez akartunk eljutni. S most már értjük, hogyan történhetett ez. A közös birodalomba egyesült számos népnek megfelelően a rómaiak istenei rengeteg istent olvasztottak magukba, s így alakult ki Mitrász végső formája is. Eredetének nyomai különböző árulkodó jelek alakjában megmaradtak ugyan, de ezek mellékessé váltak. Pontosabban helyileg a frígeknek például az volt a fontos, hogy Mitrász a Midász király szamárfüleit rejtő sapkát viselte, mint Attisz is, és így ők ráismertek benne a maguk ősi istenére. A tarzosziak pedig azért tartották Mitrászt a saját istenüknek, mert a római legenda szerint Mitrász Tarzoszban született. Már Nagy Sándort összevegyítőnek tekintették, mert birodalmában egybeolvadtak a különböző népek nézetei és szokásai. A rómaiak birodalmában ez a folyamat ellenállhatatlan módon haladt előre, bár a rómaiaknak eleinte nem tetszett. Nemzeti hagyományaikkal ellentétben állott. Megpróbáltak védekezni ellene. De ami szükségszerű, az győzedelmeskedik. Hiába tiltották ki Rómából az idegen isteneket. Hiába mennydörögtek a politikusok az idegen, főleg a görög szokások és nézetek elterjedése ellen. Egyre-másra hozták a törvényeket az ősi római életforma védelmére s az újmódi, idegen befolyás elhárítására. A nézetek, szokások azonban nem azért terjednek el valahol, mert éppen véletlenül eljutottak oda, hanem azok a nézetek és azok a szokások, amelyek megfelelnek az anyagi viszonyokban végbement változásoknak, áttörnek minden ellenálláson és győzedelmeskednek, mert szükség van rájuk. Azt fejezik ki, ami már megvalósult.
Izisz a gyermek Horusszal, i. e. 550



Ha kívülről nem érik az éppen időszerű elképzelések a közösséget, vagy annak bizonyos csoportjait, akkor a korszerű nézetek, fogalmak maguktól is megteremnek. Éppen ez a titka a különböző népek különféle istenei között oly szembeötlő hasonlóságoknak.



Dürer A.: Madonna a holdsarlón. 1511
Gilgames – Heráklész – Sámson
Hogy is volt csak a vízözön történetének megtalálásával az asszír királyi könyvtár romjai közt? Előbukkant egy eposz, egy verses elbeszélés, amelynek részét alkotta az Utnapistim-Noé története. Maga az eposz tizenkét táblán Gilgames kalandjait beszélte el. A hős, Gilgámes, a folyamközi országban Uruk városának királya.
Mindent látott, hallott, tapasztalt – jelenvalót és régenvoltat; Mély kútforrása bölcsességnek: mindent tudott, mindent megértett.
Ez a bölcs és rendkívüli erejű király az eposz szavai szerint túlságosan igénybe veszi a lakosságot a közművek építésével, ami az előkelőket fájdalmasan érinti, mert a közmunkákkal elfoglalt dolgozók képtelenek a



gazdagok számára is termelni. Morogva meglapulnak otthon az előkelők, zúgolódnak:
Puszta helyre hajtja ki népét, éjjel-nappal falakat épít; nem lágyítja meg panasz és jaj, éjjel-nappal falakat épít .. .
(Rákos Sándor fordítása)
Nem győznek szavakat találni a nép bánatára, s „hallják az istenek az ember iszonyú fogcsikorgatását”, s teremtenek Gilgámesnek egy versenytársat, aki lekösse az erőit. E versenytárssal, Enkiduval Gilgámes barátságot köt, s elindulnak ketten együtt csodálatos kalandokra. Így például megküzdenek a cédruserdő óriásával, az égi bikával stb. Végül Enkidu meghal. Gilgámes ekkor útra kel a halhatatlan Utnapistim felkeresésére, hogy megtudja tőle az örökélet titkát. Útjában oroszlánokkal kell megküzdenie, skorpió emberek akadályozzák. Így halad „a Nap útját követve”, keresztül a tizenkét mérföldnyi sötétségen is ...
Nem folytatjuk. Gilgames története különböző változatokban szájról szájra járt az ősi Mezopotámiában. Ma már e különféle változatok jó részét ismerjük feljegyzett formáikból. Az ilyen ősi történeteknek az a sorsuk, hogy fokozatosan magukba olvasztják különböző helyek, korok nézeteit. Úgy valahogy, mint az Eszter Könyvével kapcsolatban láttuk, amely már csak halványan utalt Isztárra, Mardukra, de halványságukban is még mindig felismerhetően tartalmazta ezeket az ősi isteneket. Gilgámes története legkülönbözőbb változataiban így őrzi még mindig a napisten égi útjára vonatkozó elképzeléseket. Tudjuk, hogy az ókor papcsillagászai Mezopotámiában már évezredekkel az időszámításunk kezdete előtt megfigyelték, hogy az égbolt 12 hónapos



látszólagos körforgást mutat. Hogy is van ez? A föld naponta megfordul a saját tengelye körül, s ezért mind a nap, mind a csillagok látszólag megkerülik. Reggel a nap keleten felkel, ahogy a föld nyugatról keletre fordul, este pedig nyugaton lenyugszik. Nappal a csillagokat a nap fényözönében nem lehet észrevenni. Este azonban megjelennek, s keletről nyugatra haladó, látszólagos égi pályát futnak be. A föld azonban nemcsak a saját tengelye körül forog, hanem évente egyszer megkerüli a napot is. Eközben persze napról napra változik kissé az éjféli ég csillagainak a helyzete. Az északi sarkcsillag lényegében a helyén marad, de azok a csillagok, amelyek délben éppen a nap irányába estek, fél esztendő múlva éjfélkor éppen az égbolt ellentétes oldalán mutatkoznak a szemhatár fölött. E csillagoknak ugyanakkor van még egy lassú, évi ingadozásuk a szemhatárhoz képest. Ez az, ami abban nyilvánul meg, hogy egy évben egyszer magasan láthatók éjfélkor a szemhatár felett, máskor pedig alacsonyan járnak, esetleg fel sem kelnek. Ennek az az oka, hogy a föld, miközben naponta megfordul a saját tengelye körül, nem azzal párhuzamos tengely körül forog, mint amely körül a nap körötti pályáját leírja. A föld eszerint úgy mozog, mint egy ferde tengelyű pörgettyű, amely köröket ír le egy vízszintes asztalon. Tengelyének ferdesége miatt a kör különböző pontjain más és más a rálátás az asztalra. A régiek képzelete az ég csillagai közé mesés alakokat szőtt, ezek közül a Göncöl szekerét általában ismeri mindenki ma is, A csillagképek a föld évi körforgása szerint kétféle módon változtatják tehát a helyzetüket a naphoz, illetve a földhöz képest. Mindig más-más csillagkép az, amely délben a nappal együtt delel, s így természetesen nem is látható. Fél esztendő múlva éppen ez a csillagkép az, amely éjfélkor égi pályája legmagasabb pontját éri el. E fél év alatt a nap és a csillagok helyzete egymáshoz képest fokozatosan annyira megváltozott, hogy a földről nézve a nap most az égbolt átellenes oldalának csillagai felé esik. A napnak így van egy látszólagos égi útja a csillagképek között. A régiek azt mondották, hogy a 12 hónap mindegyikében a nap más-más csillagkép „házában” tartózkodik. Ez a csillagok látszólagos mozgásának az a formája, amely a föld nap körül leírt pályájának a következménye.



S ha már így benne vagyunk a föld és a nap mozgásának bonyolult viszonyaiban, tegyük még hozzá: a nap évi látszólagos pályája kb. kétezer esztendőnként egy-egy csillagképnyi eltolódást szenved. Ma a nap égi pályáján a tavaszi napéjegyenlőség idején a vízöntő csillagképének közelében található, kétezer éve még e napon a halak „házában” állt, s még kétezer esztendővel előbb a kos csillagképe házában. A régi babiloni csillagászok a nap útját a napisten házról házra való égi vándorlásának fogták fel. Ennek a felfogásnak a nyomai láthatók az oroszlánnal, bikával, skorpió-emberekkel stb. kapcsolatos kalandokban. Gilgámes kalandjai a 12 táblán a nap évi bolyongását tartalmazzák (– a tizenkettes szám nem véletlenül felel meg a hónapok és a csillagképek számának! –). Legalábbis ez a történet legrégibb váza. A napisten útja. Gilgámes mezopotámiai hős története voltaképpen az emberi sorsot befolyásoló napisten útjának ábrázolása. Az egész eposz eszerint nem születhetett meg korábban, mint a földművelés elterjedésének idejében, amikor a napévvel számító naptár létrejött. Gilgámeshez hasonló naphősök mondái szükségszerűen keletkeztek más népeknél is, s elkerülhetetlen módon befolyásolták egymást, amikor e népek egymással érintkezésbe jutottak. A naphős sorsába a földi ember életének fordulatait látták bele. Ezért mondja Gilgámesről az eposz: „kétharmadrész belőle isten, egyharmadrész belőle ember”. Egy másik naphős, a görög Héráklész, ugyancsak félisten, Zeusz istennek és egy földi nőnek a fia. Héráklész sem véletlenül hajt végre éppen tizenkét csodálatos tettet. Első tette egy megsebezhetetlen oroszlán elejtése. (Tegyük hozzá, hogy ez a kaland éppen harminc napot, vagyis egy hónapot vett igénybe?) Majd megküzd a kilencfejű hidrával, amelynek egy óriási rák segít, megvív egy bikával s így tovább, míg végül az alvilágba is leszáll. Élete szörnyű szenvedésekkel ér véget, de azután az égbe emelkedik. A Bibliában, az ószövetségi Bírák Könyvében is szerepel egy rendkívüli erejű hős, Sámson. Születését az Úr angyala, tehát „angyali üdvözlet” jelenti be. Az angyal megjövendöli Sámson anyjának, hogy „Istennek szenteltetett gyermeke” fog születni, aki meg fogja szabadítani, vagyis megváltja a zsidókat, akik akkor éppen a filiszteusok igáját nyögik. Az angyal megtiltja Sámson anyjának, hogy fia haját lenyírja. Sámson ezután felnövekedve különböző kalandokon megy keresztül, amelyek – mint általában a bibliai történetek – mai erkölcsi szempontból nemegyszer erősen kifogásolhatók. A



filiszteusokat úgy aprítja, mint a répát. Ellenségei hiába próbálnak bármit is tenni ellene, de végül egy asszony kiszedi belőle titkát, és álmában lenyírja a haját. Így elveszti erejét. Megkötözik, megalázzák, még a szemeit is kiszúrják. Újra megnő azonban a haja, s ekkor összedönti az őt gúnyoló filiszteusok házát, „és rászakadt a ház a fejedelmekre és az egész népre, mely abban volt, úgyhogy többet megölt halálával, mint a mennyit megölt életében”. Ennek a történetnek a hátterében is meg lehet találni a naphősre vonatkozó elképzeléseket. Sámson neve is Sámás mezopotámiai napistenre vezet vissza. Hosszú haja a nap sugaraira utal, s ezek elvesztését megvakítása, tehát sötétbe taszítása követi. Meg- kínzatása és megaláztatása után újra diadalmaskodik. Gilgámes, Héraklész, Sámson: e különböző népek közt kiformálódott naphősök a példái, mennyire hasonló módon dolgozott a különféle népek képzelete, miközben ezeket az alakokat létrehozta. S az is könnyen érthető, hogy az ilyen képzeleti alakoknak nagy hajlamuk volt az egybeolvadásra. A római birodalom azzal, hogy összevegyítette a sokféle népet, fokozatosan egybeolvasztotta isteneiket is. Miközben a különböző istenek egymásra vetítődtek, egyéni vonásaikat elvesztették, ünnepeik is összemosódtak. Azt mondhatnánk: a római birodalom sokistenhite lassanként inkább már egyistenhit volt. Különböző név alatt, Ozirisz, Szárápisz vagy Mitrász formájában mind határozottabb alakot öltöttek egy, a birodalom közösségének megfelelő közös istenség vonásai. S ezzel elértünk megint a zsidókhoz, akikre döntő szerep várt e folyamatban.






A
JUDEAIAK ÉS ZSIDÓK
judeai nép története, „isten kiválasztott népének” a története, nem mondható valami szerencsésnek. A nehezen megszerzett és különben sem valami nagymértékű függetlenségért szinte szakadatlan véres háborúkat kell vívnia. Judea részévé válik a Nagy Sándor által létrehozott s utódai kezén több országra tagolódott birodalomnak, majd a rómaiaktól kerül függő viszonyba. Végül időszámításunk kezdete után 70-ben egy vad és hősi szabadságharc után Jeruzsálem teljesen elpusztult, s rövidesen rá a judeai nép is földönfutóvá lett. Hadrianus császár uralkodott a második század elején a római birodalomban. Ez a császár már fiatal korában feltűnően művelt volt, s annyira rajongott a görögök tudományáért és művészetéért, hogy „kis görögnek” csúfolták. A történetírók mindmáig a legnagyobb tisztelet hangján szoktak megemlékezni működéséről. „Jót tett a szegényekkel és szerencsétlenekkel, könnyített a rabszolgák sorsán...” javította a börtönügyet és mérsékelte a régi törvények szigorát... Ő volt az első császár, aki a tartományokat egyenlő rangúaknak tekintette a kiváltságos Rómával és Itáliával, és az első, aki a provinciák (gyarmatok) iránt ugyanazzal a szeretettel viseltetett, mint Róma iránt. Hogy mindent saját szemeivel lásson, kötelességtudásból és tudományszomjból számos éven át gyalog avagy lóháton járta be a birodalom majdnem valamennyi tartományát. Mindenütt tanult, mindenütt segített a bajokon és jótéteményeket osztogatott; városokat, közhasznú épületeket és műemlékeket emelt, vízvezetékeket, országutakat, kikötőket épített és lendületet adott a szellemi és anyagi fejlődés valamennyi ágazatának. A tartományok sokféleképpen fejezték ki jótevőjük iránt táplált hálájukat és számos emlékérem még ma is hirdeti a »Világ gazdagítójának« bőkezűségét.” Szó szerint idéztem az Ókori Lexikon lelkes szavait, bár – mi tagadás némi kételyt érzek velük szemben. De most ne firtassuk, mennyiben szolgált rá Hadrianus mind e dicséretre. Azt mindenesetre el kell ismernünk: az adott



korban a római birodalom számára nem volt különösebb jelentősége, hogy az általános nyugalom és béke közepette az oly jelentéktelen judeai tartományban 132-ben elkeseredett felkelés tört ki. A felkelők vezérét „a csillag fiának”, Bar-Kochbának nevezték, s hívei megváltót, „Messiást” láttak benne. Az eleinte nagy lelkesedéssel és hősiességgel vívott küzdelem sikereket hozott a felkelőknek, akik kiűzték a rómaiakat Jeruzsálemből is. Természetesen ez a győzelem csak átmeneti volt, a teljes vereséget a judeai zsidók nem kerülhették el. A rómaiaknak ez időben 180 000 főnyi állandó hadseregük volt. A gyalogság szolgálati ideje 20 évet tett ki. S 172 cm-nél alacsonyabb férfit nem soroztak be katonának. A felkelők nagy része a háborúban elesett, az életben maradottakat a rómaiak kivándorlásra kényszerítették, s ezzel Judea végleg megsemmisült. De a zsidók története nem fejeződött be. A babiloni fogságból történt kiszabadulás óta szakadatlanul folyt a zsidók szétszóródása. Egy részük külföldön települt meg, s ott vert állandó gyökeret. Ezek a zsidók elsősorban kereskedők voltak, s főleg azoknak a városoknak lettek a polgárai, amelyek Nagy Sándor hódításai után keletkeztek. De sok zsidó élt magában Rómában is. Az Eszter Könyvében ezekre a zsidókra utalva olvashattuk a már idézett szavakat: „Van egy nép, elszórva és elkülönítve a népek között...” Ez a helyzet valójában nemcsak egy népre volt jellemző. A kereskedők ilyen szétszóródása nem számított ritka esetnek abban a korban. A görögök, föníciaiak is hasonló módon éltek a nagy birodalom különböző országaiban. Az így szétszóródott zsidók csak nagyon laza kapcsolatban állottak Judeával, még ősi nyelvüket is elfelejtették. Az Ószövetség első fordításai is jórészt azért jöttek létre, mert az eredeti szöveget már maguk a zsidók sem értették.
A zsidó vallás
Vallásukat a szétszóródottak megtartották. Megtartották? A kifejezés nagyon enyhe. A zsidók vallása nemcsak megmaradt, hanem terjedt. Időszámításunk kezdetén a palesztinai zsidók száma kb. 700.000-re becsülhető. A római birodalom többi részén élő zsidók száma viszont négy



négy és fél millióra! Elég ezt a két számot szembeállítanunk, hogy lássuk: ezek a külföldi zsidók nem származhattak mind a judeai földről. A fennmaradt feljegyzések, a római kor történészeinek szavai világosan meg is mondják, hogy a zsidók vallása terjedt a görögök és egyéb népek között. A zsidó vallás térhódítása első pillantásra meglepően nagynak tűnik. Horatius, a már említett római költő, aki az időszámításunk kezdete előtti első században élt, rosszallólag fordult egy barátjához, amiért az szombaton mindig otthon ül, és oly szigorúan tartja a zsidó előírásokat. A zsidó vallás terjedésére jellemző, hogy még Nero, római császár felesége, Poppea is zsidó hitre tért. S ugyancsak a zsidó vallás térhódítására mutat rá, hogy az egyik kisázsiai ország, Adiabéné királynője, Heléna és fia, Izátész is zsidóvá lettek. A zsidó vallásnak ez a terjedése a római birodalomban időszámításunk kezdete körül esetleg meglepőnek tűnhet. De mi volna ebben meglepő? Elterjedt a római birodalomban Ozirisz és Izisz vallása, elterjedt a Mitrászé stb., miért ne terjedhetett volna el a zsidóké? Az ilyen vallások terjedésében legfőbb szerepe annak a kérdésnek volt: mennyiben feleltek meg nézetei, ünnepei, szertartásai a kor követelményeinek? A római birodalom fejlődése ekkorra már megállt, sőt, lassan már hanyatlóban volt. Olvastuk a történetíró lelkes szavait, amelyekkel Hadrianus császár uralmát méltatta. S valóban a római birodalomban látszólag minden a legnagyobb rendben ment. A felszín alatt azonban mélységes bizonytalanság hatotta át a legkülönbözőbb embereket. A rabszolgák helyzete kilátástalannak tűnt, felkeléseiket vérbe fojtották. A tartományok népei a római adóterhek alatt nyögtek. Az istenként tisztelt császárok hatalma korlátlan volt, és megalázkodó, talpnyaló légkör vette őket körül. A hadsereget már nem itáliaiak, hanem a legkülönbözőbb népek zsoldosai alkották, s a császárok ki voltak szolgáltatva a katonáknak. Hadrianus béketörekvései, bizonyos hódítások eredményeinek önkéntes feladása nem bölcs mérséklet, hanem a gyengülés jelei voltak. A rabszolgatartó rendszer belső nehézségei elkezdtek kiütközni. A rabszolgatartók maguk is mindinkább bizonytalanokká váltak.



Soha nem volt nagyobb a sóvárgás a megváltás iránt. Az embereken világvége hangulat vett erőt. A zsidó vallásnak ebben az időben egyik fő vonzereje éppen a közeli megváltás jövendölésében állt. A judeaiakat egyszer már megváltotta Jahve küldötte, Kürosz. A végleges megváltás iránti reménykedés azóta is egyik legkiemelkedőbb sajátossága volt a zsidó vallásnak. Mindig újabb és újabb próféták támadtak a zsidók közt, akik mindig újabb határidőre jövendölték a világ végét és a kiválasztottak megváltását. Már ez maga is vonzóvá tette a zsidók vallását környezetükben. S hozzájárult még az a tény, hogy a zsidók vallása már eleve könnyen érthető volt, hiszen a legkülönbözőbb népek legismertebb vallásos nézetei, ünnepei halmozódtak fel benne. A babiloni fogságból visszatért nép – mint láttuk – a maga múltjává változtatta sok más nép alkotását. A szétszóródott zsidóság között ez a folyamat még fokozódott. Így magyarázható, hogy a zsidó vallás egyike lett azoknak az egyistenhiteknek, amelyek a római birodalom népeinek meghódításáért a legeredményesebben versenyeztek. S itt közbevetőleg meg kell jegyeznünk, hogy a zsidók egyistenhite sem volt igazán egyistenhit. Nem a babiloni fogságot megelőző időkre gondolunk, amikor a zsidók épp annyira többistenhívők voltak, mint bármoly más kezdetleges földművelő nép. A Bibliában minden papi átdolgozás ellenére számos emléke van a régi isteneknek. Egyesek ellen Jahve papjai harcot folytattak, így pl. az aranyborjú (bika) tisztelete ellen. Másokat egyszerűen tudomásul vettek. Mózes könyvében például szó van arról, hogy évente egyszer a nép bűneit két kecskebakra rakták, s ezek egyikét Jáhvének áldozták, a másikat pedig kikergették a pusztába „Azázelnek”, aki nyilván egy pusztai istenség. Több tucat ilyen maradvány-isten található a Bibliában, nem is beszélve azokról, amelyek alsóbbrendű istenekként, például mint angyalok tengődnek. Nem ezekről a sokistenhit maradványaiként felfedezhető istenekről beszélünk. A zsidó „egyistenhit” már azért sem az, mert mind az Ószövetségben, mind az Újszövetségben isten mellett jelentős szerepet visz a Gonosz, a sátán. Istennek e nagy ellenfele – nyilván – a perzsa vallásból került a Bibliába. A sátán beszéli rá Dávidot, a zsidók királyát, hogy hajtson végre isten akarata ellenére népszámlálást; ő az, aki ráveszi az istent, hogy adja kezére



az istenfélő Jóbot; megkísérti Jézust; a pogányok neki áldoznak, Pál apostol szerint. A zsidó vallás tehát egyike volt azoknak az egymással versengő vallásoknak a római birodalomban, amelyek felszívták és magukba olvasztották a többi vallás isteneit, nézeteit, ünnepeit. A zsidó vallás abban is hasonlított ezekre az Ozirisz, Mitrász stb. személye köré felépült vallásokra, hogy a beavatottak viszonylag szűk körének ígérte a közeledő megváltást. Helyesebben, nagy küzdelem folyt ebben az időben a zsidóság szűkkörű értelmezői és azok között, akik e vallást a legszélesebb tömegek igényeihez, nézeteihez akarták alkalmazni. A szűkkörűség hívei, élükön az írás betűihez ragaszkodó „farizeusokkal”, megmaradtak „zsidóknak”, a szűkkörűség ellenfeleiből lettek a „keresztények”. A római birodalom viszonyai az egységes államba tömörített sokféle nép gazdasági egységének alapján olyan vallás létrejöttét követelték, amely átfogja e különféle népeket, egyesíti magában isteneiket, ünnepeiket, szertartásaikat, s lecsendesíti a háborgókat a túlvilági üdvözülés ígéretével. Ez a vallás számos régebbi vallásból alakult ki, de egyik fő forrása éppen a zsidó vallás volt. Miért? Éppen nagymértékű elterjedtsége következtében, s mert a zsidó vallás már eleve sok nép vallásos hagyományának egységét alkotta. Talán azért is, mert a zsidók kísérelték meg utoljára kivívni a római elnyomás alól a függetlenséget, és hősi küzdelmüknek nagy visszhangja volt. Tény, hogy az új vallásra, a kereszténységre éppen a zsidó vallás nyomta rá legjobban a bélyegét, s ennek következtében maradt fenn a zsidók szent iratait tartalmazó Ószövetség két évezreden át. A zsidó vallás későbbi története nem tartozik már ennek a könyvnek a keretei közé. A kereszténység létrejöttével történelmi jelentősége lényegében megszűnt. A római birodalom uralkodó vallása a kereszténység lett. S ezzel visszaérkeztünk a vasárnaphoz. Mielőtt azonban a keresztény ünneppé vált vasárnapról beszélnénk, még a húsvétról kell néhány szót mondanunk.



A
HÚSVÉT
zsidók ünnepei általában földműves eredetűek. Tavasszal van az árpaaratás ünnepe, majd nyáron a búza aratásáé és ősszel a szüreté. A késői papi átdolgozás ezeket az ünnepeket kapcsolatba hozta az Egyiptomból történt kivonulással. Tudjuk, hogy az ilyen papi változtatásoknak nincs közük a történelemhez. Éppen ezért érdekesebb, honnan ered tényleg a tavaszi ünnepnek az a szertartása, hogy ilyenkor egy „pászka bárányt” kellett áldozni az Úrnak. Ebben a könyvben nincs helyünk a szertartásokról beszélni. Csak megjegyezzük, hogy az állatáldozat ősi szokása a nomád pásztorokra vezethető vissza. Ábel, a pásztor is „juhok első fajzásából vive az Úrnak”. A földművelők viszont a „föld gyümölcséből” vittek áldozatot. S ha az kevésnek bizonyult, embert áldoztak. Káin például Ábelt. Az ősidőkben a földművelők a gabonakirály „feláldozásától” remélték, hogy jó lesz a termésük. Az emberáldozat, mégpedig minél jelentősebb személy, a királynak vagy fiának feláldozása valami fenyegető veszély elhárítása érdekében, nem volt nagyon ritka dolog a különböző ókori népek közt. Az Ószövetség is őrzi az ilyen szörnyű vallási szertartások nyomait. Sámuel II. könyvében például olvasható, hogy Dávid királysága idején hároméves éhség volt. Ez úgy ért véget, hogy Saul király hét gyermekét „felakaszták a hegyen az Úr előtt”. Moáb királyától is olvasható, hogy elsőszülött fiát „égőáldozatul megáldozá”, amikor vesztésre állt a csata sorsa. Jerikó építésekor annak királya „az ő elsőszülött fiának, Abirámnak élete árán veté meg annak fundamentomát, és az ő kisebbik fiának, Ségubnak élete árán állítá fel annak kapuit”. A királyt a régi nemzetségi viszonyok idején istennek és a nemzetség atyjának tekintették. Fia tehát az atya fia volt, arameusul: Bar Abbász. Jegyezzük meg ezt a nevet. Elmondottuk, hogy a király vagy elsőszülött fia helyére később egy fogoly lépett, a gabonakirály, akit átmenetileg királyként kezeltek, azután megöltek



vagyis feláldoztak. A király fiát is így helyettesítette később valami halálra ítélt bűnöző. A zsidók tavaszi pászka áldozása, a bárány áldozat, a mezopotámiai népek ősi emberáldozataira utal. Világosan rámutat erre a tényre Mózes II. könyvének ezzel az ünneppel kapcsolatos következő mondata: „Fiaid közül minden elsőszülöttet megválts...”, hogy ne kelljen ugyanis feláldozni. (Mózes II. 34, 20.) A kereszténység húsvét ünnepe ugyancsak tavasszal van, a tavaszi napéjegyenlőséget követően. Ez az ünnep Jézusnak, a megváltónak a keresztre feszítése révén bekövetkező kínos halálát, majd feltámadását ünnepli meg. Az ünnep kapcsolata a zsidó húsvéttal kétségtelen. De minden esetleg felmerülő kételyt eloszlat az Újszövetségből, az állítólag tarzoszi származású, tehát Mitrász szülővárosából származó Pál apostolnak a korintuszbeliekhez írt első leveléből vett következő idézet: „A mi húsvéti bárányunk, a Krisztus, megáldoztatott értünk.” A legutóbbi időkig nemegyszer hangzott el az a rágalom a zsidókról, hogy a húsvéti pászka ünnepen valóban embert áldoznak, mégpedig egy keresztény gyermek vérét keverik be az ilyenkor fogyasztott kovásztalanul sült tésztába. Ez persze éppoly kevéssé igaz, mint a keresztények elleni kannibálizmus vádja, mely szerint ők az úrvacsorán emberi húst esznek és embervért isznak. Valójában a zsidók húsvét ünnepében éppúgy, mint az egész ószövetségi Bibliában, ősi múlt ünnepi szokásai kísértenek. Nézetek, szertartások, amelyekben a babiloni fogságból hazatért judeai nép világának, az időszámításunk kezdete előtti századok közelkeleti népeinek vallásos nézetei, szertartásai tükröződnek. Olyan múlt, amely már akkor csak jelképekben, utalásokban tartalmazta távoli évszázadok és évezredek szokásait, nézeteit. A bárány-áldozat ünnepi szertartása misztérium volt, ősi varázserejű szertartások ártalmatlan maradványa, akárcsak az úrvacsora kenyere és bora, amely tudvalevőleg Jézus húsát és vérét jelképezi. A kereszténység húsvét ünnepe tehát a zsidó húsvéttal hozható kapcsolatba. De a zsidó nép ünnepei – mint tudjuk – legnagyobbrészt a szomszédságának ünnepei.



Napistenek
A szíriai Antiochiában ugyancsak tavasszal ünnepelték az erőszakos halált halt isten, Adonisz halálát, majd feltámadásának örömünnepét. Ez az Adonisz pedig Tammuz, illetve Dumuzi volt, akivel Marduk is azonosult. Frígiában, Midász király hazájában hasonló sorsú isten volt, Attisz, aki a legenda szerint egy szűz gyermekeként született. Erőszakos halála egybeesett a zsidó naptár húsvétjával. Attisz vallása is messzeföldön elterjedt a római birodalomban. Egyik szentélyén, amely a mai Franciaországban, Marseilleben állott, ez a felírás látható: „Kiontott vére tisztít meg bennünket.” Halála után harmadnapra feltámadott, akárcsak Jézus. Hívei kenyérrel és borral áldoztak neki, s az áldozati ostyát és bort az isten húsának és vérének tartották. Attisz is „jó pásztor” volt, mint például Hermész. Könnyé belátni, hogy Attisz a maga ünnepével ugyancsak beleolvadt a keresztény vallás Jézusába. Attiszt, mint általában a tavasszal meghaló és feltámadó isteneket, napistennek is tekintették. Hogy a különböző vallások egységesítése során milyen finom részletek szerepelnek, arra nagyon érdekes bizonyíték



annak a Dionüzosz görög istennek az esete, akiről Midásszal kapcsolatban már hallottunk. Dionüzosz egy időben szintén egyikévé vált a római birodalom legnépszerűbb isteneinek. Apja – a legenda szerint – isten volt, anyja földi nő. Erőszakos halállal halt meg, s azután feltámadott és a mennybe ment. Van olyan legenda, amely szerint bikává változott, s úgy ölték meg; más történet szerint báránnyá, illetve kossá vált. Hívei bikát vagy kost áldoztak, s annak a húsát ették és vérét itták Dionüzosz húsa és véreként. Mindezt talán felesleges lett volna elmondani, hiszen már az eddigiek alapján is világosan látható, hogy Jézusban számos olyan isten oldódott fel, amelyek a kereszténység keletkezése idején a római birodalomban jelentős szerepet játszó vallások istenei voltak. Minek a példákat még halmozni? Dionüzoszról érdemes mégis elmondani, hogy az ő áldozati állatai között ott szerepelt a koson kívül a szamár is. S fennmaradt egy történet, amely szerint ez az isten egyszer két szamáron ült egyidejűleg.
Ez pedig
nem azért érdekes, mert nehéz elképzelni, hogyan lehet egyidejűleg két hátasállaton lovagolni, hanem egy különös párhuzamra vet fényt. Az



Újszövetségnek van ugyanis egy helye a Máté evangéliumában (21. 5, 7.), ahol Jézus úgy vonul be Jeruzsálembe, hogy egyszerre ül egy szamáron és csikaján. E szavakat fordításbeli hanyagsággal szokták magyarázni, s gyakran olvashatunk velük kapcsolatban megjegyzéseket a Biblia papi szerkesztőinek felületes munkájáról. A valóság azonban nem ilyen egyszerű. Miért ült Dionüzosz isten az említett történet szerint egyszerre két szamáron? Dionüzosz is napisten volt. Pontosabban: napisten is. S mi már tudjuk, hogy a babiloni papcsillagászok a nap évenkénti látszólagos körforgását az égen azokkal a csillagképekkel ábrázolták, amelyekben a nap egy-egy hónapig tartózkodni látszik. E csillagképek közül az egyiket, a rákot, ábrázolták két szamárnak, egy kancának és csikajának is. Abban az időben a nap tavasszal, pályája delelője felé haladva a rák, vagyis a két szamárcsillagkép házában állt. Erre utal az a történet Dionüzoszról, hogy egyszer két szamáron lovagolt. A Jézus legenda szerint e megváltó isten életének fénypontja akkor következett el, amikor bevonult Jeruzsálembe, mégpedig a két szamáron ülve. Ezután pályája lehanyatlik, meghal, de feltámadva a mennybe száll, mint a többi napisten. S hogy Jézus valóban napisten, arra a következő bizonyíték van még. Találtak egy a kereszténység első századaiból való érmet, amelynek az egyik oldalán egy rákot és egy szamárkancát látni a csikajával. Az érem hátán a következő latinnyelvű felirat állott: „A mi urunk Jézus Krisztus, a nap fia.” Nem ez az egyetlen pont, ahol Dionüzosz és Jézus személye ilyen szorosan összefonódott. Egy régi római ház falára rajzolva az úgynevezett „gúnyfeszületre” bukkantak. A kereszten szamárfejű emberalak függött. De a szamár az ókori római birodalomban nem volt a mai megvetett állat. A lóval egyenértékűnek tartották, szőlőhöz kötve gyakran szerepelt Dionüzosz jelképeként. Dionüzosz különben a bor istene is volt. S Jézus? János evangéliumában ezt olvashatjuk Jézus szájába adva: „Én vagyok az igazi szőlőtő.” A római birodalomban ez a kijelentés egyértelmű volt azzal: „én vagyok Dionüzosz.”



N
...HOGY BETÖLTSEM
em az a meglepő, hogy a keresztény vallás és a római birodalom más vallásai között sok egyezést lehet találni, hanem ezeknek az egyezéseknek szinte határtalan tömege. Ha az ember előveszi a keresztény bibliafordítást, azt látja, hogy az Ó- és Újszövetséget a hivatkozások ezrei kapcsolják egymással össze. Miért született Jézus az Újszövetség szerint Betlehemben? Az Ószövetség Mikeás prófétájának könyve írja: „De te, ... Bethlehem, bár kicsi vagy a Juda ezrei között: belőled származik nékem, a ki uralkodó az Izraelen ...” Betlehemben való születésével tehát Jézus beváltja a próféciát, a „szentírás” jóslatát. De mi volt Betlehemben? Hogy került ez a név az Ószövetségbe? Betlehemben barlang-szentélye állt Adonisznak, az egyik feltámadó napistennek, akit (a Biblia tanúsága szerint is) tiszteitek Júdeábán. S éppen ez a lényeg, nem az idézet. Adonisz nagyon népszerű isten volt abban az időben, sok híve volt. Ezeket csak úgy lehetett megnyerni, ha ők Jézusban Adoniszt látták. Értsük meg jól: nem arról volt szó, hogy a kereszténység és az Adonisz-hit vagy a zsidó vallás valami versenyben állott egymással. Elkerülhetetlen volt, hogy a római birodalomban összevegyített és egységesített népeknek egységes nézeteik alakuljanak ki. Jézusnak és Adonisznak ezért kellett egymásba olvadniuk. Jézus nem legyőzte a többi istent, hanem felszívta azokat. Nem azért szokták a bibliai idézeteket és hivatkozásokat a legapróbb részletekre menőleg egyeztetni az Ó- és az Újszövetség között, hogy így Jézus egyszerűen megfeleljen a zsidók megváltóról alkotott elképzeléseinek, hanem a zsidók előtt kellett igazolni, hogy Jézus személyén keresztül elfogadhatják az olyan isteneket, mint Adonisz.



Azért kellett Jézusnak Betlehemben születnie, hogy így az Adonisz-hivők felismerjék benne saját istenüket. S azért kellett megtalálni az ószövetségi hivatkozást Betlehemre, hogy a zsidók is belássák, Jézus az övék. Így érthető meg Jézus családfája is. Az evangéliumok részletesen ismertetik (részletesen, de nem egybehangzóan), kik voltak Jézus felmenő ősei atyai ágon, vagyis József, Mária férje révén. „Ábrahám nemzé Izsákot; Izsák nemzé Jákobot; Jákob nemzé Judát és testvéreit...” Így kezdődik a családfa s vezet – ami fő – Dávid királyon keresztül a Matthán fiához, Jákobhoz, aki „nemzé Józsefet, férjét Máriának, a kitől született Jézus”. Jézus azonban a legenda szerint nem József fia, hanem a Szűz Máriáé és a „Szent Léleké”, vagyis az istené. Mire való akkor a József családfája? Jézusnak Máriától, a szűztől való származása megfelelt számos római kori vallás istenére vonatkozó elképzelésnek, József útján a Dávid királyig visszavezetett családfa viszont a zsidók messiáshitének. Az ószövetségi



Sámuel II. könyvében pl. ez olvasható az Úr szájába adva: „Mikor pedig a te – (Dávidról van szó) – napjaid betelnek, és elaluszol a te atyáiddal, feltámasztom utánad a te magodat, mely ágyékodból származik, és megerősítem az ő királyságát: Az fog házat építeni az én nevemnek, és megerősítem az ő királyságának trónját mindörökké.” Vagyis a zsidó megváltó a jövendölés értelmében Dávid leszármazottja. József személye a zsidó jövendölésnek megfelelően apai ágon Dávid utódjává teszi a szűz istentől származó fiát. Ez a magyarázata az isteni és a földi apa egyidejű szerepeltetése közötti ellentétnek. Így alakul ki Jézus legendás személye, telve olyan hivatkozásokkal, utalásokkal, amelyek teljesen beleszőtték a kor vallásos nézetei közé. A két szamáron lovaglásról láttuk, hogy az Dionüzoszra való utalás. De megtalálható az Ószövetségben is: a messiás éppen így vonul be Jeruzsálembe Zakariás próféta idevonatkozó jövendölése szerint. Máté evangéliuma a következő szavakat adja Jézus szájába: „Ne gondoljátok, hogy jöttem a törvénynek vagy a prófétáknak eltörlésére. Nem jöttem hogy eltöröljem, hanem inkább hogy betöltsem.” S ezt a betöltést a szó szoros értelmében kell venni! A kereszténység az a vallás, amely egységbe olvasztva betöltötte mindazoknak a vallásoknak a helyét, amelyek a római birodalom első századaiban befolyást gyakoroltak a népek legkülönbözőbb elemeire. S ezzel újra visszakerültünk régi ismerősünkhöz, Mitrászhoz. Mitrász vallása is egyike volt a római birodalom első századaiban a legjobban elterjedt vallásoknak. Mitrászról azt tartották, hogy Tarzoszban született. A kereszténység Pál apostolt származtatja e városból. Mitrász a fény istene. S Pál apostolnak a korintuszbeliekhez írott második levelében Jézusról ez áll: „Mert az Isten, a ki szólt: setétségből világosság ragyogjon, ő gyújtott világosságot a mi szívünkben az Isten dicsősége ismeretének a Jézus Krisztus arcán való világoltatása végett.” Jézus magáról a János evangéliumában (8. 12.) így beszél: „Én vagyok a világ világossága!” Jézust a korai kereszténységben az igazság napja jelzővel is illették, ami megint csak Mitrászra utal. Mitrász a legenda szerint egy sziklabarlangban jött a világra, s mindig barlangok szolgáltak szentélyéül. Ő a „kőszikla istene”. S az újszövetségi szöveg, megint a tarzoszi Pál apostol szavaival (az első levél a



korintuszbeliekhez), milyen világosan utal Mitrászra: „És mindnyájan egy lelki italt ittak, mert ittak a lelki kősziklából, a mely követi vala őket: e kőszikla pedig a Krisztus volt.” (E szavaknál utalás található az Ószövetségre. A megjelölt hivatkozási hely meglepő. Mózes II. könyvében ez az a rész, amikor az Egyiptomból kivezetett nép víz nélkül bolyong a sivatagban. Ekkor Mózes botjával ráütve vizet fakaszt a kősziklából. Az a meglepő, hogy Pál apostol szerint a kőszikla azután követte útjukon a zsidókat a sivatagban.) Az isten, aki vizet fakaszt a kősziklából, mint tudjuk, Mitrász.






Mitrászra való utalásnak kell azt is tekinteni, hogy Máté evangéliuma szerint Jézus így szól Péterhez (Péter neve a görög kőszikla szóból ered) „te Péter vagy, és ezen a kősziklán építem fel az én anyaszentegyházamat”. Rómában volt a római birodalom Mitrász vallásának a központja, s ennek a főpapját atyának, „pápának” nevezték. Mitrász legendájának és misztériumának középpontjában a harc állott a bikával. A régi perzsa szent iratokból kitűnik, hogy a bika, amelyet Mitrász megöl, s amelyből a világ keletkezik, maga Mitrász. S így misztériumában az isten önmagát áldozza fel, mint ahogy Jézus is maga az isten („én az Atyában vagyok, és az Atya énbennem van”). Mitrászt báránnyal is szokták ábrázolni, s ez megint a napistenre utal, amely tavasszal a kos házában állt akkoriban, amikor a mezopotámiai napistenek misztériuma kialakult. A római birodalom első évszázadaira azonban a tavaszpont, a nap helye a tavaszi napéjegyenlőség idején a csillagképek közt egy házzal eltolódott. A kos helyébe a halak háza került. Nyilván ez is oka, hogy Jézus szimbóluma (képes kifejezése) a bárány (kos) mellett a hal is volt. A báránnyal és a jó pásztor alakjával viszont megint ott vagyunk a zsidó húsvétnál és a bárány-jézusnál. Mitrász misztériumához hozzátartozott a húsvéti áldozás is. S még a hetedik században is hiába próbálta az egyház elfojtani Jézus bárányként való ábrázolását, mint „pogány szokást”. S minthogy nem sikerült kiküszöbölnie, végül elismerte. A Mitrász hívek beavatása szentelt vízzel való keresztelés formájában ment végbe. Templomuk barlangokban volt, mint ahogy az első keresztényeké is a Róma városa alatti pinceüregekben, a katakombákban. Az az állítás, hogy a katakombákban rejtőzködniük kellett, nem felel meg a tényeknek! Ezeknek a föld alatti katakombáknak a falaira éppúgy képek voltak festve, mint a Mitrász barlangtemplomainak a falaira. Gyakran szerepelt a keresztény falfestményeken a sziklából vizet fakasztó Mózes képe, aki – mint láttuk – Mitrász volt. Legtöbbször a jó pásztort ábrázolták. A nyakában bárányt cipelő férfi azonban közismert alak volt már előbb Mitrászként, Hermészként, vagy mint egy görög napisten, Apollón megszemélyesítése. Születésekor Mitrászt is pásztorok imádták, mint ahogy Jézusról írja az Újszövetség.



Mitrász születésnapja december 25-ére esett, s így lett ez a nap karácsonyként Jézus születésnapja. Számos napisten történetében fontos ez a nap, minthogy ez a téli napforduló – kissé elszámított – időpontja. Sokan azt hiszik, hogy a vasárnap ünnepe a kereszténységben a zsidó szombatra vezethető vissza. Nem így van. A zsidó szombat (sabbat) a sumér sabbatu ünneppel áll kapcsolatban, s a hét hetedik napja volt régtől fogva. Baljós nap, amikor tilos volt minden vállalkozás. Nem a derűs munkaszünet, nem a pihenés, hanem a bénult félelem szülte ezt a napot. Hogy e napnak a babonás tilalom volt a lényege, jellemzi a Mózes IV. könyvében (15.32.) található történet egy „szombatrontó” férfiról, akit rajtacsíptek, amint fát szedegetett e napon, s ezért kivégezték. Az Újszövetségben számos hely található a szombat ellen. A vasárnap tehát nem a zsidó szombatra vezethető vissza, bár később ez is belejátszott, hanem eredetileg Mitrásznak szentelt nap volt. A vasárnap eleinte nem is volt munkaszüneti ünnep. A hivatalos papi álláspont szerint a vasárnap húsvét vasárnapjára, tehát Jézus feltámadására utal. A húsvétvasárnapi feltámadás viszont a napistenek misztériumainak legfőbb eseményére vonatkozik. Még a glória, az isteni dicsfény is Mitrász sugárkoszorújára mutat. (A királyok sugaras koronája is isteni kapcsolatukat hangsúlyozta a nappal.) Jézus képzelt alakja és az egész keresztény vallás azt a helyet töltötte be, amelyet számára a vallások addigi fejlődése kijelölt. A kereszténységben egymásba olvadtak mindazok a vallások, amelyek a római birodalom embereinek nézeteit, vágyait, reményeit fejezték ki. Jézus személye pedig Mitrász és az összes napistenek egybeolvadásából keletkezett. Mint ahogy voltaképp ő volt Barabbás is, az Újszövetség szerint halálra ítélt gonosztevő, aki persze nem gonosztevő volt, hanem „Bar Ábbász”, „az atya fia”, az istennek áldozott királyfi képviselője. Könyvünk a vasárnapról szól, s így a többi keresztény ünnepről nem beszélünk most, csak megemlítjük, hogy ezek az ünnepek a vasárnaphoz hasonlóan ősi ünnepekre vezetnek vissza. A karácsony, mint hallottuk, Mitrász születésnapja volt. De miért számított annak? A téli napfordulóval kezdődik el a nap sorsában a forduló. Amikor a világosság növekedni kezd, új remény születik: a megváltás ígérete, ez a karácsonyi örömünnep tartalma.



Január hatodika pedig, az a nap, amikor a Nílus-Oziriszt ünnepelték Egyiptomban, az „isteni megjelenés” napja. Erre a napra esik az evangéliumok szerint Jézus megkeresztelése, vízzel. Ezen a napon volt Dionüzosz ünnepe is, akit Egyiptomban Ozirisszel azonosítottak. Ozirisz január hatodiki ünnepén vizet merítettek a Nílusból, s azt tartották, hogy az idővel megédesedik. Dionüzoszról is hasonló nézetként az a hit járta, hogy a vizet átváltoztatja, mégpedig borrá. Véletlen-e, hogy január hatodikán ünnepük ma is a keresztény vallásban a kánai menyegző csodáját, amikor Jézus a vizet borrá változtatta? Mindez nem véletlen, hanem szintén annak a bizonyítéka, hogy a zsidó vallási szűkkörűség ellenfeleiből, a különböző istenek be- avatottaiból egy mindenkit átfogó, mindenkinek megváltást ígérő, a római birodalom egységét kifejező vallás keletkezett. A kereszténység magába olvasztotta mindazokat a vallásos nézeteket, ünnepeket, szertartásokat, amelyek elevenen éltek a római birodalom népei közt az első századokban.' Olyannyira magába olvasztotta, hogy ezek a régi vallási nézetek, szokások megmaradtak, de az eredeti isteneknek szinte teljesen nyomuk veszett. Hogyan lehet ezt megmagyarázni?
Pán halála
Láttuk, hogy miért éppen a kereszténység vált Jézus személyével a római birodalom legelterjedtebb vallásává. De hova tűntek a régi istenek? Tulajdonságaik, ünnepeik – mint láttuk – sokszor a legapróbb részletekig felszívódtak a kereszténység isteneibe, illetve azok ünnepeibe. Persze, mi e könyvben a vasárnap szemszögéből néztük mindezt. Alig beszéltünk a többi ünnepről és a szertartásokról. Arról pedig szó sem esett, miért és hogyan alakult, fejlődött tovább a keresztény vallás. Csak futtában érintettük azt a kérdést, hogy a feltámadó istenek sorsában mekkora szerepet játszott a nőisten, akinek különböző formái beleolvadtak Szűz Mária alakjába. Sok kérdés merülhet fel mind e problémákkal kapcsolatban. De korlátolt tárgya és terjedelme folytán könyvünk ezekre már nem ad feleletet. Arra a kérdésre azonban válaszolnunk kell, hogy hová tűntek a régi istenek. Hová lett Mitrász, Dionüzosz, Ozirisz vagy akár Pán, az Apollóval folytatott zenészi vetélkedés győztese?



Olyan kérdés ez, amely szinte magától ötlik az ember eszébe. Sokat foglalkoztatta a költőket, írókat is. Reviczky Gyula, a múlt század művelt és igen jelentős költője, akivel korán végzett a nyomorgó poétáknak régebben oly gyakori betegsége, a tüdőbaj, szép verset írt erről a kérdésről, a Pán halálát. E versnek az a tartalma, hogy egy görög hajósnak égi hangtól kapott utasításra hírül kell adnia: „A nagy Pán halott.” Pán a természet istenének számított, s egy időben versenytársa volt a római birodalomban a többi istent egybeolvasztó isteneknek. Reviczky versében a hajós
... midőn Palodeszt a hajó elérte: A part felé Kiáltja, mint a szózat rendelé: „Meghalt a nagy Pán! A nagy Pán halott!”
S egyszerre – ily csodát ugyan ki látott? Megindulnak fák, bokrok és kövek. Halk zokogás kél; elhaló sirámot Kínos nyöszörgés, jajgatás követ. Velőt rázó mély sóhajok keringnek, Sírás hangzik fel, csukló, szakgatott. De kétségb’esve túlzokogja mindet: „Meghalt a nagy Páni A nagy Pán halotti”
„Némán bever hétcsövű fuvolája, Amellyel nimfákat rémítgetett. A föld mátul rideg, zord, néma, árva; Nem élnek rajt a játszi istenek. A szatírok, szilvának és najádok – Minden bokorban istenség lakott Otthagytak fát, füvet, forrást, virágot... Meghalt a nagy Pán! A nagy Pán halott!
A természetből elszállott a lélek. Eztán a földön isten nem mulat. Nem lesznek többé gondtalap kedélyek; Jön a szívet fásító öntudat.



Egyhangúság, elmélkedés unalma ...”
A hajósok nem értik, miről van szó. Álmélkodva hallgatnak. De egy „titkos szózat” felvilágosítja őket:
„Pán és családja meghalt. Él az Isten; Nem fűben, fában, kőben, de a szívben... A szenvedők bírják eztán a földet... Ki szomorú nem volt, az mind pogány, Ő rendelé ezt így a Golgothán. Ő, aki jámbor, irgalmas, szelíd S elvette a világnak bűneit.”
S hogy semmi félreértés ne essen, a vers így ér véget:
És ím kelet felöl, ahol pirosra Leget, párát a hajnal fénye fest: Az ég alján, a földdel összefolyva Feltűnik a kereszt.
Nagyon szép vers. S mégsem sokra megyünk vele. Felfoghatnánk költői formának, meseszerű történetnek. A baj azonban más. Az a Pán, akiről Reviczky ír, a természet vidám és derűs istene, sosem élt azok vallásos képzeletében, akik hittek az istenben. Pán eredetileg pásztor-isten volt, kecskeszarvú, kecskepatájú. Gondviselője a nyájnak, barátja a pásztornak. De a katonák istene is volt, akiről az a hit járta, hogy ellenállhatatlan, szörnyű rettegést tud kelteni az ellenségben. S ez az isten nem halt meg! A „pánik” szóban, a „páni félelem” kifejezésben Pán isten emléke fennmaradt a nyelvben. S a keresztény vallásos művészetben az ördög kecskeszarvas, patás figurája, vad és mégis sokszor nevetséges alakja azt bizonyítja, hogy Pán éppúgy tovább él a sátán formájában, mint ahogy Dionüzosz is, akinek Pán a kíséretéhez tartozott, fennmaradt Jézus alakjában. Dionüzosz a napisten, a fény és világosság istene nem halt meg, amikor a kereszténység győzedelmeskedett. S nem halt meg Pán sem, csak a sátán alakját öltötte magára. A régi istenek, ellentétben Reviczky versével, nem haltak meg, csak átalakultak, s beleolvadtak az új istenhitbe. Dionüzosz alakját az a kor formálta ki, amely a napot még istenségnek, égi világosságnak, az ég csillagképei közt vándorló alaknak



látta, Pánt pedig a sötétségnek, az éjszakának, amely délben alszik sötét barlangjában, éjjel meg a hold után epekedik.
Mindaddig, amíg az embereknek homályos és zavaros képük van a világról, hajlamosak mindent az istenek és ördögök tevékenységével magyarázni. S az istenek eközben harcolhatnak egymással a vallásos képzelet szerint, átalakulhatnak egymásba, tulajdonságaik összefonódhatnak, de nem halnak meg. Miért tűnt el mégis Mitrász alakja? Hová lettek a régi istenek? A keresztény papok mindent elkövettek, hogy eltüntessék őket az emberek emlékezetéből, hiszen oly árulkodóan mutattak rá a keresztény ünnepek, szertartások eredetére. A papok összetörték a pogány bálványokat, tűzre vetették a régi irodalom nagy részét, csak annak kegyelmeztek, amely keresztény színben volt feltüntethető. Hány keresztény templomban áll Izisz szobra a kis Hórusszal, mint szűz Mária és a kisded Jézus! Izisz, Ozirisz neve azonban eltűnt a köztudatból.



Ettől azonban még nem enyésztek el. Csak amikor a tudomány ráirányította a maga józan tekintetét az emberiség múltjának kérdéseire, akkor jelentkezett az az erő, amely valóban véget vet az istenek hatalmának. A tudomány fokról fokra haladva tisztázza a valóság és a képzelet világának összefüggéseit. Megmutatja az istenek alakját fejlődésükben, összefüggéseikben. Nem sajnálja a fáradságot a legapróbb részletek felkutatásától sem. Így végül nemcsak hogy előkerülnek a múlt homályából a mesterségesen feledésbe taszított istenek, hanem beléjük is látunk, titkaik is napfényre jutnak. Látjuk, mit rejt a felszínük. Megértjük, milyen rugók mozgatják őket. Felidézzük alakjukat, de nem a művészet külsőségeket megragadó és érzelmet keltő eszközeivel, hanem a tudomány kutató módszereivel. S miközben megértjük, milyen erők hozták létre ezeket a képzelt alakokat, világossá lesznek előttünk az ember múltját alakító tényezők. S megértjük azt is, hogy milyen szerepe van a múltnak mai nézeteink, szokásaink, fogalmaink kialakításában.



N
BEFEJEZÉS
agy körutat tettünk. Hol is kezdtük el? Az volt a kérdés, miért is van vasárnap. Oly megszokottnak tűnt ez a hétről hétre ismétlődő munkaszüneti nap. S akkor elkezdtük bontogatni a szálakat, amelyek ennek az ünnepnek a szövedékét teszik. Szétágaztak ezek a szálak, s ahogy nyomon követtük őket, bele kellett merülnünk az emberiség messze múltjának, távoli tájak lakóinak a történetébe. Sajátos viszonyokkal és idegenszerű nézetekkel, szokásokkal ismerkedtünk meg. Távoli országok, többé-kevésbé feledésbe süllyedt népek, idegenszerű viszonyok: a legfurcsább az volt, hogy minden idegenségük ellenére számos esetben ismerős nézetekre, szokásokra leltünk bennük. Megértettük az ősi nézetek, szokások, ünnepek keletkezését, s ami még fontosabb, azt a tényt, hogy az ősi nézetek, fogalmak, szokások nem mindig enyésznek el a viszonyok változtával, hanem szívósan dacolnak az idővel, s ha módosulva is, fennmaradnak. A múlt itt él közöttünk, bennünk: fogalmainkban, nézeteinkben. Ezt tudomásul kell vennünk. S ez nem is olyan közömbös kérdés. A megszokott magától értetődőnek hat, s előítéletté válhat. Hogyan legyünk szabadok, hogyan váljunk előrelátóan sorsunk kovácsaivá, ha a múlt észrevétlen kötelékkel gúzsba köt? Ahhoz, hogy felhasználjuk a technika vívmányait, elfogulatlanul kell kutatnunk a természet törvényszerűségeit. Az új technika új viszonyokat követel, s ezért sokszor szembe kell fordulnunk a régi formákkal. Az emberiség felemelkedése világos ítéletet, tiszta fejet kíván tőlünk. Hadd idézzem itt a XVI. század fordulóján élt nagy angol gondolkodó, Francis Bacon (ejtsd: Franszisz Békn) szavait: „Mert egyedül a mesterségek és tudományok adnak hatalmat az ember kezébe a valóság fölött. A természetnek ugyanis csak az parancsolhat, aki engedelmeskedik neki.”



Meg kell értenünk a természet és a társadalom törvényszerűségeit, hogy felhasználhassuk, hasznunkra fordíthassuk azokat. Soha nem volt még az emberiség ilyen ismeretek, lehetőségek birtokában, de ahhoz, hogy ne kárunkra, hanem előnyünkre váljon a tudomány és a technika fejlődése, tisztán kell látnunk, s nem szabad, hogy a tekintetünket a múlt fogalmai elfátyolozzák. Nézeteink, szokásaink nemegyszer ősi viszonyok maradványai, s gyakran megzavarják tisztánlátásunkat. Ez a könyv kis ízelítőt adott arról, hogyan hatol be a tudomány a nézetek, szokások keletkezésének kérdésébe. Erre tanít a vasárnap eredetének és történetének a kutatása. íme, mennyi izgalmas részletet rejteget, még tanulsághoz is vezet, ha teljes komolysággal akarunk válaszolni egy-egy kérdésre. A vasárnap eredetének kérdése is milyen messze sodort bennünket. Kérdés kérdést szült. Csak győzzünk válaszolni. Mennyivel egyszerűbb lett volna e sok kérdésre annyit felelni mindössze: „csak”.



KÉPEK JEGYZÉKE
Mitrász, a bikaölő. Fején a frig sapka, i. sz. II. század (Róma Vatikán) 9
Mitridátész arcképe, korabeli pénzen (Propyläen Weltgeschichte 1931. II. kötet.340 old.) 14
Egyiptomi napisten a bárkájában. Kezében az élet kereszt alakú kulcsa (Haas H.: Bilderatlas zűr Religionsgeschichte. Ägyptische Religion. Leipzig. 1924. Deichertsche Verlagsbuchhandlung) 36
A találmányok szükségszerű keletkezése. A bumeráng (hajítóbot). Balról jobbra az első egyiptomi, i. e. 2200; a következő kettő korunkbeli ausztráliai; a továbbiak korunkbeliek a Nílus felső folyásának vidékéről, Kongóból, Indiából; az utolsó észak-amerikai indián (Kaj Birket-Smith: Geschichte der Kultur. Zürich. Orell Füssli Verlag. 1946) 41
Ősi kocsikerék Ur városából, i. e. 3000 (Philadelphia, University Museum) 46
Áldozatot fogadó napisten Babilonból. Előtte istenségének jelvénye, a napkerék a kereszttel. I. e. 870 (London, British Museum) 70
Szakállas bikafej Ur városából. Mezopotámia, i. e. 2800 (Philadelphia, University Museum) 81
Európa elrablása. Zeusz görög isten bikaalakban. I. e. VI. század. Selinus (Szicília) (Palermo, Nemzeti Múzeum) 90
„Bábel tornya”, a babiloni csillagvizsgáló templom, E. Unger rekonstrukciója szerint (Propylaen Weltgeschichte. 1931. I. kötet, 541. old.) 96
Ur királya áldozatot mutat be a város istenének (ülő alak), akitől parancsot kap templom építésére. I. e. 2300 (Philadelphia, University Museum) 100
Marduk harca Tiamattal. Mezopotámia, i. e. IX. század (London, British Museum) 109
Gudea, Lagas királya, i. e. 2500 (Párizsi Louvre) 112
Ozirisz testéből növények sarjadnak (Champollion: Monuments de l’Egypte 90.) 115
Római naptárkő. Középen az állatöv házai. A lyukakba pálcikákat dugtak, s így jelölték az időt (Egyetemes és hazai történelem. Az ókor története. 295. old.) 117
Kürosz ábrázolása az ókori Perzsiában. Inkább isten, mint földi király képe (Pasargadaea, Ókori Lexikon) 121
Ahura-Mazda, a perzsa birodalom uralkodói által gyakran feltüntetett alak 125
Apollón. I. e. 455 (Katane) (Berlin, Staatliche Münzsammlung) 132
Pán. Pantikapaion, i. e. 350 (Berlin, Staatliches Münzkabinett) 133
Bronzmécses Silenos alakjával a szamáron. Római lelet a Bakonyból (Kovrig Ilona: Pannónia. Officina. Bp. 1939) 135



Fríg „szabadságsapka” a római szabadságharcosok által az i. e. I. század második felében veretett pénz hátán 136
A perzsa birodalom terjeszkedése 138
Neit istennő Szaiszból. I. e. 300 (Berlin) 144
Thot, a páviánisten, az írás istene, előtte egy írnok (Berlin, Állami Múzeum) 145
Básztet istennő (Berlin) 149
A sakálfejű Anubisz, a halál istene, kezében az élet keresztjével, bevezeti a halottat Ozirisz, az Úr színe elé. I. e. XIII. század (London, British Museum) 150
Az istenek itt ibiszfejű írnoka, Thot feljegyzi, mit mutat a mérleg, amelynek egyik serpenyőjébe a jótettek, másikba a gonosztettek kerülnek. Ha többnek mutatkozik a rossz, a krokodilusfejű, oroszlántestű, vízilófarú szörny, a „halottevő” elnyeli a lelket. I. e. XIII. század (London, British Museum) 163
Ozirisz isten, az alvilág ura, a fáraó viseletében és felségjelvényeivel. I. e. XIII. század (London, British Museum) 154
Egyiptomi isten az i. e. második évezredből. Kezében pásztorbot és kereszt (Párizs Bibliothèque National) 156
A vallásos jelvények, nézetek, szokások sokáig élnek ... Split-Makarska püspöke, Dr. Quirinus Clemens Bonefacic egy XVIII. századbeli püspök pásztorbotjával és a kereszttel (Malina: Orbis Catholicus. Atlantis-Verlag. Berlin. 1930) 168
Ábrahám feláldozza Izsákot. A Monte S. Angelo melletti S. Michele templom bronzkapujának részlete. I. sz. XI. század 169
Asszír kapuvédelmező szellem, szárnyas bika. I. e. IX. század (Párizs, Louvre) 177
Gilgámes egy oroszlánt visz a hóna alatt. Khorszabad, i. e. VIII. század (Párizs, Louvre) 187
Hermész, karján egy megmentett gyermekkel. I. e. 350 (Berlin, Staatliches Münzkabinett) 190
Az i. e. I. századból származó glóriás (sugárkoszorús) istenalak. Felirata szerint egyszerre négy isten: Apollo, Mitrász, Héliosz, Hermész. Nemrud-dagh. (Humann – Puchstein: Reisen in Kleinasien und Nordsyrien. Atlas 1890. XXXVIII. tábla) 201
Adonisz istent anyja, Aphrodité egy kosárban az alvilág istennőjére bízza, aki nem akarja visszaadni. Zeusz isten ítélete szerint Adonisz fél évet a föld felett, felet a föld alatt tölt (Taranto, Nemzeti Múzeum) 204
Koré, Déméter lánya, aki az év egy részét az alvilágban tölti, a növényzet megszemélyesítője. I. e. 310. Szirakuza (Berlin. Staatliches Münzkabinett) 212
Déméter, a földanya, a fájdalmas anya. I. e. 345 (Berlin, Staatliches Münzkabinett) 213
Korének, a feltámadó növényzetnek, Déméter gyermekének ábrázolt Arethusa félistennő. I. e. 410. Szirakuza (Berlin, Kaiser Friedrich Museum) 214
Isztár a gyermekkel. Mezopotámia i. e. 600 (Berlin, Staatliches Museum) 215
Izisz a gyermek Horusszal. Egyiptom i. e. 550 (Berlin) 216



Izisz és a gyermek Harpokrátész görög–római felfogásban (Berlin, Ägyptisches Museum) 217
Dürer A.: Madonna a holdsarlón. 1511 219
A föld helyzete a nap körüli, évi keringése közben. Az északdéli tengelyt jeleztük 222
Heráklész a szarvassal. Vesd össze Mitrász bikaölő ábrázolásával (Ravenna, Nemzeti Múzeum) 223
A római birodalomban sok isten hite terjedt el. Itt együtt szerepel az egyiptomi Szárápisz (Ozirisz és Ápisz egybeolvadásából keletkezett), Szeléné a holdszarvakkal, s a glóriás napisten, Héliosz. Heddernheim (Wiesbaden, Landesmuseum nassauischer Altertümer) 232
Krisztus mint bárány a paradicsom folyói felett, két oldalán Péter és Pál apostol. Ravennai szarkofágon, i. sz. V. század 245 Dionüzosz. I. e. 520. Naxos (Berlin, Staatüche Münzsammlung) 233
Dionüzosz a hajón. A szőlő az isten jelképe. I. e. 540. (München, Alté Pinakothek) 234
Egyiptomi fogantyús kereszt, az élet jelképe 237
Kopt (egyiptomi keresztény) síremlék. A kereszt jele a halott szobra felett teljesen megfelel még a régi egyiptomi jelnek 237
Lukács evangélista, felette jelképe, a bika. Fuldai Evangélium. IX. század (H. Schwarzenski: Vorgotische Miniatűrén. 1931. Karl Robert Langewiesche Verlag. Königstein & Leipzig) 240
Pán szarvval és patával. Fuvolaleckét ad (Nápoly, Nemzeti Múzeum) 247



ÁKOS KÁROLY
VASÁRNAP
ISTENEK NYOMÁBAN
Ez a könyv a legmegszokottabb ünnep, a vasárnap eredetét kutatja. Mégpedig nem a megszokott módon, mint nevek, számok, fárasztó adatok tárháza, hanem megelevenedve, hol derűs, hol furcsa, hol félelmetes valóságban. S ahogy időben visszafelé követi, mi rejtőzik a vasárnap ünnepe mögött, kiderül, hogy a megszokott válaszok nem a valóságot nyújtják. Kevesen tudják, hogy a vasárnap eredetileg a római birodalomban Mitrász isten ünnepe volt. A szerző nyomába szegődik Mitrász alakjának, mely elvezet a több ezer évvel ezelőtt élt emberek világába. Itt megismerkedünk az ősközösség, majd a rabszolgatársadalom viszonyaival, feltárul előttünk a perzsák, babiloniak, egyiptomiak, görögök és a rómaiak élete, vallási képzeteik sokrétűsége, isteneik közös vonásai, s az a világkép, melyet a zsidó vallás és a kereszténység alakított ki. Végül megtudjuk, a legfőbb keresztény ünnepek honnan eredtek, hogyan keletkeztek. A szerző szórakoztatva vezet el a megszokott jelenségek, szokások hátterében levő valósághoz, az élet legizgalmasabb titkához.