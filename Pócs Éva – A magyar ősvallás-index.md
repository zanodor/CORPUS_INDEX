---
master_file: "[[@PocsEvaMagyarb]]"
---
# Index for Pócs Éva – A magyar ősvallás.pdf

1
MAGYAR ŐSVALLÁS
Pócs Éva
1. BEVEZETŐ
A közelmúlt magyar néprajzi kutatásában ősvallásnak a magyarságnak a honfoglalás, illetve a
kereszténység felvétele előtti vallását nevezték. Bár e fogalom pontos meghatározásával
kapcsolatban számos nehézség merült fel (VOIGT: 1997), ezt az egyszerűsített értelmezést
követjük jelen szócikkünkben is. A honfoglaló magyarság etnikailag nem volt homogén, így
tehát vallása, mitológiája sem lehetett egységes, emellett a magyarság története folyamán
vallása is sokat változott; a népmozgások, társadalmi, gazdasági változások, nyelvi, vallási,
kulturális kölcsönhatások kereszttüzében az ősmagyar, illetve előmagyar kor századai alatt is;
nem létezett térben-időben homogén „ősvallás”.
A magyar kutatást a 18. században kezdődő mitológiarekonstrukciós törekvésektől
kezdve, amelyeknek csúcsát Ipolyi Arnold 1854-ben megjelent Magyar mythologiája
jelentette (lásd még DIÓSZEGI: 1971; VOIGT: 1978), a legújabb korig folyamatosan
foglalkoztatta az ősvallás, illetve a honfoglalás kori vallás rekonstrukciója vagy legalábbis a
„keleti eredetű” vallási jelenségek fellelésének a szándéka (KÁLMÁNY: 1885; SEBESTYÉN:
1900; RÓHEIM: 1925; SOLYMOSSY: 1922, 1927, 1929, 1937 stb.; DIÓSZEGI: 1952, 1953, 1958,
1960 stb.; VARGYAS: 1947, 1963, 1977 stb.; HOPPÁL: 1975; 1984; DÖMÖTÖR: 1982; PÓCS:
1993, 2002a, 2009a). Mégis, a korabeli írott források majdnem teljes hiányában viszonylag
kevés a megfogható eredmény. (Lásd az ősvallás kutatástörténetnek összefoglaló értékelését:
VOIGT: 1997–1998.) Noha számos tanulmányt szenteltek kutatóink a forrásértelmezés
problematikájának, a forráshiány okozta dilemmáknak (milyen kritériumok alapján lehet a
szövegfolklór, zenefolklór vagy a díszítőművészet fennmaradt motívumaiból vagy a történeti
forrásokból vallási jelenségekre következtetni, és így tovább; lásd például VARGYAS: 1947;
VOIGT: 1991, 2000), az ősvallási jelenségek rekonstruálásával kapcsolatos módszertani
problémákra itt nem térhetünk ki, mégpedig azért sem, mert ma sincs a kezünkben a
megnyugtató megoldások kulcsa. Elég itt annyit leszögeznünk, hogy az ősvallás teljes
rendszere nem, legfeljebb egyes elemei rekonstruálhatók. A fennmaradt, illetve
kikövetkeztethető elemek súlya, érvényességi köre, a közösségek életében betöltött funkciója
kevéssé határozható meg; nem látjuk az adatok összefüggéseit egymással, és nem tudjuk, mi
hiányzik a rendszerből.



2
A finnugor és ugor, valamint az ősmagyar kori állapotokra esetlegesen a magyar
néphit korunkig megőrzött adataiból és a hiedelmek terminológiájából tudunk
visszakövetkeztetni, de írott emlékek híján minden következtetés bizonytalan és feltételes.
Segítségünkre lehet az összehasonlítás mindazon népek mitológiájával és hiedelmeivel,
amelyekkel a magyarság tartós kultrális kapcsolatban volt (mint ezt Diószegi Vilmos
részletesen kifejtette 1954-es, a honfoglaló magyarság vallásának rekonstruálásával
kapcsolatos módszertani cikkében), noha természetesen figyelembe kell vennünk, hogy
minden nép vallása állandó változásoknak van kitéve. A magyarság obi-ugor népektől való
különválása után végbement gazdasági-társadalmi változások következtében bizonyára
csökkent a vallásban is a finnugor, illetve ugor hagyaték szerepe. A délorosz sztyeppén a
legjelentősebb a különböző török népek sorozatos hatása volt, elsősorban a 7–9. századi
bolgár-török kapcsolatok. Fontos volt a 2–9. századi iráni befolyás, és számolni kell 9. század
előtti keleti szláv hatásokkal is.
A magyarság vallásáról valamelyes bizonyossággal csak az előmagyar korra nézve
beszélhetünk, a magyar őstörténet ismert tényeinek fényében, a honfoglalás korának régészeti
emlékei, valamint a hősköltészet és mitológia krónikákban őrzött nyomai, Árpád kori hely- és
személynevek, valamint külföldi történetírók magyarokról feljegyzett adatai, esetenként
népzenei anyag alapján. Mindezekből megállapítható, hogy a honfoglaló, illetve a közvetlenül
honfoglalás előtti magyarság a sztyeppei nagyállattartókra jellemző kulturális jegyekkel
rendelkezett. Az idegenek által türköknek nevezett magyarok a Kazár Kaganátus kötelékében
törökös szervezésű néppé váltak. A türk–kazár típusú kettős fejedelemség fogta össze a
magyarság törzsi szervezetét is. A vallási élet feltehetően szervezettebb lett, sok tekintetben a
Kazár Birodalom személyi függőségre épülő államvallásának vonásait viselte. Innen
származnak a törökös fejedelmi genealógiák, az égi eredetűnek tartott uralkodó eszméje, az
Árpád-dinasztia eredetmítoszában (turulmonda) leírt nász a kozmikus ragadozó madárral. A
szellemi kultúra törökös jellege bizonyára kiterjedt a vallás tartalmi elemeire is.
A fejlett vallási életre török eredetű szavak (bocsát, tor, gyász) mellett ismeretlen
eredetű (de honfoglalás előtti) szavak sora (imád, id = ’szent’, boldog, üdv, böjt, vétkezik)
vall; ez utóbbi terminológia részben – már a kereszténység felvétele előtt is – rendelkezhetett
keresztény konnotációval is. Áldozatról tudunk, de áldozópapokról nincs adatunk; a
sámánizmus léte feltehető, de jellege, a közösségek életében betöltött szerepe, vallási
funkciója és súlya felderíthetetlen. A szervezett vallás és kultusza mellett számolnunk kell a
köznép világfelfogásának, hiedelmeinek laikus nézeteivel, a mindennapi mágia rítusainak
gyakorlatával is – ennek egyes vonatkozásaira sok közvetett bizonyíték áll rendelkezésünkre.



3
A domináns törökös réteg mellett és alatt bizonyára éltek a mitológia, hiedelmek, rítusok ugor
hagyományai is, de nem tudjuk, hogy pontosan miképpen rétegződtek, milyen rendszerben
éltek egymás mellett a különböző korú elemek.
Mindemellett hangsúlyoznunk kell, hogy a 9. századi magyarság vallása a délorosz
sztyeppén, mint Mesterházy Károly írja, „...a világvallások hatókörében alakult, változott, új
elemekkel gazdagodott”; joggal tekinthetjük tehát az „ősvallást” – legalábbis 9. századi
állapotában – szinkretikus, többgyökerű vallási rendszernek. A Kazár Kaganátus kötelékeiben
– úgy látszik – vallási tolerancia uralkodott, szabadon áramlottak a különböző tanok. Az itt
élő, etnikailag-nyelvileg is vegyes népesség vallása nem volt mentes a kazár uralkodó rétegek
által kultivált zsidó vallás egyes elemeitől, a Kazár Birodalomban szintén jelen lévő iszlám
hatásoktól, továbbá a perzsa mazdaizmus, illetve zoroasztrizmus befolyásától sem. Egy
bizánci pap missziós tevékenysége révén eleink egyes csoportjai a Kazár Birodalomban a
kereszténységet is megismerhették.
E változatos kulturális hatásokat a honfoglalást megelőző kilenc évszázad folyamán
nyelvünkbe került török, iráni és szláv jövevényszavak mellett elsősorban régészeti leletek,
illetve díszítőművészeti ábrázolások jelzik: az iráni–alán, Szászánida-stílusú
tarsolylemezeken, övcsatokon, hajfonatdíszítő korongokon, csüngőkön, csészén,
karmarkolaton. Jellegzetesek a tarsolylemezek és hajkorongok etnikumhoz, valláshoz nem
köthető, illetve korabeli keresztény és pogány párhuzamokkal egyaránt rendelkező
„multikulturális”, állatos életfa-ábrázolásai. Megjelennek ugyane tárgyakon keresztény
jelképek is: ilyen az Etelközben készült híres bezdédi tarsolylemez életfás keresztje, a 940-től
a női és gyermeksírokban fellelhető bizánci keresztek vagy a bizánci keresztény jellegű,
ómega-díszű csatok. De nyomait találták régészeink Mithrasz perzsa fényisten kultuszának
(úgy vélik, hogy a honfoglaló vezérek sírjában talált hét nyílcsúcs a másvilág hét rétegét,
ezzel együtt a Mithrasz-kultusz hét beavatási fokozatát jelenti), valamint zoroasztriánus
temetkezési rítusnak is (a nyírtasi temető osszáriuma), sőt zoraoasztrikus színezetű, de talán
keresztény, „aggastyán” Atyaisten-ábrázolásnak a 9. századi szubboticai magyar temető egy
övcsatján (Kijevtől 250 kilométerre), és így tovább. E sokirányú kulturális hatásokra
következtethetünk honfoglalás kori temetőink keresztény, zsidó és mohamedán jellegű
amulettleleteiből is. (LIGETI: 1943; GOMBOCZ: 1960; BARTHA: 1973; BARTHA – CZEGLÉDY
RÓNA-TAS: 1977; FODOR: 1977, 1994; 2003; BÁLINT: 1994; MESTERHÁZY: 1994.)
Ami szűkebb témánkat, a lélekképzeteket és a feltételezett, kereszténység előtti isten
és szellemvilágot, valamint a velük kapcsolatos rítusokat (áldozatok, sámánizmus, látók,
nézők, halottidézés stb.) illeti, nem adhatunk koherens leírást róluk; az istenek és szellemek



4
világának is legfeljebb csak egyes elemeit határozhatjuk meg. Ehhez a legbiztosabb
nyelvészeti, illetve régészeti bizonyítékok mellett a magyar néphit, népi vallás számos
középkori, újkori mozzanatát, valamint a magyarság valamikori és mai rokonainak,
szomszédainak immár keresztény vallásba integrálódott (vagy eleve abba tartozó) nézeteit,
rítusait, hiedelmeit is fel kell használnunk. Ez a tény minden következtetésünket
megkérdőjelezi, hiszen korántsem minden jelenség „ősvallási”, amely nem része a hivatalos
kereszténységnek. A csak későbbi momentumokból visszakövetkeztetett vallási jelenségek,
hiedelmek halmazában helyet kapnak korabeli nem hivatalos keresztény és régebbi hivatalos
keresztény elemek ugyanúgy, mint a kereszténység előtti „pogány”, valamint későbbi belső
keletkezésű nézetek. Mindezeken kívül számolni kell egy keresztény közvetítéssel kapott,
más népek pogány hagyományaiból származó réteggel. E vonatkozásban elsősorban a bizánci
kereszténység korai hatásaira kell gondolnunk, amelyek főleg a keresztény naptári ünnepek
(például karácsony, Szent Iván-nap, Szent György-nap, pünkösd) laikus/népi ünneplésének
mozzanataiban és bizonyos ünnepi rítusokban (például regölés, lucázás), nemkülönben az
ezekkel kapcsolatba hozható szellemvilággal (esetlegesen akár pogány szláv vagy görög
római istenvilággal) kapcsolatban érhetők tetten. (Az ünnepi rítusok kapcsán valószínűleg
még távolabbi ókori keleti „nyomelemeket” is közvetített a bizánci kereszténység.)
Egy írásos emlékekkel alig rendelkező kultúrában nehéz meghúzni a határt a
kereszténység előtti pogány és a későbbi keletkezésű, az „ősvallás” feltételezett korában még
nem létező kereszténység melletti pogány között. Más szóval: nem láthatjuk világosan a nem
hivatalos keresztény elemek „keletkezésének” idejét, csak bizonyos valószínűséggel
következtethetünk vissza egy-egy vallási tény, hiedelem kapcsán arra, hogy vajon az ősvallás
vagy a korai kereszténység része volt-e, illetve hogy a keresztény vallás hivatalos vagy nem
hivatalos helyi/népi megvalósulásainak körébe tartozott-e. Jellemző e vonatkozásban a néphit
elvileg ősvallási elemeket őrző jelenségeinek szoros összefonódottsága a kereszténységgel.
Nemigen maradt fenn tisztán kereszténység előtti „pogány eleme” az ősvallásnak: ennek
minden tényét a keresztény mitológiai alakjaiból, szellemvilágából, túlvilágra vonatkozó
nézeteiből vagy az istenítélet, divináció, mágia, látomások sok nem keresztény mozzanattal is
rendelkező, de alapvetően keresztény (vagy azzá vált) eszméiből és rítusaiból kell
megfejtenünk. A valamikori pogány istenvilág, valamint a „pozitív” szellemvilág a
kereszténységbe integrálódott. A „negatív” szellemvilágnak talán van valamelyes „tisztán”
megmaradt néphitbeli hagyatéka, bár az emberi közösségeket támadó démonok a keresztény
sátán alakjával is szoros kölcsönviszonyba kerültek (ha nem is annyira a „hivatalos” vallás
szintjén, mint a népi nézetekben).



5
A feltételezett ősvallás legrégiesebb elemeinek (köztük természetszerűleg éppen a
lélekképzeteknek) egy része sok nép vallásában, mitológiájában fellelhető általános vonás
és e vonások egy része a keresztény eszme- és rítusrendszerben is fellelhető. Ezekben az
esetekben egy-egy vallási nézet vagy rítus általános mivoltából következtethetünk arra, hogy
az az ősmagyarság világképének, rituális gyakorlatának is nagy valószínűséggel része volt, de
ezek az általános vonások nem tekinthetők a magyar ősvallás egyéni jellegzetességének, arra
és csak arra jellemző sajátságának.
Az alábbiakban mindeme kritériumok figyelembevételével vizsgáljuk a magyar
ősvallás egyes témánkba vágó mozzanatait.
2. KOZMOGÓNIA, ISTEN- ÉS SZELLEMVILÁG
2.1. Kozmogónia
A magyar ősvallásnak része volt valószínűleg az Ég (istenek lakhelye) – Föld (emberek
lakhelye) kettősség nézete, amely a legarchaikusabb – egyetemes – elképzelés a
világmindenség szerkezetére nézve. Emellett feltételezhető – de nem bizonyítható – a magyar
ősvallásban az ég-föld-alvilág hármasságának – szintén egyetemes – elképzelése is: az alvilág
a mennynek, az istenek lakhelyének éjszakai, sötét, hideg, halotti mása, az ég és alsó világ
esetleg több (3, 7, 9 vagy 12 réteg merültek fel mint lehetőségek, többnyire kései
folklóradatok analógiái alapján). (VARGYAS: 1963; DIÓSZEGI: 1967; HOPPÁL: 1975.) Az
alvilág a halottak, démonok lakóhelye, amelyet kígyók, békák, hüllők, vízi sárkányok
népesítenek be. Egy ilyen alvilág-elképzelésre a középkori s kora újkori magyar
pokollátomások leírásaiból és altaji hősénekek rokon motívumaiból következtettek; eszerint
ez a magyar nép világképének török eredetű rétegébe tartoznék. Nehéz azonban határozottan
állást foglalni e kérdésben, mivel az európai keresztény purgatórium- és pokolvízióknak is
léteznek hasonló motívumai. A lapos föld és a rá búraszerűen boruló szilárd égbolt
elképzelése is egyetemes, és így egyúttal talán „ősvallási” kozmogóniai hagyomány; a kőég,
illetve mennykövek hiedelmei azonban inkább egyes indoeurópai mitológiák, mintsem a
magyar mitológia hagyatékának minősíthető.
A háromszintű világmindenség velejárója a Föld közepének az elképzelése. Ez sok
helyen – például némely észak- és közép-ázsiai vadász- és pásztornép sámánisztikus
világképében – együtt jár a (jurta sátorkarójával azonosított) középtengely-elképzeléssel. Sok
helyen világfa testesíti meg a középtengelyt, amelynek a koronája az égbe, gyökere az
alvilágba nyúlik – ennek révén átjárhatók a háromosztatú világ egyes rétegei. Ez magyarázza



6
a világfának az eurázsiai sámánizmusban betöltött szerepét (a sámánnak ugyanis e világ és a
túlvilág között kell közlekednie). (HOPPÁL: 1975.) A világfa igen elterjedt kozmogonikus
elképzelés, az obi-ugor és közép-ázsiai mitológiákban valószínűleg iráni eredetű, és
feltételezhető az ősmagyarság világképében is, de semmiféle korabeli nyelvészeti vagy
régészeti bizonyítékunk nincs e képzet meglétére. A honfoglalás kori tarsolylemezek
életfamotívumai – mint „multikulturális” díszítőelemek – kevéssé engedik meg a több
kutatónk által hangoztatott ősvallási következtetést a sámánrítusok világfájával kapcsolatban.
A három ismert újkori – nagy-sárréti szarutégelyekről lerajzolt – magyar világfa-ábrázolás
hitelessége kétséges; az idesorolt mesei motívumok (vö. Égig érő fa: AaTh 478; SOLYMOSSY:
1929, 1937) pedig Európa több pontján rendelkeznek párhuzamokkal. Diószegi Vilmos
(1969) az uráli korból fennmaradt képzetnek vélte a világfának azt a magyar néphitből nem
adatolható, csak kikövetkeztetett típusát, amelynek koronáján a nap és a hold foglal helyet.
Ezt a nézetet is kritikusan kell szemlélnünk annak fényében, hogy az égig érő fa a nappal és a
holddal az ágai között a kelet-európai népköltészet keresztény köszöntőénekeinek – koledák,
kolindák – is visszatérő kozmikus képzete, amely az égitestrablás, illetve napfogyatkozás
motívumaihoz is kapcsolódik; az alvilági szörnyek által minden évben ismételten elpusztított
világfa is, amely Krisztus születésének ünnepén mindegyre megújul, a Balkán több népénél
elterjedt folklórmotívum.
Ami az égitesteket illeti, némely kutató ősmagyar nap- és holdkultuszt (sőt nap- és
holdistenségeket) tételezett fel (először KÁLMÁNY: 1887), bizonyos, a nap köszöntésével, a
hold köszöntésével kapcsolatos hiedelmek, illetve bizonyos szent alkalmakkor látomásokban
a napban látható Szentlélek vagy Szűz Mária alakjával kapcsolatban – mindezeknek azonban
európai keresztény párhuzamaik vannak, és semmilyen adat nem bizonyítja ősmagyar
mivoltukat. A gyimesi csángók bizonyos dajkanyelvi fordulatai holdban lakó Szűz Máriát
említenek, akit e nyelvi kontextusban Babba Máriának neveznek. Ennek alapján kísérelték
meg laikus kutatók Szűz Mária tiszteletében egy ősvallási istenanyakultusz nyomait
felfedezni; e nézetet azonban – már csak a holddal kapcsolatba hozott nőalakok balkáni
párhuzamai okán is – szigorúan meg kell cáfolnunk.
Keresték a magyarság hiedelmeiben is a több uráli nép hagyományaiban fennmaradt
dualisztikus kozmikus mitológia nyomait. Ugor nyelvrokonaink világképére – kettős
társadalmi struktúrájuknak megfelelően – egy dichotomikus szimbolikus osztályozórendszer
jellemző: a világmindenséget leíró oppozíciósorban a „főtthús-evő” Por nemzetség földi
világa áll szemben a „nyershús-evő” Mosz nemzetség „égi vadász” népével. Ennek a
kozmikus mitológiának része a Tejút mint Madaras út elképzelése és az obi-ugor



7
rokonainknál fennmaradt totemisztikus Jávorcsillag-mítosz. (HOPPÁL: 1977.) E képzetek
magyar megfelelőiről nem tudunk, de ősmagyar kori meglétük nem kizárt. A csillagképek
kozmológiáját illetően Erdődy János kutatásai (1970) alapján két magyar terminus látszik
honfoglalás előtti hagyománynak: a Tejút Szalmásút elnevezése (és a szekérről lehulló szalma
mondája) török hatásra vall, a Pleiades (Fiastyúk) csillagkép Szita-csillag (és egyéb, rostával,
szitával kapcsolatos) neve pedig valószínűleg azokkal az általános eurázsiai hagyományokkal
függ össze, amelyek szerint e „rosta” lyukain átszűrődik az égbolt fényessége.
2.2. Istenvilág
A kereszténység előtti istenvilágról igen keveset tudunk, akár az előmagyar kor, akár régebbi
korok vonatkozásában. Adatok híján, pusztán a nyelvrokonok párhuzamai alapján
valószínűsíthető, hogy az ősmagyarság valamikori mitológiája is rendelkezett talán a
manysikéhoz hasonló hierarchikus szellem- és istenvilággal; a csúcson egy főistennel
(égistennel), az alacsonyabb rendű istenek közt egy demiurgoszszerepet is betöltő lénnyel.
Kérdés, hogy az előmagyar korban élt-e még a beléjük vetett hit. Az isten (feltehetően iráni),
valamint az ördög (ismeretlen eredetű, honfoglalás előtti, nem keresztény) terminusok mögött
talán egy török vagy iráni eredetű főisten-démon, netán egy főisten és teremtésben részt vevő
demiurgosz párosa rejlik. Ehhez a pároshoz igen ősi, Észak-Eurázsiában, Közép-Ázsiában és
Észak-Amerikában egyaránt elterjedt teremtésmítosz is kapcsolódik: a világ kettős teremtése
(istenség és demiurgosz által) a vízből „búvárként” felhozott homokból. A Vargyas Lajos
(1977), majd legújabban Nagy Ilona által is kutatott (1979) mítosz része lehetett a magyar
ősvallásnak is, annak ugor kori hagyatékaként, de a török népeknél is tudunk közeli
párhuzamairól (a Balkánon pedig az iráni gyökerű bogumilizmus tartotta életben a
középkoron át az újkorig). A világ Isten és ördög általi kettős teremtéséről szóló mondák a
bukovinai és moldvai magyarságnál a 20. századig ismertek voltak: Isten a tenger fenekéről
felhozott homokból teremti a világot, amelyért az ördögöt küldi le. A Föld vízből való
teremtésének archaikus elképzelésével kapcsolatos az a szintén ősi, de még az újkori magyar
néphitből is ismert nézet, hogy a Föld vízen áll, és víziállatok: hal, cethal, teknősbéka tartják;
más nézetek szerint bika, ökör, bivaly (a szarvai közt). Ez valószínűleg közös eurázsiai
amerikai, archaikus kultúraelem, és mint ilyen, része lehetett az ősvallás kozmogonikus
hagyományainak is, Vargyas Lajos kutatásai (1977, 1978) szerint iszlám hatásra.
Egy 20. században felfedezett forrás – al-Bakri 11. századi spanyolországi arab
kézirata – alapján a honfoglalás korában feltételezhető a magyarság vallásában is a török/iráni
hatásoknak köszönhető, zsidó/keresztény befolyásoktól sem mentes tengrizmus: az égisten



8
kultuszán alapuló egyistenhit (az ég török tengri nevéből). A forrás szerint a magyarok
(ugyanúgy, mint a kazárok és ujgurok) istene az ég ura, az egyetlen mindenható isten, akinek
égő ételáldozatot mutatnak be (részben a halottakért is). E török népek nomád-félnomád
államformációiban az égistentől származott az uralkodó (kagán), az isten földi helytartója és
egyúttal a legfőbb vallási funkcionárius, aki az áldozatokat bemutatta. (RÓNA-TAS: 1987;
MESTERHÁZY: 1992.) Ez utóbbi tények ősmagyar vonatkozásairól nem tudunk (arra sincs
bizonyítékunk, hogy – mint Dienes István [1972] vélte – ezzel összefüggésben valamiféle
uralkodói sámánarisztokráciát lehetne feltételeznünk a magyarságnál). A fehér színnel
kapcsolatba hozható égistennek adott fehérló-áldozatról azonban még az Árpád-korból is
tudunk; krónikáink is említik. Fodor István (2003) szerint valószínűleg az égisten kultuszának
régészeti emlékei a napkorong-, szvasztika- és sasábrázolások a honfoglalás kori leleteken; ő
ezeket az égisten feltételezett, sasként való ábrázolásával hozta kapcsolatba, mint ahogy azt a
tényt is, hogy az Árpád-dinasztiának sas volt a totemőse. Az égisten vonásai feltehetően a
keresztény Isten alakjába olvadtak, és nem lehetetlen, hogy a magyarok Istene szószerkezet,
amelyet történeti források is említenek, voltaképpen egy szinkretikus, pogány-keresztény
istenalakra is utal.
A tengrizmus egyistenhite mellett sok konzervatív, politeisztikus vonás is élhetett még
a kereszténység felvétele körüli időkben, illetve régebbi istenségek és kultuszok maradványai
is feltételezhetők. Egyes kutatók számolnak egy születéssel, sorssal kapcsolatos istennővel is,
mégpedig Szűz Mária Boldogasszony epitetonjával kapcsolatban. Kálmány Lajos véleménye
(1885) szerint az újkori néphit Szülőboldogasszonya az ő „utódja”; e mai napig mások által is
hangoztatott nézetet azonban bizonyítékok híján meg kell cáfolnunk; sem a boldog szó
jelentéstartománya, sem a Kálmány által felhozott finnugor és török párhuzamok nem
támogatják ezt a feltételezést. A keresztény Boldogasszonynak a népi vallásból ismert nem
keresztény vonásai inkább a szomszéd népek (például horvátok, szerbek, románok) jelenkori
sorsasszony- és tündérhiedelmeivel hozhatók kapcsolatba). A holddal kapcsolatban fentebb
említett Babba Mária feltételezett ősi kultuszának sincs bizonyítéka.
A vallásos kultusz legfontosabb mozzanatára a finnugor eredetű áldozat szó utal. Az
égistennek bemutatott fehérló-áldozat mellett az ősvallás áldozatra utaló nyomai a
halottkultuszhoz köthetők. Fel kell tételeznünk az áldozatokat és az istenítélet szertartásait
véghez vivő papok és/vagy sámánok létét is, és bizonyára más, hivatalos vagy laikus mediátor
szakembereket is. Az ősvallás sámánjára a táltos finnugor eredetű szóból, néhány egyéb
nyelvészeti tényből és a táltoshoz fűződő újkori hiedelmekből következtetett a kutatás
(RÓHEIM: 1925; DIÓSZEGI: 1958, 1973). Más mediátorszerepekre a Pais Dezső által



9
nyelvészetileg igen körültekintően elemzett, nyelvünk finnugor, illetve uráli szókészletéhez
tartozó, néző, látó és jós szavak vallanak, amelyek bizonyára jóslást (is) végző varázsló vagy
„látó” szakembereket jelentettek. Az utóbbinak azonos tőből származó variánsa, a javas talán
többfunkciójú, gyógyítással is, mediátori tevékenységgel („látással”) is foglalkozó „látó
gyógyítókat” jelölhetett. (PAIS: 1970g.)
2.3. Szellem- és démonvilág
A fent említett sokféle hagyaték és hatás okán a honfoglalás korában egy tartalmilag
meglehetősen heterogén szellemvilág tételezhető fel.
Valószínűleg voltak a honfoglalás előtti magyarságnak például fákban, vizekben,
forrásokban lakozó természeti szellemei, de semmilyen adatunk sincs ezekre. Legfeljebb
azokból az Árpád-kori tiltásokból következtethetünk vissza rájuk, amelyek fáknak és
forrásoknak „pogány módon” áldozókra utalnak. Pais Dezső (1970f) szerint a finnugor
eredetű, illetőleg belső keletkezésű tündér szó „a magyar ősműveltség körébe tartozhatott”,
’maga megváltoztatására, eltűntetésére képes varázsló’ jelentéssel; úgy véljük azonban a szó
újkori jelentéstartományának fényében, hogy a tündér inkább valamiféle (szép nő alakjában
megjelenő?) természeti szellemet jelenthetett.
A török eredetű névvel ellátott sárkány (’sárkány’, ’kígyó’) összetett, több
hiedelemréteget őrző démonalak. Népmeséink Solymossy Sándor (1931, 1937) által keletinek
tartott típusaiban egy ember alakú, földi nővel élő sárkányszörny jelenik meg, amelyet a
mongol hősénekek alvilági démonalakjaival is kapcsolatba hozott, és – joggal – „keleti”, azaz
török eredetűnek tartott Solymossy. Újkori hiedelmeinkből és azok jelenkori török és délszláv
párhuzamaiból talán egy „ősvallási”, rossz időt, zivatart, jégverést hozó időjárásdémonra is
következtethetünk (és úgy sejtjük, hogy lehetett a magyar néphit sárkányának valamiféle
akár honfoglalás kori – kapcsolata az alább, a természetfeletti kommunikáció fejezetében
említett, időjárásdémonokkal kommunikáló „sárkányos” táltossal, illetve annak bolgár
rokonaival – PÓCS: 1988).
Régészeti bizonyítékunk is van egy szellemlényre: a honfoglalás kori „kutyás” sírok
alapján következtettek a gazdája lelkét a túlvilágra is elkísérő kutya alakú őrzőszellemre. Ez
feltehetően az altaji népek hiedelmeiből is ismert farkas őrzőszellem másodlagos változata.
(BÁLINT: 1971.) Feltételezhetünk talán – analógiák alapján – az ősmagyarság vallásában
segítő és ártó halotti szellemeket, esetlegesen betegségdémonokat is. A halotti szellemekre
utaló adatokról még alább, a lélekképzetek kapcsán lesz szó.



10
Némely esetben feltehető, hogy szláv vagy egyéb indoeurópai nevet kaptak egyébként
a magyar ősvallásból származó démonikus lények a honfoglalás után; ezért „tűntek el”. Ez
történhetett például a lidércnek nevezett szellemmel (bizonytalan etimológiájú, de
valószínűleg szláv név). Ez az újkori néphitben csirke vagy kígyó alakjában megjelenő
segítőszellem, amely tulajdonosát gazdaggá teszi; ismert repülő, tüzet szóró incubus
démonként is. Újkori – bolgár és szerb varázslókkal kapcsolatos – néprajzi párhuzamaiból
arra következtethetünk, hogy némely vonásában talán honfoglalás előtti, török eredetű
„sámánisztikus” segítőszellemek nyomait is őrzi (egy 18. századi adatunk szerint
boszorkányok lidérc hátára ülve tesznek „lélekutazást” földi másvilágukra). E vonatkozásban
azonban óvatosságra késztet az a tény, hogy a lidérc újkori vonásainak nagy részét szláv,
valamint germán, sőt neolatin népeknél is ismerjük (mint mora, morina, illetőleg mahr, mara,
mare stb. nevű éjszakai démonokat és ugyane néven szellemalteregóval, segítőszellemmel
rendelkező embereket). (PÓCS: 1990, 1997a.)
Ami az ótörök jövevényszóval jelölt magyar boszorkányt illeti, Szendrey Ákos (1995)
kutatásai szerint a honfoglalás kori magyarság hiedelemvilágában a szó éjszakai „nyomó”
(fulladást, nyomásérzetet, szívpanaszokat, erotikus élményeket okozó) incubus démont
jelentett. A szó eredeti jelentése ’nyomó’ (LIGETI: 1976); bizonyára a fogalom is török
eredetű, de lehetett finnugor elődje is: effajta alvilágias, szexuális karakterű démonokat több
finnugor nép vallásából ismerünk. A kora újkori néphit gazdag boszorkányadat-anyagának
tanúsága szerint a boszorkány akkor (már?) elsősorban az előbb említett mora/Mahr/mare
lények rokona mint szellemalteregóval, illetve segítőszellemmel rendelkező, természetfeletti
képességű ember. Nem véletlen, hogy Szendrey újkori magyar, török, finnugor és szláv
összehasonlító boszorkánynyomás- (illetve szláv mora-) adatai közt igen sok tipológiai
egyezés állapítható meg. Nehéz tehát a boszorkányhiedelmek ősvallási mivoltáról, történeti
kapcsolatairól, változásairól bármit is valószínűsítenünk.
3. LÉLEKKÉPZETEK
Az ősvallás a legtöbb finnugor/ugor maradványt feltehetően az animizmus, a
lélekelképzelések területén őrizte. Ezekre nyelvi tényekből, finnugor és török népek néprajzi
adataiból, régészeti leletekből következtethetünk. Hangsúlyozzuk azonban, hogy e téren olyan
archaikus, egyetemes képzetekről van szó, amelyek egyidejűleg vallhatnak ősmagyar, illetve



11
finnugor, sőt uráli, valamint európai vagy egyetemes emberi vonásokról. Voigt Vilmos a
finnugor lélekképzetek új áttekintésében (2006) mind a test-lélek dualizmusát, mind a
kettőslélek-elképzelést – joggal – egyetemes sajátságnak, minden kultúra tartozékának tekinti,
és hangsúlyozza a sokféle funkció és megjelenési forma mellett az alapvonások hasonlóságát.
A kettős lélekelképzelés szerint az embernek van egy (vagy több), a testi funkciókkal
összefüggő, a testtől el nem távozó (a halál pillanatában általában megszűnő)
testlelke/szervlelke és/vagy életlelke és egy szabad lelke (árnyéklelke, képmáslelke stb.), amely
a testtől képzeletben, álomban vagy önkívületben (transzban) ideiglenesen elszakadhat, és a
halállal nem feltétlenül szűnik meg. Ez a leegyszerűsített képlet kultúránként változóan
tovább rétegződik a különböző testi és szellemi lélekfunkcióknak (vitalitás, identitás, sors,
gondolkodás, érzelmek stb.) a lélek és a személyiség viszonyának, a test és lélek
kapcsolatának, a testlelkek, életlelkek számának, testben elfoglalt helyének vagy a lélek halál
utáni sorsának tekintetében; gazdag, változatos, egy-egy kultúrára sajátosan jellemző
terminológiával. A halál után valamilyen módon tovább élő lélek hite is szinte egyetemes
kulturális állandónak tekinthető (TYLOR: 1871; ROHDE: 1925; LÁNG: 1974; RESCH: 1980).
Nyelvészeti bizonyítékok és a magyar kultúra későbbi írásos reprezentációi és
folklóradatai egyaránt valószínűsítik, hogy a honfoglalás kori magyarság világképében,
vallásában, hiedelmeiben is jelen lehetett a test-lélek dualizmus mellett a kettőslélek-felfogás
is, tehát a testlélek és szabad lélek egyidejű képzetei. A halál után tovább élő lélek hitéről is
sok közvetett bizonyíték – közte gazdag, középkori-újkori, túlvilágképzetekkel összefonódott
folklóradatanyag – vall. Nehéz azonban ennél finomabban differenciálni a lélekterminológiák
és -funkciók között, és nem lehetséges a lélekhitnek – a konkrétan ismert magyar
terminológián kívül – bármiféle sajátosan „magyar ősvallási” vonását megállapítani. Ennek
oka nemcsak a lélekképzetek előbb jelzett egyetemessége, hanem az is, hogy ez az
„egyetemesség” a keresztény vallásra is kiterjed; a keresztény tanoknak is része a test-lélek
dualizmus, nemkülönben a halál után tovább élő lélek hite. A szabad lélek képzetei explicite,
doktrinálisan leszögezett keresztény tantételként nem léteznek, mégis, a keresztény
misztikusok, látomások irodalmában bőségesen fellelhetjük a szabad lélek „utazásainak”
motívumait. Általában nem minősíthető egy lélekkel, halállal, a lélek halál utáni sorsával
kapcsolatos nézet népiként vagy az elit kultúra részeként, a hivatalos valláshoz vagy a helyi
valláshoz, a nem keresztény, illetve „kereszténység előtti” vagy a keresztény nézetrendszerbe
tartozóként. (Bár Szendrey Ákos a magyarok lélekhiedelmeit összefoglaló 1946-os
tanulmányában megkísérelte e lehetetlent.) Nehezen választhatók el a zsidó-keresztény
lélekfogalmak az ezektől eltérő vagy velük csak részben egybeeső sajátos „népi”



12
lélekképzetektől, a kereszténység mellett őrzött, folklorisztikai gyűjtésekben, nyelvi, irodalmi
emlékekben őrzött alternatív, illetve keresztény tanokkal összeolvadt hagyományoktól. A
keresztény tanok sem voltak egyöntetűek, változtak a monizmus (test-lélek egysége, el nem
választhatósága) és a dualizmus folyamatosan alakuló eszméi, határai mentén, illetve az
eszkatologikus és feltámadásra vonatkozó tanok változásainak függvényében, de ugyanakkor
beolvasztották, átszínezték és egyben segítettek fenntartani a népi, illetve nem keresztény
hagyományokat.
3.1. Életlélek, testlélek
Mint ezt Pais Dezső körültekintő, gazdag bizonyító adatanyagot felvonultató szóelemzéséből
(1970e) tudjuk, a pára, lehelet alakjában elképzelt lélegzetlélekre valló lélek szó azonos
jelentéssel ismert az egész finnugorságnál; legközelebbi nyelvrokonainknál például lil (hanti)
és lili (manysi) alakban. A szavak ’pára’, ’lehelet’, ’fuvallat’ jelentése náluk is ismert volt,
csakúgy, mint a régi és mai magyar nyelvben (illetve a magyar lehelet, illetve lélegzet szó is a
lélek szócsaládjába tartozik), valamint kora újkori szótárakban (lélegzet = ’spiritus’ stb.
példák Paisnál). Pais a lélek szó mellett elemzésébe a kikövetkeztetett régi magyar *lél szót is
bevonja, amelynek szintén sok származékát tudta összegyűjteni. Idevonja továbbá az ómagyar
Lehel/Lél személynevet, Lél, Lelóc, Leléd stb. helyneveket, és a lél/lélek szócsaládjába
rendezi a lelkendezik (’nehezen lélegzik, piheg’), léleklik, leledzik, léledzik (’él’, illetve
’lélegzik’) régi magyar, illetve máig élő szavakat is. A középkori és kora újkori
szóelőfordulások („lelket érez benne”; „lelketlen”; „szeretem, mint a lelkemet”; „lélegzetet
vesz”; stb.) ugyanezekre az alapjelentésekre vallanak.
A magyar néphit újkori adatai a lélek és lélegzet szavaknak ugyanezt a
jelentéstartományát erősítik, tehát a lehelet/pára/sóhajtás/szél formájában elképzelt lélek
képzete a magyarság vallásos nézetrendszerében bizonyára folyamatosan jelen volt. Újkori
adataink legtöbbje a halál pillanatában a testből (a szájon, esetleg az orron át) távozó lélekre
vonatkozik, amelyet egy utolsó lehelet, sóhajtás, „szusszanás” vagy kiszálló pára, „kékes
köd”, füstöcske formájában jelenítenek meg. A halált az adatok (a szív, illetve a vérkeringés
megállása mellett) leggyakrabban a lélegzet megállásával jellemzik.
A halálkor a testből kiszálló páralélek adatait érdekesen egészítik ki a varázslók,
boszorkányok halálára vonatkozó néprajzi adatok, amelyek szerint ilyen rosszéletű, ördöggel
paktáló személyek halálakor viharos szél támad (tehát mintegy belőlük száll ki a „rossz szél”).
Ezek a nézetek – hasonló személyekkel kapcsolatban – Közép-Kelet-Európában általánosak.
Az ugyancsak Európa sok népénél ismert, szélben száguldó vagy zivatarfelhőben tartózkodó



13
„rossz” halottakkal, zivatardémonokkal is kapcsolatba hozhatók, amelyek mint rossz szél, a
szélütésnek és más betegségeknek is okozói lehetnek. (MANNINEN: 1922; HONKO: 1959.)
Ilyenformán csak igen bizonytalanul tételezhető fel esetleges ősvallási széllélekképzetekkel
való kapcsolatuk.
A meghaláskor kiszálló lelket néprajzi adataink más része kis bogár vagy madár
alakjában, illetve pici angyalkák vagy galamb (a Szentlélek madara) képében jeleníti meg. E
hiedelmek eredetét nem tudjuk bizonyíthatóan ősvallási lélekképzetekhez kötni; egyetemes
nézetekről (kis állatok alakjában megjelenő szabad lélek) és keresztény tanokról egyaránt szó
van. (Az utóbbiak kapcsán utalhatunk még a távozó lélek meztelen csecsemőként, illetve pici,
meztelen emberalakként való ábrázolására a középkori ikonográfiában.)
A lélek szóhoz kötődő ősi életlélekképzet a keresztény tanításba jól illeszkedett. A
lélegzet, pára, füst, szél elképzelése a pici állatok képzeténél semlegesebb, és nem mond
ellent a keresztény tanoknak, vagyis a Biblia ’lélegzet’ és ’szél’ jelentést is magukban foglaló
lélekfogalmainak. A keresztény tanításban is jelen van a lehelet-, illetve széllélek tana: Isten
„lelket lehelt” az első emberbe; a Szentlélek az égből „mint sebesen zúgó szélnek zendülése”
(ApCsel 2:2) ereszkedett le az apostolokra (vö. a keleti kereszténység keresztelő-, illetve
ördögűző rítusaiban a mai napig alkalmazott fújással). A magyar kereszténység ezt az
„ősvallási” terminust alkalmazta saját – részben hasonló – lélekfogalmára (az emberi lélek
mellett az isteni lélek: a Szentlélek fogalmára is, lásd a magyar bibliafordítások Szent Lélek és
Szent Szellet terminusait). A hasonló keresztény szóhasználat segített megőrizni a terminus
mellett magát a fogalmat is.
Az életlélek/testlélek egy fajtája (egyes kutatók szerint „kezdetlegesebb fokozata”) a
test egy meghatározott szervében helyet foglaló szervlélek. Pais Dezső obi-ugor
párhuzamokra hivatkozva az ómagyar jonh (’belső rész, has, bél’) szót ezzel hozza
kapcsolatba, eszerint ilyesféle szervlélekfogalmuk is lehetett az ősmagyaroknak. Lehetséges,
hogy szervlélekkel kapcsolatos képzetek maradványaira utal az ember énjének a szívvel,
vesével, májjal kapcsolatos metaforikus kifejezése: „veséjébe lát”, „rosszmájú” és a mai
nyelvben is élő, szívvel kapcsolatos számtalan kifejezés: „szívére veszi” (’lelkére veszi’),
„szívébe fogad” stb. (A rossz máj esetében azonban a galenusi orvoslás nedvtanaival
kapcsolatos terminológiára is gyanakodhatunk – amelynek a kora újkori Magyarországon is
volt hatása.) E nyelvi adatokat azok az újkori hiedelmek is támogatni látszanak, amelyek
szerint a lélek a szívben van, a lélek = a szív, illetve amelyek a szív megállásával azonosítják
a halált. Az utóbbi esetekben azonban elsősorban egyszerű tapasztalati tényekről lehet szó,
bármely ősi lélekképzet nélkül.



14
Az életfunkciókat hordozó szervlélek egy másik elképzelése vérrel és az elvérzéses
halálnemekkel függ össze az újkori néphit adatai szerint (a lélek = vér; akkor hal meg az
ember – és az állat –, amikor vére elfolyik vagy kihűl; a meleg vér életet, a hideg vér halált
jelent). Pais egy ilyesféle vérléleknek is feltételezte az ősvallási múltját, mégpedig Anonymus
vérszerződés-leírására alapozva, amely szerint a vezérek saját vérüket közös edénybe
csorgatták, összekeverték, és efölött mondták esküjüket Álmos vezérre. Tagányi Károly
(1922) a Blutbruderschaft (’vértestvériség’) egyéb Árpád kori korai példáival is szolgál,
amikor egymás összekevert vérét megisszák, és így a vér mintegy a lelkek
„testvériesülésének” szinonimája. Tagányi példáiból az is kiviláglik, hogy elsősorban bizánci
befolyású területeken ez általános, az Árpád kori Magyarország területén jóval túlterjedő
jogszokás lehetett. Tehát, noha a vérszerződést a nomád szerződéskötés rítusának tekinti a
kutatás (GYÖRFFY: 1977), nem tekinthetjük rá vonatkozó adatainkat bizonyítéknak a magyar
ősvallás sajátos „pogány” lélekképzeteire nézve.
3.2. Szabad lélek
A testtől az élet folyamán is elszakadó szabad lélekre Paasonen (1909–1910) és Pais (1970e)
kutatásai szerint a régi magyar íz terminus utal, amely a közelmúlt tájnyelveiben ’szájpenész’
t, ’skorbut’-ot és egyéb, sülynek is nevezett szájbetegségeket, ’szájrák’-ot jelentett, illetve
szitkozódásokban („Az íz egyen meg!”) maradt fenn. A szó obi-ugor párhuzamai (jis, īs:
’lélek’, ’árnyék’, ’álomkép’) és néhány távolabbi rokon finnugor nyelv terminusai
hasonlóképpen önálló, a testtől elkülönülő, leginkább árnyékszerű lelket jelentenek, amely az
élet folyamán állandó kísérője az emberi testnek, amellyel laza kapcsolatban van, illetve el
elhagyja a testet, majd vissza-visszatér hozzá; álmokban, látomásokban, eszméletlen
állapotban messzebb is kóborolhat tőle. Egyes obi-ugor adatok szerint már a halál előtt egy
idővel elhagyja gazdáját; a vándorló, vissza nem térő lélek (illetve ennek tartós
távolmaradása) tulajdonosa halálát is okozhatja. A sámánok gyógyítótechnikáival
kapcsolatban szokták említeni a lélekvesztéses betegségeket, amikor a szabad lelket démonok
ragadják el, és ez halálos betegséget okozhat (a sámán vagy más gyógyító feladata ilyenkor a
lélek visszahívása, visszahozatala). Halottak lelkeit is nevezhetik e névvel: ezek az adatok
arra vallanak, hogy az élők árnyéklelke, illetve szabad lelke él tovább a halál után.
Paasonen a magyar íz betegségnév mögött – amelynek rokonsága az obi-ugor
lélekterminusokkal kétségtelen – valamiféle múltbeli (szájbetegséget okozó, illetve fogakkal
támadó) betegségdémon képzetét tételezi fel. Eszerint talán támadó gonosz halotti
szellemként élt ez a fogalom az ősmagyarság hiedelmeiben; ez egyben azt is jelenti, hogy a



15
halál után a szabad lélek él tovább. Ezt bizonyítani nem tudjuk, az viszont kétségtelen tény,
hogy a terminológiától függetlenül a középkori és kora újkori nyelvi emlékek és modern kori
hiedelemszövegek, valamint sokféle metaforikus kifejezés vall egykori szabadlélek
hiedelmekre, amelyeket még a 20–21. századi folklórgyűjtések is regisztráltak. Ezek azonban
nem az íz, hanem a fenti lél, lélek szavakhoz és származékaikhoz kapcsolódnak. Pais modern
nyelvben is élő példái: „mentem lélekszakadva”, „lelke kiszakad testéből”; vagy például az
Érsekújvári kódexből (1529–1531): „...el ragatatek elmeye zerent és lata mennyey latast... [a
látomásból] azomba meg leelekleek” (= ’magamhoz tértem’). Tehát a lélek szó – legalábbis a
középkorban (már) – mindkét lélektípust jelentette. A legújabb kori szövegekben a szabad
lélek megnyilvánulásaira vonatkozóan találkozunk az ész, eszme, eszmélet, elme, valamint a
szuszogó szavakkal is. Például: „nincs eszénél”, „eszét veszti”, „eszeveszett”, „eszméletét
veszti”, „eszméletlen”; vagy a Guntram-monda egy baranyai változata szerint: az alvót
kívülről szemlélő a leheletszerű lelket kijönni látja az elalvó szájából, majd az alvónak az
„...elméje belefutott ëgy száraz lófejbe”. (Az Európa-szerte ismert Guntram-monda első
longobárd – feljegyzése a 8. századból maradt ránk: egy elalvót kívülről szemlélő egyén látja
az alvó szájából a lelkét egér, rovar, gyík stb. alakjában távozni, majd egy koponyába
bemenni; ezenközben az alvó álmában a túlvilágon jár, amint azt ébredés után elmeséli az őt
kívülről szemlélőnek. LIXFELD: 1970; 1972.)
Hasonló jelentéssel a lélek terminus is használatos mai napig; vö. a „hálni jár belé a
lélek” kifejezéssel, vagy például egy csíkszenttamási elbeszélés szerint egy asszonynak az
ördög „elragadja” a lelkét, mire ő rémülten kiabálni kezd: „Jaj, viszik a lelkemet”. Egy
bukovinai székely ráolvasásban a gyógyító kérése Szűz Máriához: „Hozd vissza a lelket
beléje!” – vagyis „lélekvesztéses” betegség gyógyításáról van szó. Ez azonban nem jelent
sámánisztikus rítust: a lélekvesztéses betegségek képzetei – és a bukovinaihoz hasonló,
keresztény jellegű gyógymódjaik –, ha nem is nagyon sűrűn, de szerte Európában
előfordulnak. Az a képzet ugyancsak általános motívuma a boszorkány- és
varázslóhiedelmeknek, hogy ha a transzban fekvő egyén eltávozott lelke egy bizonyos idő
után nem megy vissza a testbe, „gazdája” meghal. (Vö. HONKO: 1959.)
A lélek terminus tehát ’szabad lélek’ értelemben is használatos; a szuszogó szó viszont
’életlélek’ értelemben is előfordul (összhangban a meghaló utolsó szusszanásának
képzetével). Úgy látszik, hogy a lélekterminusok határozatlansága, összefolyása mögött
határozatlan, nem élesen elváló lélekfogalmak vannak – talán így lehetett a múltban is. Újkori
adataink nem különböztetik meg határozottan a kétféle lelket. A kortárs terepkutatások azt
igazolják, hogy az életlélek és a szabad lélek egymástól különböző megnyilvánulásait ugyan



16
számontartják, de elvi síkon – legyen szó akár az életlélek, akár a szabad lélek jellemzőiről
nem él párhuzamosan kétféle, egymástól határozottan elkülönülő lélek fogalma és
terminológiája (HESZ: 2008; IANCU: 2011). Esetenként akár egyetlen határozott lélekfogalom
megléte is inkább kutatói konstrukciónak látszik; sok adatunk csak a megnyilvánulásokra utal,
konkrét lélekfogalom és/vagy terminus nélkül (például: „magánkívül van”; „magához tér”; az
ember „álmában messze jár”; „aki mélyen alszik, az meg van halva”; a mélyen alvót „nem
szabad felkelteni, mert ilyenkor félholt, a túlvilágon jár”; stb.) Az alább még említendő révül,
rejtezik terminusok az eszméletlenség állapotát jelzik, amelyben a lélek el tud a testtől
távozni, vagyis az ember látomásokat tud látni, de a révülés, rejtezés hiedelemszövegei csak a
legritkább esetben beszélnek az „utazó” lélekről, tudatosan megélt testelhagyásról (akkor is
feltehetően a keresztény látomásirodalomból származó elbeszélések ismeretében; lásd például
ezt a motívumot Jánó Ilona moldvai látó elbeszéléseiben és a középkori szentek látomásainak
számtalan feljegyzésében ugyancsak: lelke kiszáll testéből, kívülről, akár a túlvilágról
visszanézve látja saját megmerevedett, halott testét – mindez sokszor első személyben,
szubjektív élményként elmondva). (BENZ: 1969; KÓKA: 2006.)
A szabad lélek fogalmának, a vele kapcsolatos hiedelmeknek, a testtől elszakadó lélek
túlvilági utazásainak középkori-újkori szöveges tanúbizonyságai rendkívül változatosak.
Alább felsorolt adataink azonban kivétel nélkül általános európai képzetek, semmilyen
tekintetben sem magyar sajátságok.
A közönséges emberek alteregó/szabad lélek hiedelmei Európa több térségében jelen
vannak, Magyarországon leggazdagabb anyaguk a 17–18. századi boszorkányperek
jegyzőkönyveiből származik. Ezek a testtől elszakadó, testet kísérő vagy attól távol,
függetlenül működő, cselekvő testi vagy szellemi alteregókra vonatkoznak. Ezek szerint a
szabad lélek megjelenhet mint a személy pontos fizikai hasonmása; ha valakinek megjelenik,
az mintegy híradás a „gazda” haláláról; a saját alteregó meglátása halált jelenthet, és így
tovább. A hiedelmek más része varázslók, látók, mora/lidérc lények, boszorkányok alakjához
kapcsolódik. Ilyenek az előbb említetteken kívül a támadó, másoknak ártó, állat alakban is
megjelenő szabad lelkek/hasonmások. Az ezekkel kapcsolatos közismert motívumok például:
az állat alakban támadó lelkek vagy állat (sőt tárgyak) alakjában megjelenő hasonmások
szimbolikus megsebesítése, a vágyakozás, kívánságok hatására megjelenő/odaidézhető
hasonmások, szexuális partnerként megjelenő hasonmások stb. Az előbb említett Guntram
mondán kívül is számos hiedelem, mesei és mondai motívum szól a testtől ideiglenesen
elszakadó lélek túlvilági – szimbolikus földi másvilágokon vagy a keresztény mennyben,
pokolban, purgatóriumban megélt – látomásairól. A lélek eksztázisa, elragadtatása Isten,



17
Krisztus vagy az ördög által a keresztény szentek eksztatikus élményeiben is megjelenik.
(PAPER: 2004.) Más forrástípusok közönséges földi halandók ördög vagy boszorkány általi
elragadtatásáról szólnak; akik egy alternatív földi létben, szimbolikus földi másvilágokon
élnek meg boszorkánymulatság vagy boszorkányszombat-látomásokat. A klinikai halálból
felélesztettek halálközeli élményei is sok tipológiai egyezést mutatnak a szabad léleknek akár
keresztény, akár nem keresztény túlvilági utazásaival. (ZALESKI: 1987; FOX: 2003.) Végül
megemlítendők a (gyümölcsben, fában, madárban, állat gyomrában stb. székelő) külső lélek
archaikus mesei motívumai is (például AaTh 408: Három narancs). (MEYER-MATHEIS: 1974;
BOYER: 1986; LECOUTEUX: 1987a, 1992; PÓCS: 1997a; GINZBURG: 2003.)
E változatos és gazdag motívumsor nyilvánvalóan többféle kultúra kereszténység előtti
hagyatékát is őrzi egész Európában, amely ugyanakkor – elsősorban ami a túlvilágokat és a
túlvilágra elhívó, „elragadó”, kísérő szellemeket vagy a szabad lélek személyes őrzőszellem
változatait illeti – sokféle keresztény konnotációval is rendelkezik. Noha az eksztatikus víziók
a keresztény vallásnak csak mintegy megtűrt peremjelenségei, a keresztény írásbeliségben
apokrif bibliai könyvek és legendák látomástörténeteiben, a középkori szentek
hagiográfiájában, kegyhelyek mirákulum-jegyzőkönyveiben, a gazdag középkori
látomásirodalomban – a kezdetektől fogva jelen vannak a (szabad lélek hitét feltételező)
túlvilági látomások. Ezek az Újszövetségben is dokumentált (vö. például János jelenései)
keresztény kezdetek is természetesen kereszténység előtti gyökerekkel, előképekkel
rendelkeznek (vö. például Ér látomása Platón Államában). (MACDERMOT: 1971;
DINZELBACHER: 1981.)
A hiedelmek e gazdag európai, pogány-keresztény tárháza nem sok következtetést
enged meg a magyar ősvallás szabadlélek-képzeteinek pontos mibenlétére vonatkozóan, bár
természetesen az ősmagyarok kultúrájának is részei lehettek e képzetek ma már pontosan meg
nem határozható változatai. (Például a boszorkány és lidérc alakjához kötődő
alteregóhiedelmek valamilyen fajtái élhettek talán már a honfoglalás korában is.) Ezzel
kapcsolatban megemlítendő még, hogy Dienes István a honfoglalás kori sírokban
szórványosan észlelt koponyatrepanációt is a lélekvesztéses betegségekkel – és így az
ősmagyar sámánizmussal – kísérelte meg kapcsolatba hozni (úgymond a beteg visszahozott
lelke a léken át tér vissza a fejbe); e feltételezés azonban nem kellően bizonyított. Nincs
párhuzamunk a rendszerint szájon-orron át közlekedő szabad lélek koponyanyíláson át vezető
útjára – a lékelés valamiféle semlegesebb gyógyítóeljárás lehetett. (PAIS: 1914; GRYNAEUS:
1996.)



18
Tehát nem kezelhetjük a transz európai keretekbe tökéletesen beleillő magyar
hiedelemdokumentumait a magyar ősvallás jellegzetes hagyatékaként. Mégis, kutatóink e
nemzetközi-magyar adatokat nemcsak ősvallási tényként, hanem egyenesen az ősi
sámánizmus bizonyítékaként értékelték. Ebben egyetértett az ősvallást rekonstruáló kutatók
legtöbbje, pedig ezek az adatok az ősvallás szempontjából egyszerűen nem relevánsak.
Ugyanezt mondhatjuk a még majd alább is említendő reg, révül, rejtezik terminológiának a
szabadlélek-képzeteivel kapcsolatba hozott adatairól. Igaz, hogy e finnugor eredetű szavakkal
megnevezett önkívületi (transz)állapotban az embernek lehet
testenkívüliség/lélekutazás/túlvilág élménye (ami a szabad lélek fogalmának mintegy másik
oldalról való megközelítése), és a révülés terminus mai napig ismert a magyarság számos
körében erre az eksztatikus állapotra; csakhogy a révülésre, illetve a transzra/eksztázisra
valamint annak keresztény és nem keresztény terminológiájára – szintén az egész keresztény
kultúrából (hogy még messzebbre ne menjünk) hozhatunk adatokat. (ARBMAN: 1963; HOLM:
1982; SIIKALA: 1982; GOODMAN: 1992; PÓCS: 1998.)
3.3. A halál után tovább élő lélek
A halál után tovább élő lélek hitéről is elmondható, hogy a minden európai népnél is ismert,
általános emberi fogalmak körébe tartozik, s természetesen a finnugor népek kultúrájának is
része volt. Mint erről a halottkultusz több formája, elsősorban a honfoglalás kori temetők
gazdag halotti mellékletei vallanak, a magyar ősvallásnak is egyik alaptétele lehetett. E
temetőkből az ősmagyar halottkultusz sok idevágó megnyilvánulási formájára
következtethetünk: ilyen a halott ellátása a földi tevékenységének túlvilági folytatásához
szükséges tárgyakkal, valóságosan vagy jelképesen. A ruha és étel-ital mellett a sírba tették a
vadászszerszámokat és fegyvereket (tegez, íj, nyíl, szablya), valamint a sarlót mint a
földművelés eszközét. (MUNKÁCSI: 1896, SZENDREY: 1928, LÁSZLÓ: 1944, SZŐKE: 1956.)
Nehéz lenne arra kérdésre válaszolni, hogy melyik lélek élt tovább a halál után az
ősmagyarság képzetei szerint: korai magyar bizonyíték nincs erre; finnugor párhuzamok – ha
meghatározhatóak egyáltalán – szólnak erről is, arról is. Újkori magyar adataink is
„vegyesek” ilyen szempontból – fel kell tételeznünk itt is, hogy nem volt fogalmilag pontosan
meghatározva, hogy melyik lélek él tovább a halál után, hiszen a kétféle lélek
megkülönböztetése sem igazán releváns.
Nem tudjuk az ősvallás szempontjából minősíteni az obi-ugor rokonainknál igen
határozottan jelen lévő reinkarnáció képzeteinek (az újszülöttben egy rokonságból való halott
lelke ölt testet) gyér magyar adatait: néhány jelenkori szórványadat vonatkozik arra a



19
képzetre, hogy a halott lelke egy ugyanabban a percben születő újszülött lelkébe költözik;
illetve minden újszülött valamely ős reinkarnációja. (Mindez lehet egészen új ismeretek
lecsapódása is.)
Igen régi képzetnek látszik a magyarságnál az a szintén finnugor, illetve obi-ugor
rokonainknál is, Európában is általános képzet, hogy a halál fokozatosan következik be, a test
és lélek kapcsolata csak lassan lazul meg, illetve a holttest bizonyos fokig – és egy bizonyos
ideig – élő marad. Ugyancsak archaikus, kereszténység előtti – és szintén sokfelé elterjedt
képzet az az obi-ugor adatok által is képviselt nézet, hogy a lélek a testtől nehezen szakad el, a
sírban félig még élő holttestből ki-be jár a lélek, illetve az el nem porladó holttestet saját
visszatérő lelke éleszti fel újra (a félig élő holttest és a testtől nehezen elszakadó lélek az
európai vámpírhiedelmeknek is egyik alapja; PÓCS: 2004b). E képzetek egyes változatai
bizonyára részei voltak a magyarok kereszténység előtti vallásának is. Fodor István (2003)
úgy véli, hogy az ősmagyarok hite szerint a szabad lélek lakhelye a koponya marad, mivel
egyes régészeti adatok arra vallanak, hogy a távol meghaltaknak legalább a koponyáját
otthon, saját közösségében igyekeztek eltemetni. Erre egy – mongol párhuzamokkal is
rendelkező – példa a 954-es cambrai csata eseménye, amikor Bulcsú, megölt férfi rokonának
koponyájáért cserébe, odaadja a zsákmányolt kincseit.
Hasonlóképpen általános, egyúttal igen archaikus, a jelenkorig élő, de a magyarság
múltjában is valószínű képzetek vonatkoznak a halál utáni átmeneti időre, amikor a lélek még
ott van a testben vagy a test körül, a család körében, a temetőben, és így tovább, és csak
fokozatosan távozik el a túlvilágra. Egyes keletmagyar adatok szerint bejárja a földi életében
ismert tájakat, életének színhelyeit, mielőtt távozik. Az is igen elterjedt hiedelem, hogy a
halott távozó lelke a halál utáni néhány napon – illetve amíg a holttest a háznál van – még
mintegy testileg érzékel: lát, hall és szagol; másrészt: szomjas és éhes lehet, etetni-itatni kell.
E képzetek félig-meddig keresztény formában, az egyházi rítusokkal is szentesítve
elevenen élnek korunkban is: a lélek távozásának keresztényiesített határnapjaival (három
nap, egy hónap, negyven nap vagy hat hét, egy év), katolikusoknál a határnapokon a halottak
lelki üdvéért mondott halotti misével. A távozóban lévő, félig eltávozott, még vissza
visszatérő lélek ellátásának számos nem keresztény és keresztény rítusa fűződik ezekhez a
határnapokhoz. Ilyen a még itt tartózkodó halott ellátása étellel, vízzel, vetett ággyal;
lisztszórás az első éjszaka madár alakban hazajövő lélek lisztben hagyott „lábnyomának”
észlelése céljából; a halotti torban és az ortodox/görög közösségekben e határnapokon tartott
emléktorokon a halott lelkének vendégül látása étellel-itallal (ugyanekkor a keresztény



20
változatok: a halott lelki üdvéért adott alamizsna a halottat helyettesítő személynek
koldusnak, utasnak, kisgyermeknek. (CSISZÁR: 1967, KOVÁCS: 2002, KÖRNER: 1970.)
E nyilvánvalóan ősi képzetek és gyakorlat részei lehettek valamilyen formában a
magyarság vallási nézeteinek is az ősmagyar korban; a halotti áldozatok régészeti
feltárásokból ismert formái egyértelműen a lélek halál utáni tovább élésére vallanak. A
temetőben tartott halotti tort – amely a finnugor és török népeknél egyaránt gyakori halotti
áldozati forma (a tor szó ótörök eredetű) – honfoglalás kori sírok tanúsága szerint a magyarok
is gyakorolták; erre vallanak a sírok mellett és bennük megőrződött tűznyomok. Az áldozati
állat feltehetően a honfoglalás kori lovas temetkezésekből ismert ló volt, amelyet a halott
jelenlétében (mintegy vele közösen) toroztak fel. A férfi lakosság bizonyos rétegeire jellemző
lovas temetkezés (amelynek párhuzamait mind a sztyeppe török népeinek, mind ugor
nyelvrokonaink köréből ismerjük) egyik formája a hátaslóként a halottal adott egész ló
eltemetése volt, a másik pedig az, amikor csak az üres bőrben benne hagyott koponyát és a
lábszárcsontokat helyezték a halott mellé: a húst még a sír betakarása előtt feltorozták. E
szokások keresztényiesítése is hamar megtörténhetett, a halott lelkek étellel való ellátásának
egész Európában hasonló pogány szokásai váltak kereszténnyé. Árpád-kori törvényeink,
rendeleteink már igen korán utalnak a halott lelkének ellátását célzó adományok keresztény
változataira (torlók, dusnokok Árpád-kori törvényhozásban említett adatai). (MUNKÁCSI:
1896; PAIS: 1970a; TETTAMANTI: 1975.)
3.4. A visszajáró halottak, kísértetek nézetei ugyancsak általános elterjedtségűek
Európában is, és feltételezhetők az ősmagyarság nézetrendszerében is. A Pais Dezső által
bemutatott korai magyar lélek/lél származékú terminusok egy része határozottan temetés után
bolygó lélekre, kísértetre utal (lelek, lele); a Kiskunságban mai napig élő kísértetterminus a
lele. Az újkori magyar hiedelmek egyik leggazdagabb adatcsoportja az egész Európában
általános kísértethiedelmeké: az élőknek álomban, látomásokban, képzeletben, ember, állat,
láng, fény, köd alakjában megjelenő, illetve láthatatlan, egyénileg vagy bizonyos visszatérő
naptári alkalmakon csapatosan megjelenő halottak. Mindezeknek „jó” – a családot védő,
támogató – és „rossz” – az élőket esetleg támadó, betegséget hozó, halálba ragadó – fajtái
(bűnösök, státus nélküli halottak, elkárhozott lelkek, purgatóriumban szenvedő lelkek), nem
keresztény és keresztény változatai egyaránt léteznek.
Az ókor óta ismert európai hiedelmek szerint az élők világába látogató kísérteteknek
két fő csoportja van. Egyik a haláleset után a családjukhoz visszajáróké, akik félbemaradt,
elintézetlen ügyeiket kell hogy rendezzék hozzátartozóikkal. A másik csoport a személytelen,
konkrét családi kapcsolataikat és egyéniségüket már elvesztett kísérteteké, akiknek népes



21
gárdáját szolgáltatják az erőszakos halállal, illetőleg idő előtt meghaltak: a háborúk,
gyilkosságok, balesetek áldozatai, vízbe fúltak, öngyilkosok, továbbá a gyilkosok és egyéb
nagy bűnösök; tehát mindazok, akik szabályos temetésben nem részesülhettek, mert nem a
közösség normái szerint éltek, illetve végezték be életüket. A temetés szertartásának
hiányában és/vagy életük bűnei és hiányosságai miatt a másvilágon vezekelnek. Ők szintén
átmeneti státusú lények, akik a hiedelmek átmeneti térségeiben, a „köztes létben”
bolyonganak, illetőleg a keresztény vallás purgatóriumban vezeklő lelkei közé kerülnek.
(PÓCS: 2002e.)
E hiedelmek meglehetős egyöntetűséget mutatnak egész Európában, és mindenhol
rendelkeznek igen archaikus, kereszténység előtti vonásokkal. (SCHMITT: 1994; LECOUTEUX:
1987b.) Nehéz lenne a magyar ősvallást sajátosan jellemző ismérveiket megállapítani; de
hogy jelen voltak a kísértetek az ősmagyarság világképében, és élt velük kapcsolatban
valamiféle rituális gyakorlat is – talán leginkább a tőlük való védekezés gyakorlata –, az
bizonyosnak látszik. Obi-ugor párhuzamok valószínűsítik, hogy az ugor múltig vezethetők
vissza a honfoglalás kori temetőkben talált arcmaszkoknak azok a fajtái, amelyek régészeink
szerint kísértethiedelmekre vallanak: vékony fém- (néha vékony ezüst-, sőt egyszer arany-)
lemezek a szemen, szájon, eredetileg textilre erősítve, amely maszkszerűen borította be az
arcot. Ez az arcmaszk esetleg a koponyát védte idegen szellemek behatolásától, de
valószínűbb, hogy inkább az élőket a koponyához tartozó bolygó lélektől. Talán a koponya
elválasztása és a holttestnél mélyebbre temetése vagy a vasdarab arcra tétele is a rosszindulatú
halottaktól védte az élőket. A temető szélén elhantolt, hason fekvő vagy guggoló helyzetben
összekötözött holttestek feltehetően szintén a rosszindulatú kísértetektől való védekezés
jegyében kaptak ilyen rendellenes temetést (vö. a vámpírgyanús személyek temetésének
újkori, kelet-európai analógiáival). (FODOR: 2003.)
3.5. A túlvilágképzetek általános és archaikus sajátságai nem sok konkrét
következtetést engednek meg az ősmagyarok másvilág-elképzeléseire nézve. Ezek
természetesen léteztek, mint a vallások legtöbbjében, az ősmagyarok nézetei szerint is kellett
hogy tartózkodjanak valahol a megholtak lelkei. Obi-ugor párhuzamok a testtől függetlenedő
halott lelkek föld alatti országába kerüléséről szólnak; keresztény változatokban a jók lelke az
égbe száll. Nyelvrokonaink e nézetei a magyarság újkorból ismert képzeteiben és Európa
népeinek hasonló adataiban is jelen vannak; más, archaikus kereszténység előtti vagy
keresztény színezetű túlvilágképekkel együtt (erdei, hegyi, vízi, vízen túli, szigeten,
barlangban található túlvilágok, sziget túlvilágok, északi és nyugati másvilágok, tüzes és jeges
poklok, akadályokkal teli utak a túlvilágra, tüskés úton, keskeny hídon, ingó pallón átkelés,



22
égbe vezető, pokolszakadékok fölött átívelő létra stb.). A keresztény látomásokban,
látomásirodalomban a keresztény menny-pokol-purgatórium hármassága is számos igen
archaikus, a „pogány” Európából fennmaradt vonást őriz mind a helyszínek, mind a túlvilág
topográfiája, mind a túlvilágra vezető út vonatkozásában. (PATCH: 1950; GARDINER: 1984.)
A halottak másvilági élete bizonyos adatok szerint nyelvrokonainknál is, mint bárhol a
mai európai népek hiedelmeiben, a földi életre hasonlít. A halottak földi életükben szokásos
testi tevékenységeiket folytatják, éhesek és szomjasak, esznek-isznak, egy keresztényiesített
mennyországban kegyes életet élnek, búcsúkra, misére járnak stb. Másrészt éppen
ellenkezőleg, mintegy szellemi létük van, árnyékszerűek, egy limitált létben senyvednek. A
középkori-újkori túlviláglátomások a keresztény mitológia lényeivel és a család halottaival
való találkozásokról egyaránt szólnak; csakúgy, mint a közösségek névtelen halottainak
pokolbeli/purgatóriumbeli szenvedéseiről.
A keresztény és nem keresztény túlvilágoknak és a bennük folyó életnek tehát egész
Európában végtelen sok változata van. Az erre vonatkozó, 19–21. századi magyar
folklórgyűjtések adatai – és a magyar látomásirodalom, valamint a szent emberek, halottlátók,
tudósok beavató látomásai is – ezt az általános európai képet mutatják: párhuzamosan együtt
élő képzetek tarka mozaikját, egy keresztény-pogány egyveleget, igen sok archaikus elemmel,
amely bízvást része lehetett az ősmagyarság világképének is, azonban erre semmiféle konkrét
bizonyítékunk nincsen. Valószínűnek tartotta a kutatás, hogy volt valamiféle alvilág
elképzelése az ősmagyarságnak, és emellett talán egy horizontális túlvilág-elképzelés is ismert
lehetett: a két képzet párhuzamos meglétére talán a túlvilág és másvilág kifejezések
kettőssége vall. A régészek a honfoglalás kori sírok, illetve holttestek kelet–nyugati tájolása
alapján tételeznek fel egy nyugaton elhelyezkedő túlvilágot, amely obi-ugor nyelvrokonaink
hitének megfelelően messze, a „vízen túl” volt. Óvatosságra int azonban az a tény, hogy a
holttestek ilyetén tájolása sokkal általánosabb, mint egy nyugati túlvilág képzetei.
A honfoglalás kori sírok egy részében a harcosok fegyvere az életben viselttel
ellentétes oldalon helyezkedik el, egyes nemzetségi temetkezési helyeken pedig a férfiak és
nők (a török település és ültetésrendben szokásos) jobb-bal elhelyezkedése cserélődik fel.
Ezekből az esetlegesen előforduló megfordításokból László Gyula (1944) egy
tükörképszerűen megfordított túlvilág hitére következtetett: ez a Föld sok népénél
nyelvrokonainknál is – előforduló elképzelés; meglétére a magyar ősvallásban azonban nincs
komoly bizonyíték.
Ha a túlvilág tanaiban sejthetjük is bizonyos kereszténység előtti képzetek tovább
élését, nem állíthatjuk ugyanezt a halál és a feltámadás közti időszakra, az első és második



23
ítéletre, feltámadásra, eszkatológiára vonatkozó tanokról. Ezekben semmiféle nem keresztény
hiedelemet, nézetet nem tudunk dokumentálni; a folklóradatok is a keresztény egyházak
egymástól is eltérő és időben is változó nézeteit, a halál (különítélet) és feltámadás közti
időszak (időleges testi létezés) teológusok számára is szinte megoldhatatlannak látszó
dilemmáit tükrözik.
4. KOMMUNIKÁCIÓ A SZELLEMVILÁGGAL
A lélekképzetekkel szoros kapcsolatban vannak a természetfeletti kommunikáció bizonyos
formái: az archaikus, eksztázisban vagy álomban megélt látomásokon alapuló
kapcsolatteremtési technikák. Ezeket – egyetemes mivoltuknál fogva – fel kell tételeznünk a
magyar ősvallásban, illetve a honfoglaló magyarság vallásában, kultuszaiban, rituális
gyakorlatában is. Közülük a kutatásban a sámánizmus kapta a legnagyobb figyelmet; illetve
egy tágan értelmezett sámánizmusfogalom jegyében tulajdonképpen a természetfeletti
kommunikáció minden transztechnikán, vagyis látomásokon alapuló rítusát, technikáját,
hiedelmét és közösségi funkcionáriusát a kutatás a sámán/sámánizmus kategóriájába sűrítette,
lett légyen szó honfoglalás kori nyomokról, későbbi magyar nyelvi dokumentumokról vagy
hiedelmekről, avagy a sámánizmus létét bizonyító párhuzamokról. Ilyen módon a feltételezett
ősmagyar kori sámánizmus, valamint valószínűsített letéteményese és utódja, a táltos talán
nem egészen jogosan és más jelenségek rovására kapott központi helyet és szerepet a
kutatásban és a rekonstruált honfoglalás kori valóságban.
4.1. Sámánizmus az ősvallásban, a táltos mint ősmagyar sámán
A sámánizmus – mint a törzsi társadalmak neolitikus vadászkultúrákban gyökerező rituális
rendszere – mind az uráli, mind az altaji népek életében fontos szerepet töltött be.
Archaikusabb szinten ez lehetett maga a vallás, sok helyen pedig a fejlettebb vallási
formációk mellett élt tovább különböző sajátos szerepekben (a sámán lehetett pap, varázsló,
próféta, orvos egyaránt). A magyar ősvallás kutatói a feltételezett ősmagyar sámánizmust
általában altaji jellegűnek, a sztyeppei török hatások által meghatározottnak ítélték, kevés
finnugor nyommal. A kutatók egy része, köztük Diószegi Vilmos, mint már előtte Sebestyén
Gyula, Róheim Géza, Solymossy Sándor, valamint követői: Dömötör Tekla, Hoppál Mihály,
Demény István Pál és mások a honfoglalás kori vallás gerincének a sámánizmust tartották.
Más kutatók úgy vélték, hogy a 10. századi magyarok vallásában a sámánizmusnak már



24
másodlagos volt a szerepe egy olyan fejlett vallási rendszer mellett, amelyben (már) nem
töltött be a sámán papi funkciókat, hanem bizonyos sajátos feladatai – például gyógyítás,
termékenységvarázslás (esővarázslás), jóslás – voltak. Az is felmerült – Dienes István részéről
–, hogy a szakrális fejedelem egyúttal fősámán volt. Noha ennek vannak keleti párhuzamai,
ezt más kutatók kevéssé tartják valószínűnek. (DIENES: 1975; FODOR: 2003.)
Diószegi több résztanulmányában és kutatási eredményeit áttekintő összefoglalásaiban
(1952, 1953, 1958, 1960, 1967, 1969, 1971, 1973) a sámánizmus egyes jelenségeinek
ősmagyar és honfoglalás kori meglétét elsősorban középkori nyelvi adatokkal és (táltosra,
transztechnikára, szabad lélekre, „lélekutazásokra” – látomásokra, „testenkívüliség
élményekre” – vonatkozó) újkori hiedelmekkel, folklórszövegekkel dokumentálta.
Rekonstrukciós módszerének alapja az összehasonlítás volt, 1954-ben publikált módszertani
cikkében lefektetett elvek szerint. Megvizsgálta, hogy a táltos egyes ismérveinek milyen
párhuzamai vannak azoknál a népeknél, amelyekkel a magyarság kulturális kapcsolatban volt
és van. Amennyiben egy jelenséghez finnugor vagy altaji népeknél talált, európai
szomszédainknál viszont nem talált egyezéseket, rokon jelenségeket, azt sajátosan
magyarnak, illetve az ősvallás részének tekintette. Ebben Róheimet (1925) követte, aki a
táltos alakjának összehasonlító kereteit először megrajzolta, és a magyar táltost egy finnugor
alapú törökös sámánizmus megőrzőjének minősítette, és úgy vélte, hogy az ősmagyar
sámánizmus a jakutok sámánizmusához állt a legközelebb. Diószegi ugyan hű volt kijelölt
módszeréhez, mégis igen kevéssé vette figyelembe az európai párhuzamokat (a Róheim 1961
es munkájában felvonultatott délszláv párhuzamokat sem), és ez többször vezette tévútra.
Tekintve Diószegi összefoglaló munkáinak átfogó mivoltát és kánonteremtő igényét, valamint
a szerzőnek a későbbi kutatásban érvényesülő hatalmas tekintélyét (amelynek következtében
kutatási eredményeire mint befejezett tényre, megdönthetetlen axiómára építenek követői), az
ősvallási sámánizmus kérdéseit az ő gondolatmenete nyomán vázoljuk és vesszük fontolóra,
mérlegelve bizonyítékainak súlyát, érvényességét, megemlítve az ezekkel kapcsolatos
alternatív lehetőségeket.
Alább következnek az ősmagyar és/vagy honfoglalás kori sámánizmus bizonyítékai
Diószegi és követői érvrendszerében.
4.1.1. Nyelvi bizonyítékok
Diószegi érvelését – mind a finnugor, mind a török párhuzamok felvonultatásában és
történeti-összehasonlító elemzésében – Munkácsi (1887), Erdődi (1937) Gombocz (1960),



25
Pais Dezső (1970c, 1970d, 1970g) és más nyelvészek idevonatkozó tanulmányai alapozták
meg, illetve eredményeit utólag is megerősítették.
Pais Dezső az ugor kori táltos szó első, 1211-es adata (egy orvossal – uros – együtt
említik egy tihanyi összeírásban; nyilvánvalóan két, valamiben különböző gyógyító
specialistáról van szó) után a táltosnak 15–16. századi és későbbi adatait tudja dokumentálni,
személyneveket (Petro Thaltos, Valentini Talthos) és kódexadatokat idézvén jósként,
álomfejtőként működő táltosokra. A táltos újkori jelentéstartománya megengedi a
’honfoglalás kori sámán’ rekonstruált jelentést is, nehézséget okoz azonban a középkori
adatok szinte teljes hiánya, és az, hogy a táltosnak semmiféle „sámánisztikus” jellemzőjéről
nem tudunk a táltosviaskodás szintén Pais által fellelt 1616-os említéséig, illetve a működő
táltosok dokumentumainak 18. századi felbukkanásáig. A gyér adatokból kirajzolódni látszik
a viaskodó táltos legalábbis kora újkortól napjainkig folyamatos képzete, amelynek jelenléte
az ősvallásban nem kizárt, bár nem bizonyítható.
A kettős lélekre, szabad lélekre utaló terminológiáról fentebb már szóltunk. Világos,
hogy ez az ősmagyar sámánizmus létét megengedi, de annak bizonyítékaként nem
használható, noha a szabad lélek – és vele kapcsolatban a „túlvilági utazások” képessége – a
honfoglaló magyarság tudatvilágában is jelen kellett hogy legyen.
A transztechnikára utaló terminológia. Nyelvészeink elemzéseiben megjelennek a
révül, rejt, rejtezik, valamint a reg, reges, regös, regöl finnugor eredetű szócsalád és
származékai (reg = ’varázs, varázslás, varázslat’, rejtem = ’varázslom, bűvölöm’; finnugor
rokon szavak: ’meleg, hőség, forróság’), valamint a regösénekek és más ünnepi rítusok
haj/hej indulatszava, amelyet eksztázist indukáló szóként tételeztek fel (BALÁZS: 1968, PAIS:
1970b, BENKŐ: 1976). Ezeket a nyelvészek – és nyomukban Diószegi – az ősvallási sámán
eksztázisának bizonyítékaként használták. A révül/rejtezik szócsalád finnugor eredete,
párhuzamai, újkorig őrzött jelentéstartománya mintegy kemény bizonyítéknak tekinthető
azonban nem a sámánizmus és a sámán honfoglalás kori meglétére, hanem a természetfeletti
kommunikáció transztechnikán alapuló valamely – bármely – módszerére, rítusára,
funkcionáriusára. Tehát e terminológia a sámánizmus kitágított kategóriájába tartozik csak
bele, amely nemcsak és nem feltétlenül sámánra, sámánizmusra, hanem a honfoglalás korában
feltételezhető bármely egyéb látóra, jósra, illetve mindennapi, bárki által észlelhető
látomásokra is utalhat. Újkori adatai nem a táltoshoz, hanem a halottlátóhoz kötődnek;
Diószegi – valószínűleg tévesen – úgy vélte, hogy a halottlátó „őrizte meg” az ősmagyar
táltos (újkorban már kevéssé dokumentálható) transztechnikáját.



26
A transz – mint a normálistól eltérő tudatállapot – általános, elvileg bárki által
hozzáférhető technika a középkori és újkori Európában; hasonlóképpen az eltérő tudatállapot
más megnyilvánulási formáihoz, amelyek révén a kapcsolatteremtés a szellemvilággal
elérhető. A transztechnikán (eksztázison) alapuló keresztény látomások, a megszállottság, a
médiumizmus, mint már említettük fentebb, Európa-szerte – sőt világszerte – egyetemes
kategóriái a természetfeletti kommunikációnak. Olyannyira általános jellegűek, hogy
semmiféle – sem magyar, sem más – sámánisztikus praxis döntő meghatározói, minősítői nem
lehetnek. Mindazonáltal a feltételezett honfoglalás kori táltos is birtokában lehetett a
transztechnikának, ha erre nincs is semmiféle kemény bizonyítékunk.
Ami a 19–20. században feljegyzett regösénekekből ismert, finnugor eredetű
haj/hajgat/hej/hejget és reg/regös, rejt/rejtezik szócsaládokat illeti, a regöléssel kapcsolatban
éppen e terminológia révén tételezték fel kutatói, hogy egy honfoglalás előtti
termékenységvarázsló rítus tovább élő elemeit is őrzi. Ennek megfelelően a regösének
refrénjében a regö rejtem kitétel, valamint (az istenhívő szóként minősített) a haj/hej
indulatszó, a regöléssel rokon rítus hejgetés megnevezése, továbbá a regösénekben a ’párok
mágikus összeéneklése’ értelemben használatos hajgatás szó egy honfoglalás előtti
sámánéneknek a regölés rítusában megőrzött maradványa lenne. Vagyis a finnugor
„sámánisztikus” terminológia és refrén ezt tartalmazó mágikus formulája alapján valamiféle,
az „ősvallási” sámánizmussal kapcsolatba hozható rítust is feltételeztek, a regöséneket annak
megőrzött nyomaként értékelték. (SEBESTYÉN: 1902a; ERDŐDI: 1937; PAIS: 1970b; VARGYAS:
1979; DEMÉNY: 1994; PAKSA: 1999.)
A rendkívül archaikus mozzanatokat őrző regösének kutatását is nehezíti a középkori
közvetlen írott források hiánya. A terminológián kívül lényegében újkori folklórból való
visszakövetkeztetésekre és a közép-, délkelet-, kelet-európai folklórral való összehasonlításra
kellett a kutatásnak hagyatkoznia. Miután már Vargyas Lajos is Bizánc felé sejtette az eredet
irányát, a legújabb kutatásban fény derült a regösének délkelet-európai, bizánci kapcsolataira.
Szendrei Janka fellelte egy görög karácsonyi keresztény rítusban a regösének dallamának,
illetve jellegzetes felugró kvintjének pontos zenei megfelelőjét, mégpedig funkcionálisan
rokon rituális környezetben. (SZENDREI: 1966, 1988.) Kiderült, hogy a regölés minden fő
vonásában a balkáni megszállottságkultuszoknak, egyúttal azoknak a balkáni és közép-európai
termékenységvarázsló maszkos játékoknak a körébe illik, amelyek bizonyos, talán Mithrasz
kultuszával is kapcsolatos antik, illetve földközi-tengeri hagyományokat is őriznek. (PÓCS:
2004a.) A regölés kollektív megszállottságkultuszokkal való rokonsága kevéssé engedi meg
az egészen más funkcionális környezetben működő, egyénileg előadott sámánénekkel való



27
rokoni kapcsolat feltételezését (amelynek múltbeli létére egyébként – a regöséneken kívül
semmilyen bizonyítékunk nincs). A „sámánisztikus” hagyomány gyökereit is ott kell
keresnünk, ahol a zenei gyökereket, amerre az egész rítus késői magyar formáinak kapcsolatai
mutatnak: a bizánci ünnepi hagyományokban. A bizánci eredetű rítusnak is kellett hogy
legyen valamiféle „sámánisztikus” (értsd: transszal/eksztázissal kapcsolatos) konnotációja, ezt
pedig a közép-délkelet-európai megszállottságkultuszokban (melyek az ortodox Kelet
Balkánon a legújabb kort is megérték, lásd ANTONIJEVIĆ: 1990) lehet megtalálni. Ezek
gyakorlásának éppúgy alapfeltétele a transz, mint a sámán tevékenységének. A transzra utaló
reg/rejt/rejtem terminológia (noha finnugor eredetű), bízvást kiterjedhetett a honfoglalás
korában egy ilyesféle kultusz gyakorlóira is, emellett nem bizonyítéka éppen a táltos
alakjához kötődő, feltételezett honfoglalás kori sámánizmusnak (semmiféle adat nem mutat
arra, hogy valaha is a táltos kontextusába tartozott volna). Ami regösének és más rítusénekek
haj/hej szavait illeti, esetükben igen általános – speciálisan egy-egy nyelvhez nem köthető
indulatszavakról lehet szó, amelyek talán a kollektív rituális transz kultuszainak – de esetleg
csak általában a kollektív rítusok énekeinek – szokásos indulatszavai lehetnek. Ugyanúgy
helyük lehet ezeknek a regölésben/hejgetésben, mint az említett megszállottságrítusokban,
attól függetlenül, hogy hangalakjukra nézve ősmagyar/finnugor szavak (is).
4.1.2. A táltoshoz fűződő újkori hiedelmek
Róheim, majd Diószegi és követői kutatásában a magyar ősvallás rekonstruált
sámánizmusának fő bizonyítékai az újkori táltoshiedelmek. Ezeknek gazdag, változatos
adatait Diószegi nagyszabású országos folklórgyűjtésével is gyarapította: legnagyobb
számban a táltosviaskodás és „foggal születés” (túlnyomóan alföldi) elbeszéléseivel. Ezt
kiegészítik a 18. században még közösségi funkciójukban működő táltosok írásos emlékei
(mintegy 25, táltos ellen indított boszorkányper dokumentumai – melyekből Diószegi a
perpublikációk akkori állásából következően csak kettőt használt fel), és a közösségi
jósokként, halottlátóként, gyógyítóként tevékenykedő táltosok keletmagyar területeken még
ma is élő emlékei, valamint a táltosok mint történeti mondák szereplői (például Szent László
mint táltos). E hiedelmek és írásos dokumentumok mindegyikét – a sámánizmus előbb
említett, gyűjtőfogalomként való értelmezése jegyében – a rekonstrukcióba vonták mint a
honfoglalás kori – sámánként működő – táltos megőrzött nyomait. Diószegi a magyar táltost
sajátos ősvallási jelenségnek látta, az eurázsiai sámánizmus finnugor és török, mongol
népeknél ismert letéteményeseihez hasonló, európai párhuzammal a számi sámánizmus
kivételével nem rendelkező alaknak, aki az ősvallás keleti hozadékát őrzi, és egy finnugor



28
alapozású, törökös jellegű sámánizmus nyugatra szakadt képviselője. A sámánként
rekonstruált táltos attribútumainak és tevékenységének lényegét Diószegi több eurázsiai nép
sámánizmusának ismert attribútumaiból összeállított modell – mintegy ideálkép – fényében a
következőkben látta.
A (honfoglalás kori) táltos mediátor – közvetítő – e világ és a túlvilág között. Az
eksztázis, illetve transztechnika segítségével testétől ideiglenesen elszabaduló lelke a
túlvilágra tud jutni feladatait teljesíteni. A közlekedés útja a világfa, amelynek révén az égbe
és az alsó világba juthat; a világfaszimbólum a sámánavatás valóságos rítusaiban is helyet
kaphat (a jelöltnek meg kell másznia az „égig érő fát”). Képességeihez örökléssel vagy a
szellemek általi kiválasztással jut; testi jellel (többletcsonttal: foggal vagy hat ujjal) születik.
Tudományszerzése „passzív”, elhívása akarata ellenére történik. Elhívását „sámánbetegség”
előzi meg, a szellemek megkínozzák. Hivatása gyakorlásához – az eksztázis előidézéséhez
dob szolgál, felszereléséhez a dobon kívül sajátos sámánöltözet (madártollas és/vagy szarvas
fejdísz tartozik. A beavató lélekutazáson, amelyre általában elhívó szelleme kíséri, próbákat
kell kiállnia: például testét feldarabolják a túlvilági szellemek, majd újra életre keltik; vagy
viaskodnia kell ellenséges szellemekkel. Az avatást a szellemvilággal való rendszeres
kapcsolatteremtés követi, amelyben őrző- és segítőszellemek vannak segítségére; a táltos
eksztatikus állapotában a túlvilágon bika vagy ló alakban viaskodik; sötét és világos állatok
között folyik a párviadal. A többnyire állat alakban megjelenő segítőszellem bizonyos
tekintetben a sámán alteregója, életerejének kifejezője; egyidejűleg a transz során a testéből
távozó szabad lélek állatalakja is lehet. A rítusokhoz használt speciális öltözete van, tollas
és/vagy szarvas fejdíszt visel. (DIÓSZEGI: 1958, 1967.)
A felsorolt jellemzők a táltos nevet kivéve nem vagy nem csak a táltos eredeti, sajátos
attribútumainak látszanak. A legújabb kori táltos mondai ismérveiből rekonstruált ősvallási
táltosalak kiegészült többféle, valóságos és mondai személy (varázslók, látók, boszorkány,
mora/lidérc, tündér, werwolf [’emberfarkas’] ismérvével). Ezek közül a legfontosabbak:
A rejtezés mint sámáneksztázis. A táltos eksztázisára, szabad lelkére lényegében nem
volt adat; ezért, mint említettük már, a magyar halottlátó transzára, túlvilági látomásaira
vonatkozó adatokat vonta ide Diószegi. Eksztázis révén a túlvilággal kapcsolatot tartó
mediátorok szép számban működtek – és működnek – Európa-szerte; a halottlátó transzára,
látomásaira vonatkozó adatok nem az ősvallási sámánizmus bizonyítékai, csak annyit
jelentenek, hogy a magyar halottlátó is transzban kommunikált a másvilággal.



29
Születési jegyek, születés általi kiválasztódás, foggal születés. Vannak fontos és pontos
európai párhuzamai az újkori táltossal sok szempontból rokon varázslók, valamint a közép
kelet-európai werwolf és vámpír hiedelmeiben.
Passzív tudományszerzés, elhívás, beavatás, sámánbetegség. A táltos mint sámán
elhívására, betegségére vonatkozó adatok különböző európai werwolflények, látók alakjainak
hatókörébe tartoznak, a sámánjelölt feldarabolására és a csontkiszedésre utaló mesei és
mondai motívum (Varázsló és tanítványa mesetípus, AaTh 375) a Kelet-Közép-Európa nagy
térségében (a Kaukázustól Kis-Ázsián és a Balkánon át az Alpokig) ismert igen archaikus (de
nem sámánisztikus) állatok ura/úrnője képzetek mondai lecsapódásai. (SCHMIDT: 1952.) A
megfőzés általi beavatás, újjászületés motívuma több indoeurópai mitológia szintén igen
archaikus hagyatéka, a Balkánon ismert mondai megfogalmazások leginkább tündérek és
sorsasszonyok, boszorkányok hiedelmeihez köthetők (OOSTEN: 1985; STOJANOVIČ
LAFAZANOVSKA: 1996). Diószegi magyar adatai is e körbe tartoznak. Nem kizárt, hogy e
motívumok a honfoglalás kori magyarság kultúrájában is jelen voltak, de nem hozhatók
kapcsolatba az ősvallás sámán-táltosával.
A Sebestyén tanulmánya (1900) óta minden ősvalláskutató által kiemelten kezelt
„magyar varázsdob”, vagyis táltosdob adatai valójában nem léteznek. Az eksztázist indukáló
dob másodlagos adatai különböző balkáni (román, szerb, bolgár) népszokásokhoz (például az
urálás vagy regölés balkáni rokonaihoz) vagy a balkáni tündérkultuszhoz, illetve a ruszália
és egyéb kollektív megszállottságkultuszokhoz és gyógyító rítusokhoz vezetnek. Utóbbiak
gyakorlói dobbal is kísért zenére esnek transzba; „síppal, dobbal, nádi hegedűvel”
gyógyítanak. A szita-sámándob kapcsolat is erősen kétséges a szitában másvilágra „utazó”
nyugat-európai boszorkány és mora/mara lények hiedelmeinek fényében; a bobolás pedig
jóslás szitába vagy deszkára szórt bab- vagy kukoricaszemekkel – az egész Balkánon ismert, a
késő ókori Bizáncig visszavezethető divinációs eljárás.
A viaskodás a másvilági lélekcsatákon egyrészt a táltos sajátos attribútuma is (talán
elsősorban a bika vagy ló alakjában való viaskodás), és mint ilyen, sajátos „ősvallási” jegy is
lehet, másrészt igen általános jelenség; európai boszorkányok, varázslók, látók minden ismert
indoeurópai mitológia írásos dokumentumaiban fellelhető sajátsága. E téren is vannak fontos
és pontos európai párhuzamai a táltosnak, az alább említendő „werwolf varázslók” kapcsán.
A valamikori magyar sámán szarvas vagy tollas fejviseletére hozott bizonyítékok – a
lucaszéken látott boszorkányok – a Közép-Európa nagy területein ismert
boszorkányhiedelmek, illetve a lucaszékhez kötődő sajátos, mora/lidérc lényekkel
kapcsolatos látótechnikák, egyben az európai mora/lidérc lények, valamint a közép-európai,



30
tél közepi alakoskodások halotti maszkjainak körébe tartoznak; a sámán-táltos feltételezett
viseletéről nem mondanak semmit.
E rekonstrukció eredménye nem a honfoglalás kori táltosnak és működésének hiteles
rajza, hanem egy különböző rendszerekbe tartozó motívumokból összeállt diszfunkcionális
mozaik. A rekonstruált képbe bekerültek a jelenkori táltos ismérvein kívül – a fent említett tág
sámánizmusfogalom jegyében – a gyógyítás, divináció, „látás” más szakembereinek ismérvei
is; a szintén finnugor eredetű szavakkal megnevezett látók, nézők, jósok, javasok is, így a
táltos központi szerepű sámánisztikus mediátorként tűnik fel, de e képet nem tartjuk a valóság
hiteles tükrének, és nem tarthatjuk a táltos felvonultatott vonásait kizárólagos ősmagyar
sajátságnak sem.
Mint már eddig említett adatainkból is kiviláglik, Diószeginek téves az a nézete,
miszerint a táltos egyedüli letéteményese volt térségünkben a transztechnikának és egy
„sámánisztikus” gyakorlatnak. Nemcsak más típusú mediátorok – mint a keresztény látók, a
halottlátó vagy a tündérvarázslók – léte cáfolja ezt, hanem a táltos igen közeli párhuzamai, az
újkori táltoséhoz hasonló (idővarázsló) funkcióban működő varázslók is, akiknek léte és
működése a magyarság szomszédságában egyes esetekben még a 20. században is
dokumentálható. A szellemvilággal transzban, álomban kommunikáló varázslók és látók
sokféle európai típusa közül kiválaszthatók azok, amik valamiféle rokoni kapcsolatban
vannak a magyar táltossal (időben-térben közelebbről meg nem határozható etnikus vagy
kulturális kapcsolatok, kölcsönzési folyamatok révén). Más részük (például a halottlátó, a
tündérvarázslók, a megszállottságkultuszok gyakorlói) nem rokonai a táltosnak, de lehetnek
netalán az ősmagyar korban is voltak – magyar megfelelőik is. Nézzük meg e két csoportot
röviden.
A táltos európai párhuzamai közül a legfontosabbak a Balkán nagy részén ismert,
transzképességű idővarázslók. Az őket övező mitológia szerint zivatardémonok (vagy
sárkány, sas, tündérek, vagy a keresztény Isten, Szent Illés stb.) játsszák a varázslók beavató
és őrzőszellemének szerepét; a „lélekcsaták” a felhőkben folytak a jégeső elűzésére, az eső
vagy a termés visszaszerzésére az ellenséges démonoktól, illetve a jégverést hozó démonikus
boszorkányoktól. A varázslók több típusa a zivatarlelkekkel (zivatarfelhőben tartózkodó
halottak, „kereszteletlen” démonok lelkeivel) kommunikál, illetve az ellenséges
zivatarlelkekkel csapatokban viaskodik. Hatalmuk van a zivatardémonok felett; irányítani
tudják a jégverést hozó felhőket, megállítják vagy a szomszéd településre küldik őket. Ilyen
varázslók voltak a bizánci, illetve nyugati, 6–7. századi egyházi forrásokban említett
nephodioktai (’felhővezetők’), tempestatum ductores, tempestarii (’zivatar



31
irányítók/szabályozók’, ’zivatarküldők’), illetve az ukrán, lengyel, román, horvát
’mezőőrzők’, ’jégcsőszök’, ’felhősök’ (lengyel, ukrán chmurnik, planetnyik), a szerb–horvát
szlovén zduhač, stuha, stuva egyik típusa. Ilyesféle varázslók emlékét őrzi az újkori
mondákból ismert garabonciás, Fahrende Schüler, şolomonar stb. nevű, ördöggel cimboráló
vándor idővarázsló. Ezek közeli rokona az a történeti forrásokban is dokumentált táltos, aki a
zivatarfelhőkben viaskodik a sárkánnyal, széllelkekkel, zivatarfelhőbe „ragadják el”, és
sárkány őrzőszelleme, elhívó szelleme is lehet. (MOSZYŃSKI: 1967; KLANICZAY: 1983; PÓCS:
1989, 1997, 2002a, 2002b; GINZBURG: 2003.)
A 18. századi boszorkányperekből megismerhető táltosok közül néhányat, valamint a
20. századi folklórgyűjtések foggal született, állat alakban, ellenséges állatdémonokkal a
zivatarfelhők másvilágán viaskodó táltost a délkelet-európai werwolf típusú (werwolf =
’emberfarkas’, tág értelemben állattá változó ember) varázslókhoz kötik rokoni szálak. Ezek:
a Balkánról ismert zduhač egyik típusa és a kresnik (a Balkánon, de távolabbi – baltikumi,
itáliai stb. rokonai is vannak), akik állati jegyekkel (foggal, agyarral, sörtével stb.) születtek,
és állat alakban viaskodnak szintén állat alakot öltő, ellenséges, jégesőt hozó vagy
gabonarabló démonokkal. A táltos egy délkelet-alföldi folklórszövegekből, valamint 18.
századi peradatokból is ismert típusával van közeli rokonságban a zmaj/zmej/zmija/zmajevit
čovek (’kígyó’, ’sárkány’, ’kígyó/sárkány-ember’) stb. nevű, kígyó-, sárkány/sas apától és
állati születési jegyekkel (pici szárnyakkal, kígyóbőrben stb.) született bolgár–szerb–macedón
varázsló, aki transzba esve „tüzes”, villámszóró lélekcsatákat vív az alvilági, jégesőt hozó,
„vizes” sárkányok ellen. Eközben „apjához” hasonló állat alakját ölti, és sas, kígyó, sárkány,
kakas stb. állatszellemek segítenek neki. (PÓCS: 2002c.)
Gunda Béla ezzel a – zmej varázslóval rokon – táltossal kapcsolatban kísérelt meg
ősmagyar totemizmust rekonstruálni, az állatősök és állati születési jegyek okán, itt azonban
határozottan balkáni werwolfvonásokról van szó (GUNDA: 1963 és cáfolata: VARGYAS G.:
1997). A különösen bolgároknál gazdagon dokumentált zmej varázsló és a délkelet-alföldi
„szárnyas táltos” rokoni szálai esetlegesen a magyar táltost a honfoglalás körüli időkben ért
bolgár-török hatásra vallanak. És egy további – igen bizonytalan – feltételezés: ez a táltos az
alábbi mora/lidérc lényekkel is kapcsolatba hozható, akik tyúk és gyík/kígyó alteregóval
és/vagy segítőszellemmel is rendelkeztek. E táltosalak körül (amint a lidérc alakja körül is)
mindenképpen érdekes, megoldandó problémák lappanganak a honfoglalás korának
szellemvilágával és feltételezett sámánizmusával kapcsolatban.
A táltos rokonai közt eszerint a magyar lidércet és a szláv nyelveken morának
(morinának, zmorának, kikimorának stb.) nevezett hiedelemalakot is számon kell tartanunk



32
(germán mara, mahr, nightmare, francia cauchemar). Ez sajátos hármas lény: éjszakai
„nyomó”, illetve vámpirisztikus démon egyrészt, élő ember transzban „kiküldött” hasonmása,
alteregója vagyis szabad lelke másrészt, eredeti értelemben – és a kora újkori adatok szerint
általában – élő ember transzképességgel, állathasonmásokkal, holt mora/mara ősökkel, aki
transzképességét általában burokban születésének köszönheti. (BURKHART: 1989, 87–89;
PEUCKERT: 1960a, 1960b; RAUDVERE: 1993; LECOUTEUX: 1992.) A magyar lidércet
elsősorban a délszláv moralényekkel kötik össze rokoni szálak, ugyanakkor az előbbi
zmej/zmaj/zmija varázslóval is vannak még pontosan ki nem derített kapcsolatai. (PÓCS:
1997a.) Számos ambivalens boszorkány-, illetve varázslóalak létezett Európa több területén
(nálunk is) mora/lidérc vonásokkal. A 18. századi boszorkányperekben dokumentált,
többnyire kincslátással foglalkozó magyar táltosoknak is vannak mora/lidérc jellemzőik;
ilyenek például az éjszakai, házi, családi környezetben, ellenséges démonok ellen vívott
„lélekcsaták”. Említésre méltó itt még a tyúk segítőszellemmel rendelkező lidérc-boszorkány
egy 18. századi szatmári perben (akit fentebb említettünk, tyúk hátán tett lélekutazása
kapcsán). Szó van tehát a magyarság európai típusú, mora/lidérc attribútumú látóiról és
táltosairól – nem tudjuk, mióta léteznek ezek a magyarság vallási képzeteiben és
gyakorlatában. Túlzott merészség volna az ősvallásig visszavetíteni alakjukat, mégis, a
honfoglaláskor a boszorkányról fentebb mondottakra gondolva, óvatos feltételezés tárgya
lehet egy honfoglalás kori mora/lidérc jellegű, transzképességgel, illetve (tyúk/kakas/gyík
alteregókkal?) bíró ambivalens varázsló/látó/boszorkány léte.
A táltos működésére, rituális tevékenységére, transz-, illetve átváltozási technikáira
vonatkozó múltbeli adatok mindegyike minősíthető európai rendszerek részeként (is), a
magyar táltos speciális jellegzetességének látszó foggal születést, állat alakban való
viaskodást is beleértve. A korunkban még folklórgyűjtésekben megfogható működő táltosok
minden vonása az általános európai látók, jósok, halottlátók egy-egy sajátos típusára vall,
erről még alább szólunk. Tegyük hozzá, mind e varázslókra vonatkozó újkori adataink, mind
a táltos kora újkori dokumentációja egy erősen keresztényiesített világot mutat: a táltosok és
varázslók – egy-egy típus állatszellemei mellett – elsősorban keresztény segítőszellemekkel
Szűz Mária, Krisztus elhívására – balkáni kapcsolataik olykor Szent Illés vezetésével
harcolnak az alvilági sárkányok, halottak, rossz démonok ellen; beavatásuk is sokszor egy
keresztény mennyben zajlik. (PÓCS: 1999.)
Tehát többféle, változatos vonásokkal rendelkező táltos van előttünk – legalábbis a
kora újkorban. E heterogén vonásait feltehetően honfoglalás előtti török, valamint honfoglalás
utáni szláv kulturális hatások eredményeképpen nyerte. A táltos tehát egyidejűleg sajátosan



33
magyar és európai lénynek látszik, a honfoglalás korban feltételezett szellem- és
démonvilághoz hasonlóan. E változatos vonások mögül – úgy látszik – egyelőre lehetetlen
pontosan kikövetkeztetni egy körülhatárolható, egynemű, sajátosan magyar táltos minden
jellemvonását. Mégis, úgy véljük, létezett egyfajta honfoglalás kori, illetve kereszténység
előtti sámán a táltos személyében, aki feltehetően rokon funkciójú európai rendszerekbe
illeszkedett, valószínűleg magamagához hasonló transzképességű varázslók egyes vonásait
vette fel. Attribútumai, tevékenysége meglehetősen hasonló lehetett a honfoglalást
közvetlenül megelőző időkben az európai környezetében található (részben talán bolgár-török
eredetű) sámánisztikus gyakorlathoz; e hasonlóságok révén tudott európai környezetébe
illeszkedni. (PÓCS: 1997b.)
4.2. Egyéb, transztechnikán alapuló, nem „sámánisztikus” rendszerek
Néhány olyan európai rendszert említünk még, amelynek egyes elemeit szintén felhasználta a
kutatás – sámánizmus-központú kutatói konstrukciója jegyében – a honfoglalás kori sámán
rekonstrukciójához. Véleményünk szerint azonban ezek attól független, önálló rendszerként
tételezhetők fel esetlegesen a magyarság valamikori világképében, rituális gyakorlatában. A
középkori és kora újkori – és néhány, archaikusabb hagyományokat őrző területeken a mai
Európából igen sok adatunk van az eksztázissal/transszal kapcsolatos, nem sámánisztikus
érintkezési technikára, mind spontán módon, mind különböző típusú kultuszok, rituális
érintkezések kapcsán. Itt most eltekintünk a rituális formációk és technikák részletes
bemutatásától, csupán futólag említjük meg közülük azokat, amelyek a magyar ősvallással
kapcsolatban valamely relevanciával bírtak, vagy ténylegesen, vagy legalább a kutatás
kérdésfeltevései kapcsán.
4.2.1. Tündérvarázslók
Tündérvarázslónak – bolgár, szerb, horvát, szlovén, görög, albán és szicíliai, továbbá ír és
skót példák alapján – azokat a varázslókat, látókat nevezzük, akik a mitikus – korunkban
erősen a keresztény mennyhez hasonlatos – tündérmásvilággal tartanak fenn mediátori
kapcsolatot; álomban, transzban kommunikálnak a tündérekkel. (HENNINGSEN: 1990; PÓCS:
2005; ČIČA: 2002.) Mint a tündérek beavatottjai, elsősorban gyógyítással (mégpedig a
tündértabuk megsértőit sújtó „tündérbetegségek” orvoslásával) foglalkoztak. Gyér magyar
kora újkori tündérkultusz-bizonyítékaink azért érdemelnek említést, mert ezt a varázslótípust
is „bekebelezte” a sámáncentrikus ősvalláskutatás, amennyiben egy „beavatott”
tündérvarázslóra vonatkozó unikális magyar adatot szintén a táltostransz bizonyítékaként



34
használt fel. (DIÓSZEGI V.: 1958.) A „keresztényiesített” tündértúlvilágot említő dokumentum
Antal Mihályné Zsófiára vonatkozik, akit 1720-ban Egerben állítottak boszorkányság
vádjával bíróság elé: „...eő 9 napigh halva feküvén elragadtatott az más világra az Istenhez,
ottan nagy gyönyörűségben volt és vendégségben, s jól volt ott dolga; de azért jött vissza,
hogy az Isten küldte eőtet, hogy gyógyítson és orvosoljon, az mint levelet is adott neki
tudományul, mely az nyaka alatt a válla fölött találtatott, mikor feltámadt kilencednapra...”
Bár van néhány kora újkori bizonyítékunk efféle tündérvarázslók működésére, honfoglalás
kori tündér szavunkkal nem hozhatjuk ezeket össze, és nem is tételezhetjük fel – bár kizártnak
sem tarthatjuk – létüket a magyarság korai történetében.
4.2.2. Szent látók, keresztény látomások
Ezek jól ismerhetők az igen gazdagon dokumentált, az ókortól napjainkig ívelő, szentek
látomásait dokumentáló európai látomásirodalomból, az élő szentek, látók, tudósok, varázslók
– és laikusok – látomásainak folklórgyűjtésekből származó adataiból (KATONA: 1907; V.
KOVÁCS: 1985; KESZEG – PETI – PÓCS: 2009; CHRISTIAN – KLANICZAY: 2009; PÓCS: 2009c,
2009d). A szent látóknak nemcsak a szabadlélek-képzetekkel kapcsolatos transztechnikája,
hanem életük és látomásaik motivikája is – elhívásuk, túlvilági utazásaik, lélekcsatáik és
túlvilágképeik – igen hasonló lehet szinte minden ponton a Diószegi által felállított magyar
ősvallási sámánizmus ismérveihez (BOUSSET: 1901; HIMMELFARB: 1983; PAPER: 2004), nem
véletlen, hogy ő sok keresztény látóadatot is bevont bizonyítékai közé. Véleményünk szerint
egymástól független, archaikus-egyetemes rendszerek közös vonásairól van szó. Nyilvánvaló,
hogy ami a túlvilági „lélekutazásokat” illeti, a sajátos ősmagyar sámánizmus bizonyításához
ezek általános, közös motívumain kívül speciális, csak rá jellemző vonásokat is kell találnunk,
amelyeknek egyelőre nem vagyunk birtokában.
Ilyen paradigmák mentén vizsgált Vargyas Lajos (1963) néhány keresztény
látomásszöveget: az írországi Szent Patrik-purgatórium magyar zarándokainak, illetve ott
megélt látomásaiknak irodalmi emlékeit vizsgálva keresett sajátosan magyar „ősvallási”
sajátságokat. Ilyennek találja azt, hogy a magyar zarándokok egyéni, családi halottaik sorsa
felől tudakozódnak, továbbá azt, hogy még élőket látnak meghalva, mintegy a jövő évre
vonatkozó jóslatképpen. E motívumokhoz mongol, alvilágjárásokat tartalmazó hősénekekből
hozott keleti párhuzamokat. Azonban a Vargyas által keleti hagyatéknak ítélt motívumok
ismertek a keresztény látomásirodalomból is (BENZ: 1969; DINZELBACHER: 1981; GARDINER:
1984; GUREVICS: 1987). A még meg nem haltakkal vagy éppen haldoklókkal való
találkozások, sőt hozzátartozók kiszabadítása a purgatóriumból Kelet-Európa szerte



35
megjelennek halottlátók látomásaiban, ennek itt régi bizánci-ortodox hagyományai vannak.
(Lásd a székelyföldi, gyimesi, moldvai látomásokban: KÓKA: 2006; PETI: 2008; KESZEG
PETI – PÓCS: 2009.) Tehát e látomásoknak ez esetben régi – talán már honfoglalás kori
kapcsolatait tételezhetjük fel a bizánci kereszténységgel, de nehéz volna őket a feltételezett
ősvallási sámánizmus körébe utalni.
4.2.3. A halottlátó
Vargyas Lajos előbb említett tanulmánya tulajdonképpen a halottakkal való kommunikáció
régi múltját, esetleges ősvallási kapcsolatait firtatja. A halottlátók újkori alakja a keresztény
látók transztechnikán alapuló keresztény rendszereibe illik; az Európa-szerte tevékenykedő
szent látók mindegyike foglalkozhatott halottak látásával, a par excellence halottlátó csak
fokozati eltéréseket mutat ettől, amennyiben főleg és elsősorban a halott hozzátartozókkal
való kommunikációra specializálódott. (Emellett sok halottlátó gyakorlatához tartozott a
halottak üzeneteinek közvetítésén kívül az elveszett emberek, állatok és tárgyak hollétének
felfedése, kisebb mértékben ember- és állatgyógyítás, sőt szerelmi varázslás. Mondai adatok
kincs látásáról is szólnak.) A magyar halottlátó alakját részben hivatásának gyakorlása közben
tett helyszíni megfigyelésekből, részint élményelbeszélésekből és hiedelemmonda
szövegekből ismerjük.
Igen gazdag az elhívatására, beavató túlvilági utazására vonatkozó hiedelem-, illetve
narratívumanyag. Ezeknek alapja a transztechnika, a testtől elszakadó szabad lélek képzete,
helyszíne a túlvilág, és fontos tényezője az elhívó és kísérő szellemek megjelenése. Az elhívó
szellemek keresztény jellegűek: Szűz Mária, (többnyire női) szentek, angyalok, szép ruhás
nők, ritkábban ősz öregember vagy egyszerűen férfi. Elhívó állatlelkekre ugyan nem, de állat
(főleg madár) alakú segítőszellemekre van néhány szórványos hiedelemadatunk – főleg a
magyarság keleti csoportjaitól. Egy kevésbé elterjedt (egyébként Európa-szerte ismert)
beavatási technika is elő-előfordul, mégpedig a kapcsolatba lépés az eltemetett halottakkal:
alvás a síron vagy a halottak megidézése a temetőben.
A további rendszeres kommunikáció a halottakkal történhet a beavató látomáshoz
hasonló túlvilági lélekutazás révén: a halottlátó időről időre elrejtezik, alszik és közben vagy
ezután beszél, tudósít a halottakról. Általánosabb azonban, hogy a halottak megjelennek a
halottlátó földi-testi környezetében, csak általa látható jelenések kereteiben, illetve ő idézi
meg önindukált transzban a halottakat. Némely adatunk megszállottságra utal: a halottlátót
mint médiumot megszállják a halottak szellemei, és általa, rajta keresztül beszélnek az
élőkhöz. Egy moldvai látók által képviselt halottlátótípus lélekben a túlvilágra utazik a



36
halottat „látni”: a purgatóriumban kísérli meg a halott sorsát enyhíteni. Jánó Ilona, a lészpedi
látó a halál pillanatában is „látja” a halottat, és feladatának ilyenkor a lélek megmentését tartja
a kárhozattól. A halottlátó segítőszellemére néhány, főleg dél- és keletmagyar adatunk van. A
túlvilágképek igen változatosak: keresztény menny, ritkábban pokol is, olykor egy népies
keresztény pokol, a néphit ördögalakjaival, némely esetben ettől eltérően egy archaikus,
kereszténység előtti alvilág: kígyók, békák, gyíkok országa.
A halottlátó gyakorlatának és hiedelmeinek eredetét, kapcsolatait vizsgáló kutatás
egyik csomópontja a transztechnikának, a testből ideiglenesen távozó lélek kérdésének a
magyar ősvalláshoz, illetve a táltoshiedelmekhez kötése volt, mint már említettük. A
halottlátó révülése, rejtezése, túlvilági utazásának képzetei a táltos-hiedelemkör egy hiányzó
láncszemét voltak hivatva pótolni (DIÓSZEGI: 1958; BARNA: 1981; DÖMÖTÖR: 1981; CZÖVEK:
1987). A halottlátó létezését azonban akár saját jogán is feltételezhetjük a honfoglalás kori
magyarság életében, a fentebb már említett „ősvallási” látó, néző terminusok, valamint a
halottakkal való kommunikáció igen általános, egyetemes gyakorlata okán. Hogy az újkori
változatos formációk közül melyiknek a létére gondolhatunk a honfoglalás korában is, arra
természetesen nem tudunk válaszolni. Inkább csak arról beszélhetünk, hogy melyik technika
valószínűen új: a médiumizmus, a médium halottlátók gyakorlata – bár ezt a középkori
Európa sok helyéről dokumentálták (TUCZAY: 2010), Magyarországon valószínűleg csak a
modern spiritizmus hatására jelenik meg a legújabb korban látóink gyakorlatában. (PÓCS:
2002d, 2009b; PETI: 2008.)
4.2.4. Megszállottságkultuszok. A reg és rejt/rejtezés terminusokkal kapcsolatban említett
tények fényében nem lehetetlen – bár nem bizonyítható kemény adatokkal –, hogy a
honfoglalás korában, talán a bizánci kereszténység hatására, valamiféle megszállottságkultusz
gyakorlóiként tételezhetjük fel a regösök „elődeit”; a feltételezett ősmagyar sámánizmustól
függetlenül.
A kultusz feltételezett középkori funkciója a halottakkal/istenséggel való szakrális
kommunikáció lehetett, egy e célra (a téli napforduló/karácsony/újév idejére) szerveződött
kultusztestület révén. Talán a regölés és rokonai a túlvilággal kapcsolatot teremtő rítusok (is)
voltak; vagy legalábbis a regösök mint egy kultusztestület tagjai talán alkalmanként effajta
mediátori feladatokat is elláttak. A kommunikáció célja a leszálló istenség/idelátogató
halottak (és a nekik adott áldozatok) révén földi és mennyei áldást (termékenységet és lelki
üdvösséget) nyerni. A balkáni megszállottságrítusok analógiájára elképzelhető, hogy az isteni
megszállottság bizonyos képzetei, az istenség által megszállott gyógyítóknak a betegekből a



37
megszálló démont kiűző lélekcsatái talán a magyarság rituális gyakorlataiban is helyet kaptak
a honfoglalás körüli időkben, bizonyos keresztény (vagy kereszténységet megelőző) bizánci
kapcsolatok révén. Ha a regölés valamely elődje valóban megszállottságkultusz volt, akkor a
transz indukálása hasonlóan történehett a Balkán újkort is megért kultuszaihoz, zene és tánc
révén, „síppal, dobbal, nádi hegedűvel”. Az a tény, hogy a regösének némely
szövegmotívumának (a leszálló istenség, a mennyei lakoma) párhuzamos pogány és
keresztény „megoldása” is van, fontos korjelző (azzal a ténnyel együtt, hogy zenekutatóink
eredetét a honfoglalás előtti vagy körüli bizánci keresztény hatásokkal hozzák kapcsolatba).
Tehát óvatosan feltételezhető, hogy a regölés létezhetett – ha nem is éppen sámánizmusként
a magyarság rituális gyakorlatában a honfoglalás körüli időkben. Ennek a királyi mulattatók,
udvari énekmondók regös terminusa sem mond ellent (amennyiben az énekmondásra is lehet
transzban „inspirációt” szerezni, ez indokolhatja az eksztázist jelentő szó használatát az
énekmondókkal kapcsolatban). (PAIS: 1970b, PÓCS: 2004a.)
(Az ezekhez az eredményekhez vezető kutatás az Európai Kutatási Tanács részéről, az Európai Közösség hetedik keretprogramjából (2007–2013), az EKT 324214 sz. támogatási megállapodása alapján finanszírozásban részesült.)
FELHASZNÁLT IRODALOM
ANTONIEVIĆ, Dragoslav: Ritualni trans. Beograd, Srpska Akademija Nauka u Umetnosti
Balkanološki Institut, 1990.
ARBMAN, Ernst: Ecstasy or Religious Trance. In the Experience of the Ecstatics and from the
Psychological Point of View I–III. Stockholm, Svenska Bokförlaget, 1963.
BALÁZS János: A magyar sámán révülete. Rejt, rejtëk, rejtëzik. Ethnographia, LXV, 1954,
422–425.
BARNA Gábor: Totenseher im ungarischen Volksglauben. Műveltség és Hagyomány, XX,
1981, 177–189.
BARTHA Antal: A IX–X. századi magyar társadalom. Budapest, Akadémiai Kiadó, 1973.
BARTHA Antal – CZEGLÉDY Kártoly – RÓNA-TAS András (szerk.): Magyar őstörténeti
tanulmányok. Budapest, Akadémiai Kiadó, 1977.
BÁLINT Csanád: A kutya a X–XII. századi magyar hitvilágban. A Móra Ferenc Múzeum
Évkönyve 1, 1971, 295–315.
BÁLINT Csanád: A 9. századi magyarság régészeti hagyatéka. In Kovács László (szerk.):
Honfoglalás és régészet. (A honfoglalásról sok szemmel I.) Budapest, Balassi, 1994,
39–46.



38
BENKŐ Lóránd (főszerk.): A magyar nyelv történeti-etimológiai szótára I–IV. Budapest,
Akadémiai Kiadó, 1967–1984.
BENKŐ Lóránd: Az Árpád-kor magyar nyelvű szövegemlékei. Budapest, Akadémiai Kiadó,
1980.
BENZ, Ernst: Die Vision. Erfahrungsformen und Bilderwelt. Stuttgart, Ernst Klett Verlag,
1969.
BOUSSET, D. W.: Die Himmelsreise der Seele. Archiv für Religionswissenschaft, IV, 1901,
136–169, 229–273.
BOYER, Régis: Le monde du double. La magie chez les anciens Scandinaviens. Paris, Berg
International, 1986.
BURKHART, Dagmar: Kulturraum Balkan. (Studien zur Volkskunde und Literatur
Südosteuropas 5.) Berlin–Hamburg, Dietrich Reimer Verlag, 1989.
CHRISTIAN, William A. Jr. – KLANICZAY, Gábor (eds.): The „Vision Thing”. Studying Divine
Intervention. (Collegium Budapest Workshop series 18.) Budapest, Collegium
Budapest, 2009d.
CSISZÁR Árpád: A hazajáró lélek. (A beregi nép lélekhitéből). A Nyíregyházi Jósa András
Múzeum Évkönyve, VIII–IX, 1965–1966, 1967.
ČIČA, Zoran: Vilenica and vilenjak: Bearers of an extinct fairy cult. Narodna Umjetnost, 39,
2002, 31–63. (Zagreb.)
DEMÉNY István Pál: A hejgetés meg a sámánének. (A Curiesa-sorozatból.) Néprajzi
Látóhatár, III/1–2, 1994, 135–150.
DIENES István: A honfoglaló magyarok. Budapest, Corvina, 1972.
DIENES István: A honfoglaló magyarok és ősi hiedelmeiek. In Hajdú Péter (szerk.): Uráli
népek. Nyelvrokonaink kultúrája és hagyományai. Budapest, Corvina, 1975.
DIENES István: A honfoglaló magyarok lélekhiedelmeinek régészeti bizonyságai.
(Előmunkálatok a Magyarság Néprajzához 3.) Budapest, MTA Néprajzi
Kutatóintézete, 1978, 28–39.
DINZELBACHER, Peter: Vision und Visionsliteratur im Mittelalter. Stuttgart, Anton
Hiersemann, 1981.
DIÓSZEGI Vilmos: A viaskodó táltosbika és a sámán állatalakú életlelke. Ethnographia, LXIII,
1952, 308–355.
DIÓSZEGI Vilmos: Adatok a táltos révülésére. Etnographia, LXIV, 1953, 303–310.
DIÓSZEGI Vilmos: A honfoglaló magyar nép hitvilága („ősvallásunk”) kutatásának
módszertani kérdései. Ethnographia, LXV, 1954, 20–65.



39
DIÓSZEGI Vilmos: A sámánhit emlékei a magyar népi műveltségben. Budapest, Akadémiai
Kiadó, 1958.
DIÓSZEGI Vilmos: Uráli párhuzamok táltosaink „felesleges csont” képzetéhez. Ethnographia,
LXXI, 1960, 455–457.
DIÓSZEGI Vilmos: A pogány magyarok hitvilága. (Kőrösi Csoma Kiskönyvtár 4.) Budapest,
Akadémiai Kiadó, 1967.
DIÓSZEGI Vilmos: A honfoglaló magyarok hitvilágának történeti rétegei: a világfa. Népi
kultúra – népi társadalom II–III. 1969, 295–326.
DIÓSZEGI Vilmos: A táltos alakjának földrajzi elterjedéséhez. Szolnok Megyei Múzeumi
Évkönyv I, 1973, 189–204.
DIÓSZEGI Vilmos (szerk.): Ősi magyar hitvilág. Válogatás a magyar mitológiával foglalkozó
XVIII–XIX. századi művekből. Budapest, Gondolat, 1971.
DÖMÖTÖR Tekla: A magyar nép hiedelemvilága. Budapest, Corvina, 1982.
ERDŐDI József: Huj, huj, hajrá! Szegedi Füzetek, II, 1937, 228–233.
ERDŐDI József: Urali csillagnevek és mitológiai magyarázatuk. (A Magyar Nyelvtudományi
Társaság Kiadványai, 124.) Budapest, Akadémiai Kiadó, 1970.
FODOR István: Bolgár-török jövevényszavaink és a régészet. In Bartha Antal – Czeglédy
Kártoly – Róna-Tas András (szerk.): Magyar őstörténeti tanulmányok. Budapest,
Akadémiai Kiadó, 1977, 79–114.
FODOR István: Honfoglalás-kori művészetünk iráni kapcsolatainak kérdéséhez. A sóshartyáni
korongpár. Archeológiai Értesítő, 100, 1973, 32–40.
FODOR István: Leletek Magna Hungariától Etelközig. In Kovács László (szerk.): Honfoglalás
és régészet. (A honfoglalásról sok szemmel I.) Budapest, Balassi, 1994, 47–65.
FODOR, István: Über die vorchristliche Religion der Altungarn. Acta Ethnographica
Hungarica, 48, 2003, 327–351.
FOX, Mark: Religion, Spirituality and the Near-Death Experience. London – New York:
Routledge, 2003.
Gardiner, Eileen (ed.): Visions of Heaven and Hell Before Dante. New York, Italica Press,
1989.
GINZBURG, Carlo: Éjszakai történet. A boszorkányszombat megfejtése. Budapest, Európa
Könyvkiadó, 2003. [Storia notturna. Una decifrazione del sabba. Torino, Einaudi,
1989.]
GOMBOCZ Zoltán: Honfoglalás előtti bolgár-török jövevényszavaink. (Nyelvtudományi
Értekezések 24.) Budapest, Akadémiai Kiadó, 1960.



40
GOODMAN, Felicitas D.: Ecstasy, Ritual, and Alternate Reality. Religion in a Pluralistic
World. Bloomington–Indianapolis, Indiana University Press, 1992.
GÖCKERJAHN, H. – ZIMONYI, I.: Orientalische Berichte über die Völker Osteuropas und
Zentralasiens im Mittelalter. (Veröffentlichungen der Societas Uralo-Altaica 54.)
Wiesbaden, Otto Harrasowitz, 1977.
GRYNAEUS Tamás: Isa por... A honfoglalás és Árpád-kori magyarság betegségei és
gyógyításuk. Budapest, Fekete Sas Kiadó, 1996.
GUNDA Béla: Totemistische Spuren in der ungarischen Táltos-Überlieferung. In Diószegi
Vilmos (szerk.): Glaubenswelt und Folklore der sibirischen Völker. Budapest,
Akadémiai Kiadó, 1963, 45–56.
GUREVICS, A. J.: A középkori népi kultúra. (Társadalomtudományi Könyvtár.) Budapest,
Gondolat, 1987.
GYÖRFFY György: Honfoglalás, megtelepedés és kalandozások. In Bartha Antal – Czeglédy
Kártoly – Róna-Tas András (szerk.): Magyar őstörténeti tanulmányok. Budapest,
Akadémiai Kiadó, 1977, 123–156.
HENNINGSEN, Gustav: “The ladies from outside”: An Archaic Pattern of the Witches Sabbath.
In Ankarloo, Bengt – Henningsen, Gustav (eds.): Early Modern European Witchraft.
Centres and Peripheries. Oxford, Clarendon Press, 1990, 191–215.
HESZ Ágnes: Néphit vagy helyi vallás: lélek- és túlvilág-képzetek Hidegségen. In Pócs Éva
(szerk.): „Vannak csodák, csak észre kell venni.” Helyi vallás, néphit és vallásos
folklór Gyimesben 1. Studia Ethnologica Hungarica VIII. Budapest, L’Harmattan
PTE Néprajz Tanszék, 2008, 15–75.
HIMMELFARB, Martha: Tours of Hell. An Apocalyptic Form in Jewish and Christian
Literature. Philadelphia, University of Pennsylvania Press, 1983.
HOLM, Nils G. (ed.): Religious Ecstasy. Based on Papers read at the Symposium on Religious
Ecstasy held at Åbo, Finland, in the 26th–28th of August 1982. (Scripta Instituti
Donneriani Åboensis XI.) Stockholm, Almqvist and Wiksell International, 1982.
HONKO, Lauri: Krankheitsprojektile. Untersuchung über eine urtümliche
Krankheitserklärung. (Folklore Fellows’ Communications 185.) Helsinki, Academia
Scientiarum Fennica, 1959.
HOPPÁL Mihály: Az uráli népek hiedelemvilága és a samanizmus. In Hajdú Péter (szerk.):
Uráli népek. Nyelvrokonaink kultúrája és hagyományai. Budapest, Corvina, 1975,
211–233.



41
HOPPÁL Mihály: Traces of Shamanism in Hungarian Folk Beliefs. In Hoppál Mihály (ed.):
Shamanism in Eurasia 2. Göttingen, Herodot, 1984, 430–449.
IANCU Laura: Helyi vallás a moldvai Magyarfaluban. Néprajzi vizsgálat. (PhD-disszertáció,
kézirat a PTE Néprajz–Kulturális Antropológia Tanszékén.) Pécs, 2011.
IPOLYI Arnold: Magyar mythologia. Pest, Heckenast Gusztáv, 1954.
KATONA Lajos: Túlvilági látomások kódexeinkben. Akadémiai Értesítő, 1907, 500–507.
KÁLMÁNY Lajos: Boldogasszony, ősvallásunk istenasszonya. (Akadémiai Értekezések a
Nyelv- és Széptudományok Köréből XII.) Budapest, 1885.
KÁLMÁNY Lajos: Mythologiai nyomok a magyar nép nyelvében és szokásaiban. A hold
nyelvhagyományainkban. (Akadémiai Értekezések a Nyelv- és Széptudományok
Köréből XIV. 5.) Budapest, 1887.
KESZEG Vilmos – PETI Lehel – PÓCS Éva (szerk.): Álmok és látomások a 20–21. századból I.
Fontes Ethnologiae Hungaricae VI. Budapest, L’Harmattan – PTE Néprajz Tanszék,
2009.
KLANICZAY Gábor: Benandante – kresnik – zduhač – táltos. Samanizmus és boszorkányhit
érintkezési pontjai Közép-Európában. Ethnographia, XCIV, 1983, 116–134.
KOVÁCS Katalin: Ha a lelkek... Lélekhiedelmek Salánkon. Ungvár–Budapest, Intermix Kiadó,
2002.
KÓKA Rozália (közreadja): „Bételjesítem Isten akaratját...” A lészpedi szent leány látomásai.
Fontes Ethnologiae Hungaricae III. A Pécsi Tudományegyetem Néprajz–Kulturális
Antropológia Tanszék és a L’Harmattan Könyvkiadó közös sorozata. Budapest,
L’Harmattan – PTE Néprajz Tanszék, 2006, 230–251.
KÖRNER Tamás: Mutatvány a készülő magyar hiedelemmonda-katalógusból. B) A halál és a
halottak. Ethnographia, LXXXI, 1970, 55–96.
LÁNG János: Lélek és isten. A vallás alapvető fogalmainak kialakulása. Budapest, Gondolat,
1974.
LÁSZLÓ Gyula: A honfoglaló magyar nép élete. Budapest, Magyar Élet Kiadó, 1944.
LECOUTEUX, Claude: Mara – Ephialtes – Incubus. Le cauchemar chez les peuples
germaniques. Études Germaniques, 42, 1987a, 1–24.
LECOUTEUX, Claude: Geschichte der Gespenster und Wiedergänger im Mittelalter. Köln
Wien, Böhlau Verlag, 1987b.
LECOUTEUX, Claude: Fées, Sorcières et Loup-garous au Moyen Age. Histoire du Double.
Paris, Imago, 1992.
LIGETI Lajos: Boszorkány és bazargán. Magyar Nyelv, LXXII, 1976, 481–482.



42
LIGETI Lajos (szerk.): A magyarság őstörténete. Budapest, 1943.
LIXFELD, Hannjost: A Guntram-monda Paulus Diaconusnál (AT 1645A). Ethnographia,
LXXXIII, 1970, 2–12.
LIXFELD, Hannjost: Die Guntramsage (AT 1645 A) Volkserzählung vom Alter Ego in
Tiergestalt und ihre schamanistische Herkunft. Fabula, 13, 1972, 60–107.
MACDERMOT, Violet: The Cult of the Seer in the Ancient Middle East. A contribution to
current research on hallucinations drawn from Coptic and other texts. London,
Wellcome Institute of the History of Medicine, 1971.
MANNINEN, Ilmari: Die dämonistische Krankheiten in finnischen Volksaberglauben.
Vergleichende volksmedizinische Untersuchung. (Folklore Fellows’ Communications
45.) Helsinki, Academia Scientiarum Fennica, 1922.
MESTERHÁZY Károly: Hitvilág és társadalom kapcsolata a honfoglaló magyarságnál. In
Hoppál Mihály – Istvánovits Márton (szerk.): Mítosz és történelem. (Előmunkálatok a
Magyarság Néprajzához 3.) Budapest, MTA Néprajzi Kutatócsoport, 1978, 39–47.
MESTERHÁZY Károly: A honfoglaló magyarok hitvilága és a monoteizmus. In Novák László
(szerk.): Hiedelmek, szokások az Alföldön I. Az Arany János Múzeum Közleményei
VII. Nagykőrös, 1992, 89–120.
MESTERHÁZY Károly: Többgyökerű ősi vallásunk emlékei. In Kovács László (szerk.):
Honfoglalás és régészet. (A honfoglalásról sok szemmel I.) Budapest, Balassi, 1994,
301–308.
MEYER-MATHEIS, Vera: Die Vorstellung eines Alter Ego in Volkserzählungen. Dissertatio
Freiburg i/B. (Institut für Volkskunde, Universität Freiburg), 1974.
MÉSZÖLY Gedeon: Az ugorkori sámánosság magyar szókincsbeli emlékei. Magyar Nyelv, 48,
1952, 61.
MOSZYŃSKI, Kazimierz: Kultura ludowa slowian II. Kultura duchowa I. Warsaw, Książka i
Wiedza, 1967. [Kraków, 1929.]
MUNKÁCSI Bernát: Újabb adalékok a magyar nyelv török elemeihez. Nyelvtudományi
Közlemények, 1887.
MUNKÁCSI Bernát: Adatok a magyarok pogánykori vallásos képzeteihez. A régi magyar lovas
temetkezés keleti párhuzamai. Ethnographia, VII, 1896, 220–229.
NAGY Ilona: A Föld teremtésének mondája. Ethnographia, XC, 1979, 323–330.
OOSTEN, Jarich G.: The War of the Gods. The Social Code of Indo-European Mythology.
London – Boston – Melbourne – Henley, Routledge & Kegan Paul, 1985.



43
PAASONEN, Heikki: Über die ursprüngliche Seelenvorstellungen bei den finnisch-ugrischen
Völker. Journal de le Société Finno-Ougrienne, 26, 1909–10, 1–27.
PAIS Dezső: Agyafúrt. Magyar Nyelv, X, 1914, 414–417.
PAIS Dezső: Megtorol. A halott etetése és a halotti lakoma. In uő: A magyar ősvallás nyelvi
emlékeiből. Budapest, Akadémiai Kiadó, 1970a, 11–14. [1922, 1943.]
PAIS Dezső: Reg [1.] A régi magyarság szellemi életének kérdésköréből. Reg [2.]. In uő: A
magyar ősvallás nyelvi emlékeiből. Budapest, Akadémiai Kiadó, 1970b, 15–33, 109
142 [1948, 1958.]
PAIS Dezső: Huj – huj – kaját. Hangutánzó–hangkifejező szavaink néhány ősi rokonságban
levő csoportjáról. In uő: A magyar ősvallás nyelvi emlékeiből. Budapest, Akadémiai
Kiadó, 1970c, 42–72. [1957.]
PAIS Dezső: A táltos meg az orvos. In uő: A magyar ősvallás nyelvi emlékeiből. Budapest,
Akadémiai Kiadó, 1970d, 73–87. [1958.]
PAIS Dezső: A finnugorság lélekképzetei és rájuk vonatkozó kifejezései. In uő: A magyar
ősvallás nyelvi emlékeiből. Budapest, Akadémiai Kiadó, 1970e, 185–209. [1958.]
PAIS Dezső: Tündér. In uő: A magyar ősvallás nyelvi emlékeiből. Budapest, Akadémiai
Kiadó, 1970f, 213–249. [1958.]
PAIS Dezső: A néző és a látó. A sámán teljesítményei közül. [1.] In uő: A magyar ősvallás
nyelvi emlékeiből. Budapest, Akadémiai Kiadó, 1970g, 250–255.
PAIS Dezső: Isten és ördög. In uő: A magyar ősvallás nyelvi emlékeiből. Budapest, Akadémiai
Kiadó, 1970h, 282–299.
PAKSA Katalin: Magyar népzenetörténet. Budapest, Balassi Kiadó, 1999.
PAPER, Jordan: The Mystic Experience. A Descriptive and Comparative Analysis. New York,
State University of New York Press, 2004.
PATCH, Howard Rollin: The Other World According to Descriptions in Medieval Literature.
Cambridge, Mass., Harvard University Press, 1950.
PAULSON, Ivar: Die primitiven Seelenvorstellungen der nordeurasischen Völker. Eine
religionsethnographische und religionsphänomenologische Untersuchung.
(Monograph Series 5.) Stockholm, Statens Etnografiska Museum, 1958.
PETI Lehel: A lélekmentő. Katasztrófaélmény és imitatio Christi egy csángó asszony
látomásaiban. In Pócs Éva (szerk.): Démonok, látók, szentek. Vallásetnológiai
fogalmak tudományközi megközelítésben. Tanulmányok a transzcendensről VI.
Balassi, Budapest, 2008, 534–552.



44
PEUCKERT, Will-Erich: Der Zweite Leib. In uő: Verborgenes Niedersachsen. Untersuchungen
zur niedersächsischen Volkssage und zum Volksbrauch. Göttingen, O. Schwartz, 1960,
11–35.
PEUCKERT, Will-Erich: Die Walriderske im Siebrand. In Verborgenes Niedersachsen.
Untersuchungen zur niedersächsischen Volkssage und zum Volksbrauch. Göttingen,
O. Schwartz, 1960, 91–102.
POSONYI Erzsébet: A Tar Lőrinc-monda és a Szent Patrik purgatóriumi víziók keletkezése.
Magyarságtudomány, I, 1942, 26–54, 195–224.
PÓCS Éva: Sárkányok, ördögök és szövetségeseik a délszláv–magyar kapcsolatok tükrében.
Folklór és Tradíció, VI, 1988, 145–170.
PÓCS Éva: Hungarian Táltos and his European Parallels. In Hoppál, Mihály – Pentikäinen,
Juha (eds.): Uralic Mythology and Folklore. (Ethnologia Uralica 1.) Budapest,
Ethnographic Institute of the Hungarian Academy of Sciences – Helsinki, Finnish
Literature Society, 1989, 251–276.
PÓCS Éva: Néphit. In Dömötör Tekla (főszerk.): Népszokás, néphit, népi vallásosság. Magyar
Néprajz VII. Budapest, Akadémiai Kiadó, 1990a, 527–691.
PÓCS Éva: Magyar ősvallás. In Bellinger, Gerhard J. (szerk.): Nagy valláskalauz. Budapest,
Akadémiai Kiadó, 1993, 286–290.
PÓCS Éva: Élők és holtak, látók és boszorkányok. Mediátori rendszerek a kora újkor
forrásaiban. Budapest, Akadémiai Kiadó, 1997a.
PÓCS Éva: A magyar mitológia és Európa. In Kovács László – Paládi-Kovács Attila (szerk.):
Honfoglalás és néprajz. (A honfoglalásról sok szemmel IV.) Budapest, Balassi Kiadó,
1997b, 309–322.
PÓCS Éva: Transz és látomás Európa népi kultúráiban. In uő (szerk.): Eksztázis, álom,
látomás. Vallásetnológiai fogalmak tudományközi megközelítésben. (Tanulmányok a
transzcendensről I.) Budapest, Balassi Kiadó – Pécs, University Press, 1998, 15–55.
PÓCS Éva: Shamanism, Witchcraft and Christianity in Early Modern Europe. In Valk, Ülo
(ed.): Studies in Folklore and Popular Religion 3. Tartu, 1999, 111–135.
PÓCS Éva: Magyar samanizmus a kora újkori forrásokban. In uő: Magyar néphit Közép- és
Kelet-Európa határán. Válogatott tanulmányok I. Budapest, L’Harmattan, 2002a,
137–172.
PÓCS Éva: Esővarázslás és idővarázslók a magyar boszorkányperekben (XVI–XVIII. század).
In uő (szerk.): Folyamatok és fordulópontok. Tanulmányok Andrásfalvy Bertalan



45
tiszteletére. Studia Ethnologia Hungarica IV. Budapest, L’Harmattan – PTE Néprajz
Tanszék, 2002b, 159–207.
PÓCS Éva: Natura és kultúra – halál vagy élet? Kettős lények és „emberré avatás”. In uő
(szerk.): Mikrokozmosz, makrokozmosz. Vallásetnológiai fogalmak tudományközi
megközelítésben. (Tanulmányok a transzcendensről III.) Budapest, Balassi, 2002c,
165–220.
PÓCS Éva: A magyar halottlátó és a keresztény Európa. In uő: Magyar néphit Közép- és Kelet
Európa határán. Válogatott tanulmányok I. Budapest, L’Harmattan, 2002d, 137–172.
PÓCS Éva: Kereszteletlenek, zivatardémonok és az ördög. (Új kiadás.) In Magyar néphit
Közép- és Kelet-Európa határán. Válogatott tanulmányok I. Budapest, L’Harmattan,
2002e, 64–77.
PÓCS Éva: Néhány új szempont a regölés és a regösének kutatásához. In Andrásfalvy Bertalan
– Domokos Mária – Nagy Ilona (szerk.): Az Idő rostájában. Tanulmányok Vargyas
Lajos 90. születésnapjára II. Budapest, L’Harmattan, 2004a, 285–333.
PÓCS Éva: Szócikkek egy mágiaenciklopédiához. Ethnographia, 115, 2004b, 1–46.
PÓCS Éva: „Tündéres” és „Szent Ilona szerzete”, avagy voltak-e magyar tündérvarázslók? In
Csörsz Rumen István (szerk.): Mindenes Gyűjtemény I. Tanulmányok Küllős Imola 60.
születésnapján. (Artes Populares 21.) Budapest, ELTE BTK Folklore Tanszék, 2005,
289–308.
PÓCS Éva: Hiedelmek, vallási képzetek 1–2. Hiedelemvilág, hitvilág. In Paládi-Kovács Attila
(főszerk.): Táj, nép, történelem. Magyar Néprajz I. 2. Akadémiai Kiadó, Budapest,
2009a, 133–136, 262–266.
PÓCS Éva: Halottlátók. In Keszeg Vilmos – Peti Lehel – Pócs Éva (szerk.): Álmok és
látomások a 20–21. századból I. Fontes Ethnologiae Hungaricae VI. A Pécsi
Tudományegyetem Néprajz–Kulturális Antropológia Tanszék és a L’Harmattan
Könyvkiadó közös sorozata. L’Harmattan – PTE Néprajz Tanszék, Budapest, 2009b,
352–354.
PÓCS Éva: Szent látók. In Keszeg Vilmos – Peti Lehel – Pócs Éva (szerk.): Álmok és
látomások a 20–21. századból I. Fontes Ethnologiae Hungaricae VI. A Pécsi
Tudományegyetem Néprajz–Kulturális Antropológia Tanszék és a L’Harmattan
Könyvkiadó közös sorozata. L’Harmattan – PTE Néprajz Tanszék, Budapest, 2009c,
164–166.



46
PÓCS Éva: Seers in Central Europe. In William, A. Christian Jr. –Klaniczay, Gábor (eds.): The
„Vision Thing.” Studying Divine Intervention. (Collegium Budapest Workshop series
18.) Budapest, Collegium Budapest, 2009d, 279–312.
PÓCS Éva (szerk.) 1998: Eksztázis, álom, látomás. Vallásetnológiai fogalmak tudományközi
megközelítésben. (Tanulmányok a transzcendensről I.) Budapest, Balassi Kiadó, 1998,
584 o.
PÓCS Éva (szerk.) 2001: Lélek, halál, túlvilág. Vallásetnológiai fogalmak tudományközi
megközelítésben. (Tanulmányok a transzcendensről II.) Budapest, Balassi Kiadó,
2001, 537 o.
PÓCS Éva (szerk.): Démonok, látók, szentek. Vallásetnológiai fogalmak tudományközi
megközelítésben. Tanulmányok a transzcendensről VI. Budapest, Balassi Kiadó, 2008.
PÓCS Éva – VOIGT V. (szerk.): Ősök, táltosok, szentek. Tanulmányok a honfoglaláskor és
Árpád-kor folklórjából. Budapest, MTA Néprajzi Kutató Intézet, 1996.
RAUDVERE, Catharina: Föreställningar om maran i nordisk folktro. (Lund Studies in History
of Religions I.) Lund, Religionshistoriska avdelningen, Lunds universitet, 1993.
RESCH, Andreas (Hrsg.): Fortleben nach dem Tode. (Imago Mundi VII.) Innsbruck, Resch
Verlag, 1980.
ROHDE, Erwin: Psyche. Seelenkult und Unsterblichkeitsglaube der Griechen. Tübingen,
Verlag von J. C. B. Mohr (Paul Siebeck), 1925. [1. kiadás: 1893.]
RÓHEIM Géza: Magyar néphit és népszokások. Budapest, Athenaeum, 1925.
RÓHEIM Géza: A magyar sámánizmus. In Primitív kultúrák pszichoanalitikus vizsgálata.
Budapest, 1984, 171–228. [Hungarian Shamanism. In Psychoanalysis and the Social
Sciences III. New York, International Universities Press, 1961, 131–169.]
RÓNA-TAS András: Magyarság és kereszténység a honfoglalás előtt. Vigilia, 64, 1999, 808
820.
RÓNA-TAS András: Materialien zur alten Religion der Türken. In Heissig, Walther
Klimkeit, H.-J. (Hrsgs.): Synkretismus in den Religionen Zentralasiens. Wiesbaden,
Otto Harrasowitz, 1987, 33–45.
SCHMIDT, Leopold: Der „Herr der Tiere“ in einigen Sagenlandschaften Europas und Eurasias.
Anthropos, XLVI, 1952, 509–538.
SCHMITT, Jean-Claude: Les revenants. Les vivants et les morts dans la société médiévale.
Paris, Gallimard, 1994.
SEBESTYÉN Gyula: A magyar varázsdob. Ethnographia, XI, 1900, 433–446.



47
SEBESTYÉN Gyula: Regös-énekek. (Magyar Népköltési Gyűjtemény. Új folyam IV.) Budapest,
Athenaeum, 1902.
SIIKALA, Anna-Leena: The Siberian Shaman’s Technique of Ecstasy. In Holm, N. G. (ed.):
Religious Ecstasy. Based on papers read at the Symposium on Religious Ecstasy held
at Åbo, Finland, in the 26th–28th of August 1982. Stockholm, 1982, 103–121.
SOLYMOSSY Sándor: Keleti elemek népmeséinkben. (A népmesekutatás 100 éves
jubileumára.) Ethnographia, XXXIII, 1922, 30–44.
SOLYMOSSY Sándor: A vasorrú bába és mitikus rokonai. Ethnographia, XXXVIII, 1927, 217
235.
SOLYMOSSY Sándor: Magyar ősvallási elemek népmeséinkben. Ethnographia, XL, 1929,
133–134.
SOLYMOSSY Sándor: Az égbenyúló fáról szóló mesei motívumok. Ethnographia, XLI, 1930,
61–62.
SOLYMOSSY Sándor: Népmeséink sárkányalakja. Ethnographia, XLII, 1931, 116–120.
SOLYMOSSY Sándor: A magyar ősi hitvilág. Magyarság Néprajza IV. Budapest, Királyi
Magyar Egyetemi Nyomda, 1937, 402–479.
STOJANOVIČ-LAFAZANOVSKA, Lidija: Tanatološkiot prazvor na životot. Fenomenot žrtvuvanje
vo makedonskata narodna knizevnost. / The Thanatological Archetype of Life. The
Phenomenon of Sacrificing in the Macedonian oral literature. Skopje, Institut za
folklor „Marko Tsepenkov”, 1996.
SZENDREI Janka: A regösének balkáni dallamrokonsága. MTA I. Osztályának Közmleményei,
23, 1966, 221–232.
SZENDREI Janka: A naptári ünnepek énekei. In Rajeczky Benjamin (szerk.): Magyarország
zenetörténete I. Középkor. Budapest, Balassi Kiadó, 1988, 489–537.
SZENDREY Ákos: Az ősmagyar temnetkezés. Ethnographia, XXXIX, 1928, 12–26.
SZENDREY Ákos: A magyar lélekhit. Ethnographia, LVII, 1946, 34–46.
SZENDREY Ákos: Hexe, Hexendruck. Acta Ethnographica, IV, (1955, 129–169.
SZŐKE Béla: Spuren des Heidentums in den frühmittelalterlichen Gräberfeldern Ungarns.
Studia Slavica, I, 1956, 119–155.
TAGÁNYI Károly: Lebende Rechtsgewohnheiten und ihre Sammlung in Ungarn. (Ungarische
Bibliothek für das Ungarische Institut an der Universität Berlin, hrsg. von Robert
Gragger. Erste Reihe 3.) Berlin–Leipzig, Walter de Gruyter Co., 1922.



48
TETTAMANTI Sarolta: Temetkezési szokások a 10–11. században a Kárpát-medencében.
Studia Comitatensia. Tanulmányok Pest megye múzeumaiból III. Szentendre, 1975,
86–94.
TUCZAY, Christa: Jóslás, médiumizmus és a szellemek világa a középkorban. In Pócs Éva
(szerk.): Mágikus és szakrális medicina. Vallásetnológiai fogalmak tudományközi
megközelítésben. (Tanulmányok a transzcendensről VII.) Budapest, Balassi Kiadó,
2010, 481–497.
TYLOR, Edward B.: Primitive Culture: Researches into the Development of Mythology,
Philosophy, Religion, Language, Art, and Custom. London, John Murray, 1871.
V. KOVÁCS Sándor (szerk.): Tar Lőrinc pokoljárása. Középkori magyar víziók. Budapest,
Szépirodalmi Könyvkiadó, 1985.
VARGYAS Gábor: A „magyarok totemizmusa” nyomában. In Kovács László – Paládi-Kovács
Attila (szerk.): Honfoglalás és néprajz. (A honfoglalásról sok szemmel IV.) Budapest,
Balassi Kiadó, 1997, 323–331.
VARGYAS Lajos: Keleti elemek a magyar néphitben. Antiquitas Hungarica, 1947, 81–85.
VARGYAS Lajos: Keleti párhuzamok Tar Lőrinc pokoljárásához. Műveltség és Hagyomány, V,
1963, 37–52.
VARGYAS Lajos: Honfoglalás előtti keleti elemek a magyar folklórban. Történelmi Szemle,
1977, 107–121.
VARGYAS Lajos: A honfoglaló magyarság hitvilágának legfejlettebb rétege a nyelv és a
folklór tükrében. In Hoppál Mihály – Istvánovits Márton (szerk.): Mítosz és
történelem. (Előmunkálatok a Magyarság Néprajzához 3.) Budapest, MTA Néprajzi
Kutató Csoport, 1978, 15–28.
VARGYAS Lajos: A regösének problémájának újabb, zenei megközelítése. Ethnographia, XC,
1979, 163–190.
VARGYAS Lajos: Folklór és őstörténet. Módszertani meggondolások. In Halász Péter (szerk.):
A dunamenti népek hagyományos műveltsége. Tanulmányok Andrásfalvy Bertalan
tiszteletére. Budapest, Magyar Néprajzi Társaság, 1991, 27–31.
VIRT István: „Elszakasztottad a testemtől én lelkemet.” A moldvai és a Baranya megyei
csángók halottas szokásai és hiedelmei. Kolozsvár, Kriza János Néprajzi Társaság,
2001.
VOIGT Vilmos: A magyar mitológia kutatásának tanulságai. In Hoppál Mihály – Istvánovits
Márton (szerk.): Mítosz és történelem. Előmunkálatok a Magyarság Néprajzához 3.
Budapest, MTA Néprajzi Kutatócsoport, 1978, 121–132.



49
VOIGT Vilmos: Középkori látomások és a látomások megjelenése a XV–XVII. századi
magyar irodalomban. In Küllős Imola – Molnár Ambrus (szerk.): Vallási néprajz 8.
Budapest, 1996, 11–31.
VOIGT Vilmos: A magyar ősvallás fogalma. In Kovács László – Paládi-Kovács Attila (szerk.):
Honfoglalás és néprajz. (A honfoglalásról sok szemmel IV.) Budapest, Balassi Kiadó,
1997, 301–308.
VOIGT Vilmos: A magyar ősvallás kérdése I–II. Ethnographia, 108, 1997, 365–418; 109,
1998, 71–96.
VOIGT Vilmos: Folklorisztika és őstörténet. In uő: Világnak kezdetétől fogva. Történeti
folklorisztikai tanulmányok. Budapest, Universitas Könyvkiadó, 2000, 65–99.
VOIGT Vilmos: A vallás megnyilvánulásai. Bevezetés a vallástudományba. Budapest, Timp
Kiadó, 2006.
ZALESKI, Carol: Otherworld Journeys. Accounts of Near-death Experience in Medieval and
Modern Times. Oxford – New York, Oxford University Press, 1987.
Felhasznált kéziratos anyag és archivális források
A Magyar Néphit Archívuma (a MTA BTK Néprajztudományi Intézetben) Garabonciás,
Halál, Halottlátó, Jós, Kísértet, Látomás, Látó, Lélek, Születés, Táltos, Tudós,
Túlvilág, Tündér, Visszajáró halott elnevezésű csoportjainak adatai.