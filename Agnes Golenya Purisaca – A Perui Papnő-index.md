---
master_file: "[[@AgnesGolenyaPurisaca]]"
---
# Index for Agnes Golenya Purisaca – A Perui Papnő.pdf

AGNES GOLENYA
PURISACA
A PERUI PAPNŐ
Ajánlások
Ágnes Golenya Purisaca Aranyasszony trilógiája tiszteletreméltó és hatalmas feladatra vállalkozott: megmutatni azt, hogy egy féloldalas világban, ahonnét száműzték a női oldalt és az anyaság misztériumát, hogy lehet az Istenanyaságot és női szentséget, és



annak a helyét újra megtalálni. Huszonöt éves nőgyógyászati tapasztalatom azt mutatja, hogy a nők talajvesztése az elmúlt évtizedekben felgyorsult, egyre sokasodnak a női bajok. Világunkból egyre jobban hiányzik az Anya. Felépítettük „Déva várát" és befalaztuk kötőanyagként az anyát. A többség újabb csodára vár. A csoda azonban bennünk van! A saját magunkban megtalált és életre kelt „Aranyasszony" segítheti az ébredező Földanyát, a Női oldalt, és az egyensúly helyreállását. Ezt az önmarcangolással és állandó útkereséssel nehezített folyamatot



mutatja meg ez az értő kezekkel megrajzolt regény folyam. Dr. Templom József,
szülész-nőgyógyász főorvos (Budapest)
Vajon miért vártuk mindannyian oly izgatottan, kíváncsian a regénytrilógia harmadik könyvét? Talán tele vagyunk megválaszolatlan kérdésekkel, vagy útmutatást szeretnénk? A Perui Papnő izgalmas, kalandokkal teli történetén és Istenanyán keresztül ad választ minden kérdésünkre. Beavat bennünket a legegyszerűbb



igazságokba. Szívből ajánlom mindenkinek. Huri Gabriella, Arequipa, Peru
A háttérben manipuláló mentál hatalom a földi világot mára teljesen kiforgatta az ősi kozmikus rendből és a káosz felé taszította azzal, hogy elhallgatta a valódi történelmet. A világ így virtuálissá lett, az emberek pedig ellenőrizhetőek és távirányíthatóak. Csak az őrzők ismerik még és óvják a régi idők rejtett titkait. A Perui Papnő, aki uralkodik a kígyókon és megkapja az ősi korok



üzenetét, elhozza a szellemi felébredést és az új korszak ígéretét. Miután az Aranykapun beléptünk, elindulunk a belső úton, és a megnyílt, minden pillanatban jelenlévő belső látás révén, kapcsolatba kerülhetünk újra a Teremtővel, minden kozmikus rend Ősforrásával. Az ember, ha újra a szívére hallgat és a megérzéseit követi, megtalálja a régi harmóniát a teremtett világgal, ami által újra teljessé válhat.
Dr. Sipos György, PhD, sejtbiológus (Svájc)
Ez a trilógia: egy híd. Híd a múlt és



a jelen közt, híd az elfeledett önvalóhoz. Bepillantás a káprázat mögé, ami a szerző érzékeny, intuitív látásmódjának, és érzékletes leírásainak köszönhető. Hiteles és gazdag szellemi csemege a nyitott szívű olvasó számára, aki szinte észrevétlenül maga is a történet részévé válik - ahogy én is. Bresztyenszky Zsuzsanna (Budapest)
Köszönöm továbbra is elsősorban Önnek, tisztelt Olvasó, hogy ismét kézbe vette könyvemet.



Flórának és Márknak, hogy elengedtetek Dél-Amerikába és türelmetekkel, önállóságotokkal, szeretetetekkel támogattatok. Istenes Győzőnek, útitársamnak, a terhek - olykor szó szerinti átvállalását. Barátaimnak: Ibolyának, Zsuzsának, Gabinak, Viktornak, Mártinak, Gyurinak, Juditnak, Zsófinak, Erikának, Attilának, Bélának, valamint nagynénémnek, Marikának, öcsémnek, Zsoltnak, hogy bátorítottatok. Manuelnek, Jaimének, Monicanak, Nellynek, Gerardonak, Anitának Ecuadorban, Gabinak, Dávidnak



Peruban, hogy segítettetek, velünk voltatok. Feri bácsikámnak anyagi támogatását. Régészeti segítségüket Peruban: dr. Ricardo Morales (Huaca Luna, Trujillo) , dr. Alfredo Narvaez (Kuelap, Chachapoyas), Ignacio Alva (Ventarron, Sipan), Régulo Franco Jordán (El Brujo, Trujillo). Lauringer Gabriellának és Tamásnak, hogy lehetővé tették e könyv megjelenését. Istenanyának, hogy megtalált, e könyv megírására indított, segített, tanított, erőt adott. Felfedte csodálatos Önmagát, megértette



velem a legnagyszerűbb titkot, amikor megtapasztalhattam az Egység valóságát, végtelen boldogságát. Áldását kérem e könyv minden olvasójára! Nyissa meg szívünket, hogy megismerjük és megértsük valódi történelmünket, visszaszerezzük régi erőnket, hitünket és helyreállíthassunk mindent, mely jelenlegi világunkban nem az isteni rendelés szerint való. Peru, Lima.
Elképesztően intenzívek az események. Nem tudom ép ésszel felfogni, ami történt, azt meg főleg



nem, hogy ilyen rövid idő alatt. Három hete még fogalmunk sem volt, mi vár ránk, most pedig már a Kristálykönyvtár Üzenetét indulunk megosztani a világgal! Itt a kezemben a naplóm, nézem a december eleji bejegyzéseimet, és... én már nem az vagyok, aki egy hónappal ezelőtt voltam! Valami történik az idővel is. Kényszeríteni kell magam, hogy folytonosnak érezzem az életem. Az örökkévalóság és a szempillantás metszéspontjában megszűnik az időérzékelés. Ez az a pont, szerintem, ahol az ember vagy megadja magát, és őszinte



alázattal fejet hajt az Univerzum előtt, vagy... Na, nézzük, mi is történhet! Éppen Karácsony napjaiban nyithattuk fel a Kristálykönyvtár Üzenetét. Órák óta ülök a hotelszobámban és azon az egy lehetséges kifejezésen gyötrődöm, ami leghűebben tükrözné, mit is érzek mindezzel kapcsolatban. Mert ezt csak így, ilyen hétköznapi szavakkal odavetni, egyszerűen nem lehet, nem szabad! Az idő nélküliségben a szavak is semmitmondóvá válnak. Azt pedig, hogy mindez már múlt idő... nemhogy megfogalmazni, de



felfogni is alig tudom! Továbbra is szédítő feladataink vannak, de már a köztes szünetek csendje is legalább olyan súlyos, mint az események vágtája. E két intenzív póluson élünk, a szétfeszítettség csaknem elviselhetetlen erőterében. Csak ismételni tudom magam: ezt pusztán emberi erővel elviselni, túlélni lehetetlen volna. Amiben eddig csak hittem, most már tudom: életünk több lett, mint tanulságos, szívhez szóló, felkavaró, példamutató, követendő emberi sors, több, mint egy lelkiszellemi ébredést inspiráló tanítás.



Amit ránk bíztak: misszió. Hirdetni, terjeszteni a Kristálykönyvtár Üzenetét, megmenteni, akit csak lehet. Nem kevesebb a dolgunk, mint végre felébreszteni az emberiséget, lerántva a leplet a szemfényvesztőkről. Hiszen hipnózisban élünk, ÍYYIYYKXY több ezer éve...
Megfordul a tér
1.



Éva szállodai szobájába hozattuk fel ebéd után a kávét és elhoztunk néhány tortaszeletet az egyik legnépszerűbb limai cukrászdából. Épp a hatalmas franciaágyon ült és naplóját írta, amikor visszaértünk. - Gyertek csak, éppen befejeztem mondta, és behajtotta a kis bőrkötésű könyvecskét. Még az „előző" életünkben, néhány héttel korábban - milyen nevetséges így visszaemlékezve! - Éva meg jómagam teljesen a lucuma sajttorta rabjaivá váltunk. Nem is tudom, hány szeletet habzsoltunk be az alatt a pár nap alatt, amíg mi - rafloresi szállodánkban és környékén



igyekeztünk elütni valahogy az időt addig a nevezetes napig, amikor Éva az oroszokba nem ütközött, és nekünk Vince atyával a Titicacatóhoz kellett haladéktalanul jutnunk. Ugyanabból a cukrászdából hoztuk a tortát most is. Amikor kipakoltam a sütiket, Évával a régi cinkos mosollyal villant össze a tekintetünk, ahogy mohón egy-egy tortaszeletért nyúltunk. Nosztalgia-szaga volt az egész délutánnak. - Ha nem létezne lucuma, szegényebb lenne a világ egy tökéletes gyümölccsel! - mondtam két falat között. - Utánanéztem, ez



egy abszolút perui gyümölcs. Mintha a legfinomabb mézédes sütőtököt egy kis karamellel megbolondítanánk... Hmm, leírhatatlan ez a mennyei íz! A fiúk csak bólogattak, mert most ők is a tortaélvezetbe merültek teljesen. - Talán még Nergálék is ismerték mondta Éva olyan hangon, mintha ennél mi sem lehetne természetesebb. - Biztos! - helyeselt Theo. - Ez az egyik legősibb gyümölcs. Fontos táplálék volt mindig is. Talán Atais-ről hozták magukkal. Éva megtörölte egy kis darab



szalvétával a maszatos ujját és pár sort papírra vetett.
...és én ebben a pillanatban, tortahabzsolás közben döbbentem rá, hogy mindez úgy, ahogy van, szó szerint már egy másik élet része! Azok után, amiket átéltem a labirintusban, immár soha többé nem lepődhetek meg semmin! Csak néhány héttel ezelőtt, vagy legyen két hónapja, ha valaki azt mondja, hogy egy kellemes szállodai lakosztályban sajttorta evés közben nekem magától értetődő lesz özönvíz előtti gyümölcsökről társalogni, sőt, személyes említést tenni az egyik leghatalmasabb ősi



királyról, félistenről, hah...
Mi más lett volna társalgásunk témája, mint Éva és Theo délelőtti nyilvános beszéde Lima főterén, amit sok ezer ember éljenezett. És ki tudja, világszerte hány százezer vagy millió ember látta tévén keresztül, élő közvetítésben? Az Erő működött. Aki egy Új Korszakban bizakodott, most mind Évára figyelt, akit tegnapelőtt mentett fel a limai főbíró. Csak később álltak össze számunkra is egész képpé az események kis darabkái. Napok teltek el, míg először eljutott hozzánk Dávid Lepkin neve és



megtudtuk, mit is köszönhetünk e kivételes embernek, a Szervezet egyik magas rangú volt vezetőjének. Azt is később tudtuk meg, hogy Lepkin akkor éjjel rögzítette a Kristálykönyvtár eseményét, és blokkolt jelekkel továbbított belőle néhány részletet az amerikai és a perui elnöknek, az ENSZ-nek és a Szervezet első számú emberének. Az érintettek azonnali közös döntéssel a képsorok legszigorúbb titkosítását határozták el, és egy rendkívüli, legmagasabb szintű nemzetközi egyeztetést hívtak össze. A híradások eleinte csak úgy számoltak be a történtekről,



miszerint egy nemzetközi expedíció tagjai eddig feltáratlan labirintusra bukkantak az Andok alatt, ahol egy ősi, ismeretlen civilizáció titkos üzenetét találták meg. Egyikük, egy magyar származású orvosnő gondatlansága következtében azonban sajnálatos tragédia történt, melyben életét vesztette John Mannings amerikai kutatóorvos, akinek nagy értékű műszerei is odavesztek, hatalmas anyagi kárt okozva ezzel a Szervezetnek. Ám egyre több emberhez jutott el az igazság. Teljesen elképesztő módon, még az internetre is felkerültek a bírósági tárgyalás



egyébként szigorúan titkosított aktái. Az a néhány óra, amíg az anyagok hozzáférhetőek voltak, épp elégnek bizonyult ahhoz, hogy az emberek megmozduljanak és tiltakozásukat fejezzék ki a tömegkommunikációs csatornákon terjesztett hamis híresztelések ellen. Így történt, hogy alig néhány nap alatt Éva az események középpontjába került. Valóban, mintha Istennek végtelen számú segítő keze nőtt volna, és mindahány a mi ügyünk érdekében serénykedne.
Akkor még számunkra is rejtélyes



volt ez az ismeretlen háttércsapat. Találgattuk, kik lehetnek, és hogy csinálják, de előbbre nem jutottunk. Minden esetre nem győztünk hálálkodni nekik. Jobb nyitányt eltervezni se lehetett volna! Pillanatok alatt eltüntettük az utolsó morzsáig a lucuma tortát és megittuk mind a cappucinot. Éva a hatalmas ablaknál a szűnni nem akaró limai forgalom látványába merült. A padlótól csaknem a plafonig érő ablak, vagy inkább üvegfal, nem volt nyitható. Hermetikusan el voltunk szigetelve a külvilágtól. A modern szállodák egy művi világot kreálnak körénk, így remélve, hogy



elbódulunk és engedünk a kényeztető luxusszolgáltatásoknak. A turizmus világa az illuzionisták paradicsoma! Sokkal valóságosabbak voltunk a Föld mélyén, a sci-fi kellékek között, mint e műillatú, süppedő szőnyegbirodalomban. Ezért a kopogás, mellyel egy üzenet érkezett e mesterkélten habos pillanatba, üdítő volt. Egy szobalány lépett be Éva felszólítására. Csak biccentett, és a szobán nesztelenül áthaladva, Éva kezébe nyomott valamit. - Egy amerikai úr küldi. Éva néhány másodpercig értetlenül nézte a reklám cetlit.



- Szombati halakció a callaoi{1} kikötőben? Mi a csuda ez? Theo már ott is termett és kivette a kezéből a prospektust. - Callaoba megyünk szombaton kora reggel, a halpiacra - mondta. - Arra tippelek, nem halat venni. Az feltűnően logikus lenne. - Akár azt is - mosolygott Theo bátorítón. - Lepkin vár minket ott. - Zseniális! Azt hittem, a titkos üzeneteket mind megfejtettük a Kristálykönyvtárban. Mostantól fogva ez lesz az új életformánk? - Hát, Éva, ha sejtésem nem csal, nem igazán lesz életformánk. Még az is nagy adomány lesz, ha életben



maradunk! - Te mindig jókedvre derítesz! nevette el magát Éva. - A pohár félig tele, és nem félig üres, ugye? Na, nincs is ezzel semmi gond, csak igyekszem ráhangolódni arra, hogy hamarosan megérkeznek a gyerekek és akárhogy vesszük, én mégiscsak anya lennék. Kénytelenek vagyunk olykor embernek mutatkozni, nemde? - Valahogy így - válaszolta Theo, kissé szórakozottan, valami egészen máson elmerengve. De máris visszazökkent. Lepkin nem léphet kapcsolatba velünk itt, ahol ezer titkos szem



figyeli minden mozdulatunkat. Ezért lesz a találkozónk a halpiacon. - De ma van szombat! - Jövő szombatról van szó. Azért küldte ma délután, hogy ne legyen feltűnő és legyen mindenkinek kellő ideje szervezkedni. Éva bólintott. - Egész biztosan így van. Esküszöm, a labirintusban könnyebb volt a kódokat értelmezni... Mintha a labirintus puszta említése is valamiféle varázserővel bírna Theo végre elmosolyodta magát. - Nemsokára itt a taxi és mehettek a gyerkőcökért a reptérre. Holnaptól kellően elfoglalt anya lehetsz.



ígérjétek meg, lányok, hogy ma mindenről elfeledkezve, csak élvezitek a gyerekeket és az életet! Éva megint felnevetett. - Miért van déja-vu érzésem? Ahányszor te arra buzdítasz, hogy lazuljunk el és legyünk normálisak, valami olyan történik, amibe beleremeg a Föld. Pedig most tényleg hálás lennék pár napos közönséges emberi életért. - Lehet, hogy én nem is tudom, mi az? - nevetett Theo. Boldog ember! Amit nem ismersz, az nem hiányzik! Na, de én már elkezdtem a lazulást, úgyhogy megyek zuhanyozni és átöltözöm.



Én eközben felhívtam a szobaszervizt, hogy elvihetik a tányérokat és csészéket. Aztán készülődés közben az is eszembe jutott, venni kellene valami kis meglepetést a gyerekeknek. Végül is, életükben először jönnek Peruba, a Larco utca meg tele van jobbnál jobb kis üzletekkel. Mikor elindultam, bekukkantottam Évához, hogy nem tartana-e velem, és legnagyobb örömömre már kapta is a táskáját. Egy bő félóra alatt megvettünk mindent, amivel első este várni akartuk a gyerekeket. Vettünk nagyon finom inka-csokit forró



kakaónak, kokateát, rengeteg déli gyümölcsöt, kesudiót, brazildiót. Idejét se tudtuk, mikor vásárolgattunk ilyen önfeledten ennyi apróságot! Csoda, ha a taxiban egyszerre jutott eszünkbe a Hiábavalóságok Napja még Buenos Airesben? Délután fél ötkor érkezik az amszterdami járat. Ahogy rendes anyákhoz illik, már jóval a gép leszállása előtt a fotocellás ajtó előtt toporgunk. Amíg várakozunk, a vásárlástól megelevenedő régi idők hangulata tovább erősödött Évában. - Míg végigjöttünk az épület bejáratától idáig, közel húsz év



emléke elevenedett meg bennem. Ez a reptér Miklóst juttatta eszembe, ahogy a hamvakat vittem haza... Miklósról meg az egész életem, a házasságom, Budapest, a ház, Paolo, Katus... a zafír.. .a labirintus.. .és... hogy én miért is itt, Peruban várom a gyerekeimet? Miért vezetett ide az életem, hogy szombaton egy limai halpiacon arról diskuráljak egy titkos ügynökkel, miként is lehet aránylag feltűnés nélkül, biztonságosan kimozdítani sarkaiból a világot? Lehet, hogy egyszerre két életet élek? No, én erre igencsak bólogatni



tudtam! Ha kicsiben is, de teljesen azonosnak éreztem saját vívódásomat. De mi már azt se mondhattuk erre, hogy no hiszen, ilyen az élet, mert számunkra az is egyszerre ezer féle volt.
2.
Az elkövetkező napokban Évával és a négy gyerekkel a várost jártuk. Ennyi önfeledt örömben már régóta nem volt részünk! Mesebeli boldogság volt velük együtt a városnézés, a vásárolgatás. Többkevesebb sikerrel elhessegettük azt



a vissza-visszalopódzó sejtést, hogy ennek a felhőtlenségnek hamarosan nagy ára lesz. Egyszer-kétszer még egy-egy Limakörnyéki rövidebb kilő rándulásra is elruccantunk, amihez egy kis mikrobuszt béreltünk sofőrrel, aránylag fillérekért. Na, és kétszer Limától jóval északabbra is elautóztunk, hisz az igazi, fehérhomokos tengerparti szakaszok arrafelé vannak. Peruba persze nem a tengerpartért kell jönni. A Csendes-óceán köztudottan a legvadabb tenger, hideg és erősen hullámzik, a part nagyrészt köves vagy sziklás. A több ezer



kilométeres perui partszakaszon csak elvétve találhatunk szépen kiépített beach-eket, és sokszor azok is drága magánklubokhoz tartoznak. Amit viszont cserébe kapunk, az a háborítatlan és természetes óceán, ami manapság ritkaság számba megy kizsigerelt bolygónkon. Legtökéletesebb élményünk az egyik Ancash-megyei tengerparton volt, ahová jó négy óra autózással juthatunk, és ez parányi távolság ebben az óriási országban. A világ egyik ősi, ha nem a legősibb csillagvizsgálójának, a Chanquillo-nak tövében ülhettünk az óceán partján. Sehol egy hotel,



aszfaltút, sehol egy teremtett lélek. A civilizációnak nyoma sem volt! Meleg szellő fújt, és mi szótlanul bámultuk a naplementét. Túlvilági volt a látvány és amit átéltünk. Évezredekkel, vagy ki tudja, talán évmilliókkal repültünk vissza az időben, hallani véltünk ősi éneket, ritmikus kántálást, ahogy az egykoriak adóztak csodálatukkal a világ teremtő erőinek. Tiszta időben, ha háttal az óceánnak figyelmesen nézünk a távolba, megpillanthatjuk az Andok méltóságteljes csúcsait. Talán nincs is olyan ember, aki ilyenkor nem borul ösztönösen térdre.



Ezeket a kis túrákat leszámítva a következő napok egészen hétköznapi dolgokkal teltek. Elhatároztuk, hogy mielőbb kiköltözünk a szállodából, ezer okból. Nemcsak azért, mert Éva jobban szerette a kávéját és a teáját saját maga elkészíteni, bár ez sem volt jelentéktelen szempont, és mi rendesen cukkoltuk is ezzel. De elviselhetetlen volt a jövésmenés, a szállodai forgatag, és túlságosan szem előtt is voltunk. Bárki feltűnés nélkül megfigyelhetett bennünket. Bár úgy érzem, majdnem mindegy, hol és hogy élünk, nem tudunk elbújni a kémlelő tekintetek elől,



mégis vágytunk egy csendesebb kis világra, ami a normális élet díszleteként, legalább egyfajta illúzióként megmaradhat számunkra. Megbíztunk hát egy limai ügynökséget, sürgősen találjanak nekünk egy kibérelhető kis villát viszonylag csendes, nyugodt környéken. A nyolcmilliós fővárosban egyetlen napilapban jelenik meg néhány magánhirdetés kiadó lakásokra. Ellenben sok tábla van kitéve az ablakokba, és akinek nem sürgős, séta közben kinézheti jövendő otthonát. Akik azonban nem tölthetnek végtelen időt Limában lakásnézegetéssel, kénytelenek



megbízni egy ügynökséget. így költözhettünk be mi is néhány nap múlva új hadiszállásunkra. Otthonunk ugyanis már régóta nem volt egyikünknek sem. Évával nem egyszer gratuláltunk magunknak, hogy ennyire jól bírjuk az állandóság hiányát. És még ezzel együtt is jó helyzetben voltunk Jézushoz képest. Ő nem véletlenül figyelmeztette a hirtelen felindulásból hozzácsatlakozni vágyókat, vigyázzanak, nehogy azért tántorodjanak majd el a feladattól, mert el kell hagyniuk az otthonukat, az állandóságot és a biztonságot, hogy mindig úton lehessenek.



Kemény, nagyon kemény élethelyzet ám az, amikor a legalapvetőbb életkeretek sincsenek rögzítve. Amikor állandó mozgásba lendül a tanítvány, és mindig éppen ott van, ahol szükség van rá. Mi a szánkat se nyithattuk ki, hisz felbolydult napjaink során egy pillanatig sem nélkülöztük a fedelet a fejünk fölül és mindig bőven volt mit ennünk. Tisztában voltunk vele, hogy igencsak kíméletesen bánik velünk a Teremtő. Visszatérve a számunkra igencsak logikátlan perui ingatlanközvetítő szokásokra, a lakások kilencvenkilenc százalékát üresen



adják ki. Kész csoda volt bútorozott bérelhető házat találni Limában. Azóta se tudom megérteni, hogy miért kényszerítik bútorvásárlásra azt, aki csak átmenetileg bérel lakást? Ez megfejtetlen Peru rejtély maradt számomra a megannyi között. Új bérleményünk természetesen
Mirafloresben{2} volt, egy kis zsákutcában, tele színpompás virágokkal, fákkal. Pár lépésre volt a meredek sziklapart, aminek lábát az óceántól csak egy széles autóút választja el. Aki járt már Limában, az maga elé tudja képzelni, ahogy a város gyakorlatilag véget ér ennél a



sziklafalnál, és azt is tudja, hogy csak kevés helyen lehet innen a partra lejutni. Hatalmas parkok érik egymást ezeken a sziklás dombokon, csodálatos kilátással a Csendesóceánra. Ám azokon a szakaszokon, ahol se park, se átjárás nincs, többnyire csak azokat látni, akik arra fele laknak. Idilli és meghitt utcácskák, szépen felújított vagy vadonatúj villalakások, szebbet-jóbbat el se tudtunk képzelni! Ahogy a perui nagyvárosokban, de főleg Limában az megszokott, a jobb környékek utcáit
„vigilantek"{3} őrzik. A mi utcánkat



felügyelő biztonsági őröket természetesen le kellett cseréltetnünk Lepkin utasítása szerint, aki megdöbbentő ügyességgel és kreativitással intézte életünket a háttérből. Másnap estétől láthatatlan őrangyalunk hat megbízható embere váltotta egymást a nap huszonnégy órájában. Azt hiszem, egy madár se repülhetett el felettünk az őrök engedélye nélkül. Vakáció-szerű életünkbe egyik reggel villámként hasított a döbbenetes hír: a Titicaca-tó alatt, a Kristálykönyvtár közelében rejtélyes robbanás történt. Két búvár vesztette életét, és erősen úgy



tűnt, még ezt is a mi nyakunkba akarják varrni. A hírek nem részletezték, kik voltak a búvárok és milyen célból tartózkodtak éppen a tó hatóságilag lezárt pontján. Már eddig is alig vártuk, hogy végre személyesen is találkozzunk Lepkin-el, hogy részletesen egyeztessük a teendőket, hisz az ENSZ-által koordinált nemzetközi ülés két hét múlva volt esedékes. De Lepkin nem talált módot a találkozásra, így nem maradt más, mint vártuk a halpiaci ténfergésnek álcázott szombati randevút. Helyette egy idős férfi csöngetett új lakásunk kapuján, a hírbomba



délelőttjén. Az a perui tábornok, aki azon a bizonyos sorsfordító éjjelen Lepkin segítségére sietett a helikopterével. - Nemcsak igen megtisztelő, de meglehetősen merész lépés, hogy meglátogat bennünket, Tábornok úr! - mondta Theo, miközben díszkíséretünkben a nappaliba vezette. - Felesleges bármilyen elővigyázatosság - válaszolta igencsak katonásan, de kedvesen a tábornok - és elegem van a félelemből! Ezután már csak nyílt lapokkal kívánok játszani. Mi marad az életemből, ha továbbra is



alakoskodom? Jól tudják, - mutatott huncut mosollyal felfelé - ha csak a kisujjamnak baja esik, robban a bomba ebben az országban! - Nekünk más lakik ott fent, Tábornok úr! - nevetett Theo. - Lehet, hogy már nekem is. Ha nem így lenne, az az éjszaka más forgatókönyv szerint történt volna. - És mi alig tudjuk hálánkat kifejezni Önnek! - kapott észbe Theo, hogy illett volna ezzel fogadnia ritka vendégünket. A tábornok csak legyintett. - Eh, fiam! Öreg vagyok már a formaságokhoz. Jól tudom, mit éreznek. Nekem öröm, hogy



részesévé lehettem ennek az egész... csodának. E nélkül mit érne az életem? Egy fabatkát sem! Mielőtt Theo ismét szólhatott volna, a tábornok gyorsan tovább beszélt. - A perui hadsereg sok magas rangú tisztje, katonáikkal együtt, életét adná értem. Amelyik térfélen játszom, ott vannak ők is. Egy kis malőr, és az országban megdől a jelenlegi hatalom. Persze, mi tudjuk, megdől az hamarosan enélkül is és nemcsak itt, hanem az egész világon - tette hozzá az öreg katona - de minek nehezítenénk meg a saját dolgunkat, nem igaz? Én nem mozgósítottam a katonáimat, így



cserébe peckesen járhatok-kelhetek kedvemre, és továbbra is segíthetek maguknak. Lepkinnel is hamarosan találkozhatnak. Ám ami életbevágó: a kialakult helyzetre való tekintettel, előrehozták holnaputánra a különleges nemzetközi bizottság ülését, amire Önöket is meghívják még a mai napon. A perui elnök személyesen küldi el a meghívót. Semmi óluk egyelőre a félelemre, de a kormányköröknek eszük ágiban sincs Önökkel együttműködni. Mindezt csupán látszólag teszik addig, míg valahogy meg nem szerzik a Kristálykönyvtár felvételeit. Azt remélik, amíg



hintáztatják magukat, addi; Önök sem beszélnek, és nem hozzák nyilvánosságra az anyagot. - Hisz nincs is nálunk! Lepkintől váruk! - De ezt ők nem tudják. És a találkozón már maguknál lesz, ha szükséges. Minden lépésünket az Önök érdeke és védelme diktálja. De tudjanak róla, mindéi megvan, és használható. Az Önök rendelkezésére áll, mi semmit nem teszünk velük, csupán abszolút biztonságban őrizzük a megfelelő pillanatig. Viszont Éva asszony nem mehet a megbeszélésekre, - fordult most Éva felé - több okból.



Egyrészt személyes biztonságát abban a közegben nem tudjuk száz százalékosan garantálni. Az egy dolog, hogy egy egész társasággal nem húznak ujjat, ha nem kényszerülnek rá, de Éva asszony egészen más! Ő nemcsak tanú minden disznóságukra, de egyedülálló képességei miatt kulcsember a további kísérletekben is. John Mannings elbukott és nem tudta Önt megszerezni a Szervezetnek, de nem vagyok biztos abban, hogy lemondtak erről. Másrészt, felesleges Önt kitenni a tortúrának. Az Ön feladata nem ennek a gittegyletnek a gumicsontját



rágni, már bocsánat. Ezt a többieknek, elsősorban Önnek fordult ismét Theohoz - kell felvállalnia. Amikor úgy tűnne olykor, hogy magukra maradtak, akkor sem lesz úgy. Sokkal több segítőjük van máris, mint hinnék, és onnan, ahonnan legmerészebb álmukban sem képzelnék. De, éppen azért, hogy ezt a játszmát minden befolyástól mentesen a saját szándékuk szerint alakíthassák, többet nem is árulok el egyelőre. Isten vezeti Önöket, mi csak bajelhárítók vagyunk, semmi egyéb. Ami a tegnapi tó alatti robbanást illeti: szó sincs robbanásról. Úgy



haltak meg, ahogy John. Két emberem még most is nyomoz az ügyben, a találkozóig megszerzünk minden információt. Már most bátran kijelenthetem, hogy „a robbanásért" valamelyik kormány titkosszolgálata a felelős. Magukra akarják hárítani ezt is, természetesen, ezért valami szemen szedett hazugsággal fognak előrukkolni, mert így nyomás alatt tarthatják Önöket. Legalábbis ezt remélik. De, amint mondtam, kellemes meglepetések fogják érni Önöket a találkozón. Hálás szívvel néztünk a távozó nyugalmazott tábornok után, aki



végre kihúzhatta magát és élvezhette, hogy felemelt fejjel masírozhat, vállalva meggyőződését és tetteit. Délután az elnök titkára személyesen kézbesítette Theo-nak a meghívónkat az azonnali sürgőséggel összehívott nemzetközi tanácskozásra. Minden úgy történt, ahogy az öreg katona mondta.
3.
Szombaton, a halpiaci akció reggelén, négyen négy taxiba szálltunk a szálloda előtt. Ha



figyelik is minden lépésünket, amire hatalmas esélyünk volt, négy kocsit csak nem állítanak készenlétbe! Abban maradtunk, aki észleli, hogy követik, nem jön a piacra. Ahogy sejtettük, Éva és Theo kocsija nem bukkant fel a találka helyén a megadott időben, így kettőnkre maradt Péterrel a feladat. Aki halért megy a halpiacra, keljen hajnalban. Mi azonban jóval tizenegy után érkeztünk a Lepkinnel megbeszélt halas standhoz, és mivel Limában nyáron már fél nyolctól hét ágra süt a nap, az órák óta kipakolt halak orrfacsaróak voltak. Ennek ellenére a callaoi kikötő óriási



halpiacán olyan lenyűgöző volt a kínálat, hogy igencsak kedvünk lett volna alaposan körülnézni. Egyébként is mellbe vágott, hogy az emberek élete mit sem változott az Új Kor első napjaiban! Már átfordult a Föld, de mintha csak a bibliai Jelenések könyve elevenedett volna meg, az emberek élnek, mint eddig, hétköznapi teendőikbe menekülve, például vásárolgatva. Hisz még mi is elcsábulnánk, ha nem lennénk őrült lépéskényszerben a rohanó eseményekkel! Első ízben voltunk Péterrel nemcsak statisztái, hanem



főszereplői egy fontos történésnek! Én persze halálosan idegesen, remegő lábakkal szálltam ki a taxiból és indultam a csarnok legközelebbi bejárata felé. Péterrel a maximális biztonság érdekében már csak a halas csarnokban sodródtunk egymás mellé. Addigra már igazi Mata Harinak éreztem magam. Csoda, hogy amikor Lepkin halárusnak álcázva ránk vigyorgott, a görcstől én már se beszélni, se mozdulni nem tudtam? Szerencsére Péter képes volt vásárlónak tettetni magát, amihez persze nem kellett más, minthogy végre megfogja az egyik halat és kérdezzen valamit az



árustól.
Dr. Dávid Lepkin, az átváltozás nagymestere, tipikus callaoi munkásöltözékben, kitérdelt fekete nadrágban és izzadtságtól büdös sötétkék pólóban szívta cigarettacsonkját éppen, amikor megálltunk a stand előtt. Hatalmas andoki kalapja valószínűleg csak az álcázás végett volt a fején, hisz a hőségben patakokban csurgott a nyakába a veríték. Napcserezett arca a kis bajusztól és a borostától tökéletesen felismerhetetlenné vált. Metsző kék tekintete azonban, amit ránk villantott, ahogy közelébe



értünk, azonnal felfedte kilétét számunkra. Jól alakította szerepét, ahogy a helyi kofákat megszégyenítő kínálgatásba kezdett. Terve szerint, egy hátsó raktárba invitált bennünket, ahol különleges tengeri csemegéket ígért kedvező áron. Amint magunkra maradtunk, levette fejéről hatalmas karimájú kalapját, és megölelt, meglapogatott mindkettőnket. - Elnézésüket kérem a túl jól sikerült dokkmunkás szagomért vigyorgott. - Hogy vannak? Én simán belekezdtem volna az események felvázolásába, de



Lepkin finoman leintett. - Hagyja csak, kedves, ne becsüljön alá! En még inkognitóban is elég jól informált vagyok! Tényleg csak arra lennék kíváncsi, hogy vannak? Mormogtunk valami kösz jól-t, hisz mégis, hogy érezheti magát az ember egy limai halpiacon egy amerikai titkos ügynökkel diskurálva egy küszöbön álló világvége előtt? Lepkin egy szűk szekrénykéből kis vászontáskát rángatott elő. - Ahogy elnézem magukat, kellőképpen átélik ezt az egész történetet, és nem kell hatásvadász szavakkal ecsetelnem, mit adok át



most maguknak. A Föld jövőjének a kulcsát. .. - Ez azért hatásos volt, Dr. Lepkin! - mondta Péter. Lepkin vigyorgott. - Ez a gyengém - majd elkomolyodott. Művészi volt a mimikája - Nézzék, ne higgyék, hogy ennyire laza fickó vagyok! Természetesen egész jól fel tudom fogni az események jelentőségét. Ráadásul a szívem legmélyéig meg vagyok hatódva, hogy mindennek részese lehetek! Talán annyi az előnyöm, hogy ez az álcázósdi az életem része, ezeken az apróságokon én már fel sem akadok, ettől nem félek...



- És mitől fél? - kérdeztem. - Attól, hogy most fogalmam sincs, pontosan mitől kellene félnünk... talán leginkább önmagunktól. Felfogjuk-e, megértjük-e, elhisszüke végre majd az igazságot, vagy a régi rutin szerint agymosóinkra hallgatunk továbbra is? Mert én fikarcnyi esélyt nem adok annak, hogy a hivatalos körök most megtérnek, és megtagadva évezredes hazugságaikat, hirtelen a jó útra lépnek. Nyitottságuk az együttműködésre csak addig és csak arra szól, hogy sikerüljön valahogy az Üzenetet eltussolni, és akár a világvégéből is a lehető legnagyobb



hasznot húzni. - Csak nem hiszik azt komolyan, hogy ha kiengedik a palackból a szellemet, az majd jámborul szolgálatukba szegődik? - képedt el Péter. - Még az is előfordulhat, Péter! Tudom, nehéz megérteni... nem is lehet valójában... szóval, az ő világukban nincs helye az efféle logikának. Egyfajta szemléletük van: a világ mentális folyamatainak befolyásolása. Amit kiagyalnak, azt kell a tömegekbe sulykolni, hogy azok elvárásaiknak megfelelően cselekedjenek. Ez tökéletesen működött is ez idáig. Azt nem



várhatjuk el, hogy most hirtelen respektáljanak holmi misztikus üzeneteket. Ők nem azon töprengenek, hogy mi van, ha az Üzenet mégis igaz! Ez feltehetően fel sem merül bennük. Tipródásuk egyetlen oka, hogy miként lehet úgy te nni , mintha mindez meg sem történt volna! Szóval - mutatott az ócska vászontáskára Lepkin - ez fontosabb az életüknél is! Itt a felvétel a Kristálykönyvtárból! Ha holnap el is tudok jutni Önökhöz, ezt végképp nem tudnám feltűnés nélkül magammal vinni. Ráadásul az én mozgásom abszolút bizonytalan. Bárhogyan is lesz,



Jeszev, az orosz tudja majd értelmezni őket, Theo vele együtt nézze át. A barátjuk. - Jeszev? — kérdeztem. - Igen. Jegyezze meg a nevét. Évtizedek óta ismerem. Tudós, de most az Önök védelmére is érkezett. Valószínűleg én lennék most maguk mellett, ha nem perui halárusként kellene tengetni az életem - tért vissza ismét Lepkin arcára a jól ismert vigyor. - Most Jeszev helyettesít engem és rajta keresztül velem is kapcsolatban maradnak. Még valamit át kell adnom maguknak! Várjanak itt! Ezzel már ki is futott a szűkös



raktárból. Pár pillanat múlva egy óriási lepényhallal tért vissza. - Terítse ezt az asztalra! - szólt Péternek, aki gyorsan kihúzta Lepkin jobb kezéből a nylont, amit a hal alatt tartott.
- A felvételeket sajnos egyelőre nem tudják használni. Meg kell szereznem egy speciális jelátalakítót a Szervezettől. De valami más van még itt - és egy mozdulattal széthúzta a hal felmetszett, kibelezett hasát és belekotort. - Megvan! Egy ezüstös, fóliaszerű kistáskát húzott ki a hal gyomrából.



- Most bele sem kezdek, mi ez pontosan. Holotérképek és egyéb életfontosságú dokumentumok. Majd az orosztól megtudják. Lényeg, ha engem megölnének, emiatt tennék. Még nem biztos, hogy rájöttek, hogy ez eltűnt John laboratóriumából. - Eltűnt? És hogy került magához? - Én hozattam ide. Látva Péter teljes elképedését, folytatta. - Ugye, maga nem olvasott kémtörténeteket gyerekkorában, Péter? Mert akkor tudná, ha nem maradtak volna a legbelső körökben segítőim a Szervezetből, mostanra



már rég halott lennék. - Bennünket a Szervezettől is segítenek? - hüledeztem. - Ott is vannak jófiúk! - vigyorgott Lepkin. - Talán nem is kevesen. Sőt, mondok maguknak valamit. Az utóbbi időben, értem ez alatt mondjuk az elmúlt két évtizedet, egyre több tudós és katonatiszt került sokkos állapotba attól, amiket megtudtak. A kísérletek, a titkos információk, emészthetetlenek egy emberi lény számára. És ugyebár, a Szervezet is kénytelen emberekkel dolgoztatni, legalábbis egyelőre. Márpedig az ember, maguknak mondjam? Kényes és



kiszámíthatatlan tényező. Isten ereje a Szervezet falain belül is működik. Vagyunk azért néhányan, akik hosszú ideje gyötrődünk és emésztjük magunkat. Az én pálfordulásom azon az ominózus éjjelen, a Titicaca-tó partján következett be, de már régóta készülődött. Mi olyasmiket tudunk meg, ami megbontja az elmét. Ezért aztán sokan nem olyan szerencsések, mint én, aki az utolsó percben a jó oldalra állhattam. Általában megbolondulnak vagy megölik magukat. Én se voltam ettől messze sokszor. És tudják, mi segített? Mindannyiszor eszembe



jutott a dédapám... Ő magyar volt. Kisgyerekként azt hittem, valamiféle varázsló... meggyógyította a beteg állatot, de nem egyszer láttam, hogy még a nagyanyámat is, vagy a szomszédokat. Dédapámat hétéves koromig még mellettem tartotta az Isten, igen szép kort élt meg. Ahogy később megtudtam, táltos volt. Súlyos örökség! Kun Béla vörös terrorja elől menekült el a fél falujuk. Azt mondta, az „embör mindenütt csak embör", felpakolta a családját és kihozta őket Amerikába. Mikor sikerült egy kis földet megvásárolniuk és



megvetniük a lábukat, és nagyanyám meg három húga is már férjhez mentek derék, munkabíró gazdálkodókhoz, akkor az öreg fogta magát, és elment egy indián rezervátumba. Hogy mit csinált ott, mit nem, nem mesélte el soha, csak azt mondta, „elmentem egy kicsikét a testvérekhöz". Meleg, nyári esténként azonban, egészen a haláláig, a verandán üldögélt, énekelt és halkan dobolt. Azt mondta nekem: te gyerök, így is lehet ám utazni! Csukd be a szemed, engedd be a Teremtőt, hagyd, hogy ő vezessen, és a szíveden van egy kiskapu, azon át elutazhatsz



bárhová! Nézd, én ott szoktam fenn vágtázni! - és a Tejútra mutatott Messze földön, ahol születtem, úgy híjják ezt a csillagutat, hogy Hadak útja. Aki oda felvágtat, annak harcolni kell tudni ám! Először is önmagával... mert ahogy a szüve vinné felfelé, valami itt lenn húzza ám a lábát! Hej, te gyerök, de szeretnélek én téged minden titkosságra megtanítani! De lassan növöl! De megkértem én a csillagösvény legjobb harcosait, okítsanak téged és faragjanak belőled is jó harcost, hogy te is a Hadak útján vágtathass majd egyszer!



Lepkin nagy messzeségbe nézhetett, és ki tudja, mit látott, mert hosszú percekig szeme se rebbent. Amikor ismét észrevett minket, már újra a bujkáló hajdani titkos ügynök volt. - Kivisszük ezt a halat a standhoz, ott látványosan fizetnek nekem, majd én odaintek egy taxit. Csak semmiségekről beszéljenek, amíg haza nem érnek, értik? A standnál, míg a hal becsomagolásával bíbelődött, pergő spanyollal elszalajtott egy ott lődörgő fiatal lánykát a közeli zöldségeshez, hogy hozzon nekünk a
sudadohoz{4} zöldséget és fűszereket.



- És itt egy kis ráadás a kedves vevőknek - nyújtott át egy kis zacskót - Polip, kagyló és egy nagy marék alga! E nélkül eszükbe ne jusson perui sudadot főzni! Míg a kislány visszaért a többi hozzávalóval, a szomszédos stand árusai együtt nevettek a mi kékszemű halas emberünkkel a külföldiek tudatlanságán. Egymást túllicitálva hahotáztak saját anekdotáikon, ki milyen buta külföldivel találkozott már, akiknek fogalmuk sincs az igazi halkészítés fortélyairól.



4.
Két nappal később, január első munkahétfőjén, délelőtt tizenegykor kezdődött a Nagy Mérkőzés, ahogy a fiúk elnevezték az első egyeztető tárgyalást „Velük", vagyis a - még hatalmon lévő - kormánykörökkel. Isten humora megint! Ennél szebb nyitánya nem is lehetne az Új Kor első évének! A perui Elnök, az ENSZ főtitkársága és a Szervezet közösen koordinálták a nemzetközi eseményt. Tekintve, hogy éppen tizennyolc napja még csak, hogy kijöttünk a Kristály könyvtárból, és



nem több mint tizenhárom napja, hogy Évát felmentette a limai bíróság, a szervezés villámgyorsnak mondható. A két búvár halála miatt kirobbanni készülő botrány alaposan meggyorsította az eseményeket. A káoszt jól érzékelteti, hogy igazából még mi se láttuk át teljesen a helyzetet. Nem tudom, volt-e ember, aki minden információ birtokában volt, de úgy sejtettük, hogy nem. Percenként robbantak a hírbombák, fejetlenség uralkodott a diplomácia minden szintjén. Az utóbbi két napban legalább ötször voltunk a repülőtéren, néhány



kutatót valamint Theo és Nantu egyegy közeli ismerősét személyesen fogadtuk. A mi meghívottainknak a már jól bevált és megszeretett miraflores-i hotelünkben foglaltunk szobát. A politikusokról, kormánydelegáltakról és persze a Szervezet embereiről a perui elnök apparátusa gondoskodott. A Vatikán elzárkózott a hivatalos részvételtől, amin nem csodálkoztunk, ám sajnálatosnak tartottuk. A hitvilágot és tudást, amit mi képviseltünk, az Egyház nemhogy pogánynak, istentagadónak, eretneknek, de egyenesen ördöginek kiáltott ki két teljes évezredig. Ám a jelen



helyzetre tekintettel, ha beismerést és bűnbánatot nem is vártunk, háttértámogatást és segítséget igen. Azt több mint ildomosnak tartottuk persze, hogy az Új Korban eszükbe sem jutott, hogy vezető szerephez juthatnak, ám a hatalmas munkában számítottunk részükről minden jóra való egyházi vezető tapasztalatára. A kölcsönösen neuralgikus viszonyulást tetézte egy személyes és tragikus esemény is, Francisco atya halála. A vatikáni könyvtáros, Paolo egykori jó ismerőse, már hosszú évek óta vajúdott saját újjászületésével. Egész apró korától bejárása volt a Vatikánba,



hisz nevelője nagybátyja volt, aki szintén a vatikáni könyvtárban tevékenykedve vívott ki magának megbecsülést. Franciscónak nemcsak teológiáját, hanem egész életét a római tanítás töltötte ki. Amikor nagybátyja egyszer betegsége miatt nem tudott részt venni egy ókor-konferencián, a fiatal Francisco ment el helyette. Ott találkozott Paolo Kozmával és rajta keresztül egy merőben új világgal. Sőt, ahogy később elmondta Paolóéknak, nemcsak új nézeteket, de teljesen más szíveket ismert meg Kozmáék környezetében. Azóta egyfolytában



tipródott, emésztette önmagát, szenvedett lelkével, eszével. Annyira más volt ez a világ, ami vonzotta, aminek tisztaságát szívével érezte, mégis képtelen volt megtagadni neveltetését és a hivatalos egyházi kinyilatkoztatással szemben felvállalni az „eretnekséget". Árpád atyával is találkozott két ízben, Móricz kutatásai és a labirintus titkai még komolyabban elgondolkodtatták. Theo ezért még a budapesti konferenciánk során meghívta Franciscót, legyen kis csapatunk tagja, amit Francisco akkor igen nagy örömmel el is



fogadott. Később azonban sehogy nem tudtunk kapcsolatba lépni vele, és csak utólag értesültünk róla, hogy éppen aznap, amikor Éva beleesett a kis pocsolyán át a titkos barlangi bejáratba, hirtelen összeesett. A végzetes szívrohamból nem tudták megmenteni. Azonban mint a magasztosabb eszmék sok áldozata, Francisco is posztumusz járult hozzá a jó ügy sikeréhez. A halála körül kirobbant botrány, a szobájában talált eltitkolt iratok, videofelvételek és egyéb dokumentációk napvilágra kerülése kegyelemdöfés volt a régóta már



ezer sebből vérző Vatikánnak. Francisco két bizalmasa, maguk is meghasonlott szerzetesek, mindet kijuttatták egyéb titkos levéltári anyaggal együtt. Mire visszatértünk a Kristálykönyvtárból és hírünk berobbant a világba, az Üzenet így már jócskán előkészített talajra talált. Hihetetlenül érdekes emberek ültek az asztal körül, egy merőben új világ, a legmagasabb szintű diplomácia képviselői. A hivatalos bemutatkozások, üdvözlések és köszöntések után az ENSZ-küldött nyitotta meg a tanácskozást, ezzel is hangsúlyozva az ügy nemzetek



felettiségét. Összefoglalta a már ismert eseményeket és felkérte Theót, majd Dr. Robert Mayerville-t, John egykori felettesét a Szervezettől, hogy ismertessék a kialakult helyzetre és az együttműködésre vonatkozó álláspontjaikat. Az ENSZ összefoglaló nem ért meglepetésként bennünket. Előadja, hogy csoportunk minden engedély nélkül kutatott a barlangban, amihez társult egy tudós halála és nagy értékű műszeres felszerelés megsemmisülése. Ráadásul a Titicaca-tó alatti tragédia azt mutatja, veszélyessé vált a körzet, a



kiszabadult, ismeretlen eredetű gázok vagy energiák továbbra is robbanásokat idéznek elő. Tekintettel azonban a tényre, hogy a vádlott, vagyis Éva, felmentést kapott, bíznak abban, hogy jobb belátásra tértünk és hajlandóak vagyunk a hatóságokkal együttműködni a teendők kidolgozásában. Theón a legkisebb érzelem sem látszott, csak mi vettük észre, akik jól ismertük, hogy másképp veszi a levegőt, és szemei a szokásosnál nagyobbra tágulnak. Tudtuk, legszívesebben ráborította volna a nagy asztalt a szemforgató, arcátlan



világ jelenlévő pribékjeire. A bíróságon már alaposan kifejtettük - reflektált Theo hogy semmilyen jogszabály szerint nem voltunk kötelesek kutatási engedélyt kérni a hivatalosan ismeretlen, sőt, nem létező területre. Kérem ezért, hogy a hivatalos állásfoglalás a bírósági ítélet alapján azonnal kerüljön átdolgozásra! Azonkívül, engedjék megjegyeznem, felettébb furcsállom, hogy sem a titkosszolgálat, sem a Szervezet nem került a vádlottak padjára, holott ezek szerint ők is engedély nélkül tartózkodtak a labirintusban. Köszönöm.



Bár egy másodperc alatt jegesre fagyott a levegő Theo utolsó megjegyzésétől, azért még hozzátette. - Egyelőre eszünk ágában sincs emiatt eljárást kezdeményezni ellenük. Theo egy perc alatt döntötte romokba a másik oldal stratégiáját, mely szerint egyértelműen minket terhelne minden felelősség a kialakult helyzetért. Az efféle körökben oly szokatlan nyíltság és egyértelműség szemmel láthatóan teljes zavart keltett és senkinek nem akarózott egyelőre hivatalosan reagálni, a diplomáciai



bonyodalmak elkerülése érdekében. Theo kérte továbbá, hogy közösen tekintsük meg a Lepkin által rögzített felvételeket. A küldöttség hivatalos álláspontja szerint azonban nem volt semmiféle értékelhető és érdemi felvétel. A legkegyetlenebb arcátlansággal kellett szembenéznünk. Ha eddig nem lett volna világos, most egyértelműen kiderült, hogy a kormányoknak eszük ágában sincs érdemben foglalkozni az Üzenettel. Egyetlen céljuk a jelenlegi világrend megtartása. Bármi áron. Itt nem lehetett helye érzelmeknek, disznók elé nem kell gyöngyöket



dobálni. Theo máris folytatta mondandóját, mintha csak egyik unalmas napirendi pontról átugrana a másikra, de ez csak olaj volt a tűzre. - Nos, néhány napja még ezt a találkozót is lehetetlennek tartottam, ma pedig már örülnék, ha pusztán az Üzenetről és a változásokról kellene csak egyeztetnünk. Ám a pár nappal ezelőtti tragikus esemény, a két búvár tisztázatlan halála a Titicaca-tó hatóságilag lezárt területén, amely világosan valamelyik titkosszolgálatuk számlájára írható, végzetes irányba terelte a folyamatokat, mégpedig két



okból. Egyrészt komoly kérdéseket és kételyeket vet fel a halálok miatti nyomozás módja és az információk titkosítása. Másrészt, a be nem jelentett akció következtében eddig ismeretlen energetikai reakciók indultak be, melyekhez minket nem engednek oda, az egyéb szervek pedig nem tudnak és nem is akarnak érdemben és hivatalosan velük foglalkozni. Ez utóbbinak akár katasztrofális kimenete is lehet. Ez a felelőtlen hivatalos hozzáállás olyan figyelmeztetés számunkra, ami arra kényszerít, hogy előrebocsássam, bármire képesek vagyunk azért, hogy az Üzenet



eljusson az emberekhez és ez által kizárólag a Teremtő Isten akarata valósuljon meg. Ebben semmiféle kompromisszumra nem leszek, nem leszünk hajlandóak! Kérek mindenkit, hogy tudása legjavával segítse a helyzet tisztázását, megoldását és minden jelenlévő küldött jelentse ki írásban, hogy kormánya innen kezdve nem tesz egyetlen olyan lépést sem, amit előre ebben a körben ne egyeztetnénk! Ha nem változik meg a hivatalos ügymenet gyökerestől, gondoskodom róla, hogy a világ megtudja, kiknek a kezén szárad ártatlan emberek vére!



Theo alig fejezte be a mondatát, azonnal halk morajlás futott körbe a termen, amit ideges krákogások kísértek. Innen-onnan kivehettük egyesek halk felháborodását. Az életszerűség köztudottan ismeretlen volt ezekben a körökben, fogalmuk sem volt, mit kellene most tenniük, lépniük. Nem számítottak arra, hogy bármiféle feltételekkel jönnénk, ez a fenyegetés pedig, mondhatni, megbénította a tisztelt küldötteket. Ahogy a tábornok figyelmeztetett bennünket, biztosra vették, hogy kis csapatunk már csak azért is hálásan együttműködik majd velük, hogy



nem tartottak fogva, nem törtek az életünkre sőt, még be is vesznek a nemzetközi koordinációs bizottságba. A nézeteink közti távolság fényévekben volt mérhető. Még nagyon sokáig nem tudtunk szabadulni ennek az arcátlan és agresszív viszonyulásnak az emlékétől. Attól, ahogy a világi hatalmak és a pénzvilág az arcunkba röhögött, gyakorlatilag mintha mi sem történt volna. Nantu előző este nagyon találóan azt mondta, ha Jézus jött volna vissza, őt is keményen félreállítanák, legyen kedves nem bezavarni kisded



játékaikba.
Végül is Theo nyílt fellépésének köszönhettük, hogy nem kellett felesleges tiszteletköröket futnunk, és megmaradt a remény, hogy hajlandóak lesznek a velünk való komoly együttműködésre. Az amerikai küldött vissza akarta utasítani Theo számukra szokatlan nyíltságát, ám dr. Mayerville, aki talán csak öntudatlanul, de egyfajta közvetítői szerepet vállalva magára, alig észrevehetően honfitársa felé intett, jelezve, ő kíván reagálni. - Minden látszat ellenére sem oszthatjuk fel jókra és rosszakra a



társaságot – mondta. - Egyértelmű, hogy mi is, tudósok és kutatók, és persze a politikusok is, mind jó célért, jó ügyön dolgozunk. Nyilván senki sem hiszi, hogy akár egyetlen egy is a jelenlévők közül hátsószándékkal, rosszban sántikálna. - Dr. Mayerville elhallgatott egy pillanatra, majd folytatta - Ne siessünk a dolgok elébe, haladjunk inkább apróbb lépésekben. Először is fontosnak tartom rögzíteni, miszerint John-nal együtt dolgoztunk a rezgésátalakításon és az ehhez kapcsolódó felfedezés lehetősége miatt csatlakozott Önökhöz és hajói



tudom, együttműködést is felajánlott. Ami azonban minden jogi hercehurcán és szőrszálhasogatáson felül áll, és amit megjegyezni kívánok, az, hogy amit meg akartunk tudni, az természetesen helyes és az emberiség érdekében végzett forradalmi kutatás része volt. Theo, akit eddig végtelenül türelmes és udvarias embernek ismerhetett a világ, a mai napon mintha teljes személyiségváltozáson esett volna át, félbeszakította a doktort, még a kezét is felemelte nagy lendületében. - Dr. Mayerville! Elnézést, hogy



félbeszakítom, de kénytelen vagyok erre az utolsó megjegyzésére erőteljesen reagálni: ez a maguk által természetesen helyes szemléletnek nevezett életellenes működés fogja az embereket végveszélybe sodorni! Az Önök kutatásának lett első áldozata John illetve még ki tudja hányan, akiknek az ügyét esetleg eltussolták máris. A mesterséges frekvenciaemelés Isten ellenes és ezáltal életellenes! Meg kell kérnem, az eredményesség és a békés tanácskozás érdekében tartózkodjon ez után mind a saját, mind a mi meggyőződésünk minősítésétől! Nincs időnk



hitvitákra, és ha az Ön látásmódja jottányit sem módosult a történtek és a napvilágra került Új tudás, az Üzenet tükrében, nem is látnám értelmét hozzászólását meghallgatni. Ezen kívül nem kívánom kitenni se magam, se munkatársaimat a hasonló véleménynyilvánítások elszenvedésének! Dr. Mayerville profi játékos volt, egész életében a világvezető nagyfiúkkal egyezkedett. Semmi erőfeszítésébe nem tellett, hogy a legkisebb érzelem nélkül, pókerarccal Theo felé biccentsen. Majd szétnézett a társaságon és



folytatta. - Mindannyian, akik itt vagyunk, komoly titoktartási nyilatkozatokat írtunk alá. Biztosíthatok mindenkit, a Szervezet, és az általa képviselt kutatóintézetek részéről, teljes nyíltsággal fogunk Önökkel együttműködni. A protokoll szerint ezt a munkakezdő nyilatkozatot nem Dr. Mayerville-nek kellett volna megtennie, hanem a perui elnök képviselőjének. De valóban vészhelyzet volt, és egyébként is Theo már rég felrúgta a protokoll szabályait, így már senki nem igazította ki ezt a diplomáciai bakit.



Theo azonban biztos volt abban pókerarc ide vagy oda -, hogy Mayerville-t talán először életében, legbelül mégiscsak mélyen érintették az események és kiesett merev szerepéből. Mayerville-t követve sorban hangzottak el hasonló nyilatkozatok, és megkezdődhetett az érdemi megbeszélés. Nem várta senki komolyan, hogy az éppen csak beköszöntött Új Korban az eddigi világvezetők könnyedén átadják, vagy egyáltalán megosztják hatalmukat, de a formális egyeztető köröket le kellett velünk mindenképpen futniuk.



A nyilatkozatok után ismét Mayerville szólalt meg. - Cosma úr, nem akarok felesleges akadályokat gördíteni az együttműködésünk elé, de nekem is lenne egy apró kérésem. Bár Istenre hivatkozik, nem látom őt a körünkben. Lenne szíves ezután kizárólag beidézhető tanúkra hivatkozni? A hatékonyság kedvéért pedig csupán annyit kérnék, avasson be minket, mégis milyen végveszélyről lenne szó? Theo megértette, a professzor, igencsak ravasz módon, el akarja lehetetleníteni a mi álláspontunkat, és egy idealista, tudományosan



megalapozatlan világvége riogatássá kívánj;i lefokozni. Egyértelműen bebizonyosodott, hogy e nagy felhajtás távolról sem az érdemi probléma, a megkezdett mesterséges frekvenciaemelések beláthatatlanul tragikus következményeiről szól, hanem kizárólag az egész kirobbant ügy eltitkolásáról, meg nem történtté tételéről. Elhatározta, saját fegyverükkel, a tudománnyal vág vissza, hogy az eltussolás lehetőségét most, csírájában elfojtsuk. - Annak érdekében, hogy világosan értelmezhessük a jelenlegi



helyzetet, - kezdte Theo az érdemi tájékoztatót - vissza kell nyúlnom pár mondat erejéig egy jelentős hetvenhatos ecuadori expedícióhoz. A magyar Móricz János nevéhez köthető a kontinensünk alatt több ezer kilométeren át húzódó óriási labirintusrendszer egyik titkos kamrájának és abban ősi tárgyaknak a felfedezése. Ide szerveztek hetvenhatban egy félkatonai expedíciót, Móricz kizárásával. Feltételezem, a jelenlévőket nem fogják különösebben meglepni a szavaim - a nem titkolt enyhe gúnyt lehetetlen volt nem kiérezni Theo hangjából. - Feltételezve tehát, hogy



alaposan ismerik a labirintusrendszert, ahonnan a hetvenhatos expedíció során nagy értékű leletek „tűntek el" egyes kormányok útvesztőiben. És ahonnan az ecuadori shuar bennszülöttek között szolgáló olasz Crespi atya negyven át rengeteg leletet gyűjtött össze, amit részben a Vatikán hurcolt el. És feltételezve, hogy ismerik a nemcsak Peruban, de világszerte folyamatosan, naponta feltárt, megdöbbentő ősi leleteket, ki kell, jelentsem, nem kellett volna, hogy a Kristálykönyvtárban történtek és az Üzenet meglepje a kormányokat. Megkockáztatom,



valójában talán nem is lepte meg. Továbbá, jól tudják, hogy a hivatkozási alap, ami miatt a barlangbejáratot a hetvenhatos expedíció után az akkori ecuadori kormány lepecsételte az volt, hogy radioaktív sugárzást mértek. Szerintem hajmeresztő volt ez a bejelentés, csodálkozom azóta is, hogy nem lett ebből kisebb nemzetközi botrány. Persze, két tekintélyes kormány, az amerikai és az angol volt annyira erős, hogy ezt az álhírt balhé nélkül lenyomja a média és az emberek torkán. Tehát a mostani riogatásuk egy állítólag ismeretlen eredetű energiával, nem



példa nélküli. A veszélyt nem az energia jelenti! A veszély az a manipuláció, az a népirtáshoz és ismételt kataklizmához vezető beavatkozás, amit Önök az emberiség iránti jótettnek neveznek! Ez pedig a mesterséges frekvenciaemelés! John Mannings és a két búvár szívégését nem az energiaemelkedés, hanem az előzetesen kristályhangolással manipulált test rezonanciaszint változása okozta! - Ön nem orvos, nem képes eldönteni ezt a kérdést, és joga sincs ehhez! - vágott vissza Mayerville, most már ő is a



diplomáciában megengedhetetlen stílusban. - Önöknek pedig nincs joga kataklizmát előidézni és emberek millióinak halálát okozni! - Uraim! Kérem, fejezzék be haladéktalanul ezt a fajta vitát! avatkozott közbe a perui küldött a házigazda jogán - Nem ez a módja. Szakmai kérdésként kell hozzálátnunk ennek megvitatásához. Cosma úr, van-e önnek ilyen jellegű bizonyítéka szavai alátámasztásához? - Természetesen van, uram. Visszatérve az ecuadori állítólagos radioaktív sugárzásra... a mai napig



nincs egységes állásfoglalás arra nézve, hogy miféle sugárzást mértek is ott. Annak idején mi is találkoztunk ezzel a sugárzással. Azóta tudjuk, mi ez. Bizonyos pontokon a légköri változások valamint az időszakosan bekövetkező pólusváltozások okán megváltozott elektromagnetikus mezőben felerősödik egy „nem földi eredetű" sugárzás. Nem földi eredetűn mi most nem csak a Föld nevű bolygón túlit értjük. Azt a téridő kiterjedést nevezzük földinek, amit mi is ismerünk a Földön. Ezt a ki-vetülést egy bizonyos sűrűségű és összetételű



energia „megszilárdulásaként" a legegyszerűbb elképzelnünk. Vagyis, az a fajta energia, ami ezt a téridőt működteti, amiből állunk, ezen a „szinten", vagyis ebben a dimenzióban, azt az ismert formát veszi fel, amit magunk körül látunk. Igazából a Kozmosz valamennyi látható-érzékelhető része ebbe a tartományba tartozik, függetlenül attól, hogy melyik naprendszer melyik bolygójáról vagy csillagjáról van szó. Azt a fajta energiát nevezem tehát nem földinek, ami ennek a téridőnek az érzékelhető rezgéstartományát meghaladja. Ebben a tartományban



már merőben más fizikai és egyéb törvényszerűségek lépnek életbe. Normális esetben az ilyen szintű energia el sem jut a mi tartományunkba vagy dimenziónkba, illetve hétköznapi „üzemmódban" nem érzékeljük. Vagyis, hétköznapi halandó ember a csak fizikai érzékszerveivel ezt az energiát soha nem érzékelheti. Ebből a szempontból volt eddig az élet relatív. Vagyis, szó szerint, volt, aki számára létezett, volt, akinek nem. Ez az a pont, és a múlt század derekától, a modern természettudomány megannyi új eredményéből és többek között a



titkosított „paranormális" és egyéb metafizikai kísérletekből igenis tökéletesen ismerték ezt Önök is, tehát ez az a pont, ahol a materializmus „hivatalosan is" megdől! Mert ez az a pont, ahol bebizonyosodott az ősi misztikus állítás, hogy az „ideából áll elő az anyag". Más szóval, ugye, vannak, akik tudatukat olyan magas rezgésű „szférákba" képesek emelni, hogy onnan olyan „információt", vagy inkább erőt hoznak le, amelyek itt testet öltenek, anyaggá válnak. Az ősi próféciák, melyek közül a világ leginkább a Maya Naptár néven ismert számításokat ismeri, arról az



időszakról, arról a korszakváltásról szólnak, amikor ez a magas rezgésű energia akadály nélkül érkezik majd a Föld terébe a kozmikus konstellációk eredményeképpen. Theo pillanatnyi szünetet tartott. Nos, nagyon jól tudjuk, ez az energia soha nem volt és nem lesz káros a földi emberekre! Még akkor sem, ha felerősödne, mint ahogy erre manapság, a pólusváltozások idején számíthatunk is. Akiknek a testfrekvenciája alacsony, azoknál a szíven, mint egy sajátos kapun át, nem tud a testbe lépni. Azoknak pedig, akik „érzékenyek", és akiket paranormálisnak tartunk, vagyis



szívkapujuk tárva van a Kozmosz felé - itt szándékosan nem használta Theo egyelőre az Isten megnevezést - továbbra sem jelent semmiféle változást. Kizárólag azokra az emberekre jelent valós veszélyt, akik mesterségesen emelik meg testrezgésüket, aktiválva ezzel a szívkaput, ami beengedi mindenféle védelem nélkül ezt a magas energiát. De nyilvánvalóan nem az energia a kiiktatandó tényező, hanem a testrezgés manipuláció! Mostantól új helyzet van, mivel felelőtlenül alkalmazni kezdték a frekvenciamanipulációt. Ismerik a Kristálykönyvtárban aktivált



üzenetet. A tárgyalásaink folytatásának feltétele, Uraim, hogy azonnali hatállyal berekesszék a mesterséges hangolásokat! - Ez merő feltételezés egyelőre! szakította félbe Theo-t a professzor - John Mannings halála nem bizonyíték! Ez egyetlen eset. Sajnos a szíve olyan állapotban volt, hogy nem férhet kétség ahhoz, hogy fennálló szívbetegség okozta a halálát. - Dr. Mayerville - nézett most hidegen Theo a professzorra mindketten tudjuk, hogy ez nem igaz. Sőt, nemcsak mi ketten tudjuk ezt.



Egy rövid időre ismét dermedt csend állt be. Mayerville szemmel láthatóan erősen tekerte az agyát, mit is válaszoljon most. Végül a legbiztonságosabb diplomáciai hangnemet választotta. - Feltételezve, hogy esetleg igaz az Önök állítása... akkor is ez alaposabb kivizsgálást és döntést igényel. Nem lehet egy sok százmillió dolláros kísérletet befagyasztani! - Ön félreért engem, Dr. Mayerville. Én nem pusztán a kísérletek befagyasztását követelem, hanem a mesterséges frekvenciahangolás végleges



betiltását! - Ez abszurd! - ütött tenyerével az asztalra a professzor. Majd, felismerve elfogadhatatlan viselkedését, elnézést kért, de folytatta. - Ez a felvetés abszurd! Példa nélküli ilyet követelni egyetlen gyenge bizonyítékra és egy ellenőrizhetetlen és titkos videofelvételre alapozva, ami egyébként is holmi vad ezoterikus következményekről beszél! - Ön valóban így véli, professzor? kérdezte halkan Theo. Világos volt, hogy Mayerville a megszokott diplomáciai egyeztető játékot játssza, amiben csak az a



fontos, meddig engedik őket a jogszabályok. És a professzor ebben a tekintetben még abba a táborba tartozott, akik nem akarják átlépni a jogi kereteket, és a világi értékrend alapján morálisan talán nem is követnek el bűnt. Úgy vélte, amíg jogilag Theóék nem tudnak bizonyítékokat felmutatni, ők jogosan folytathatják a munkájukat. Theo nagyon jól tudta, ki kell őket léptetnie a saját logikai rendszerükből, hisz a feladat, amivel meg kell birkózniuk, messze a materialista szinten túl van, egy számukra ismeretlen vagy egyenesen tagadott rendszerben,



világban. Ez azonban mindennél nehezebb kihívás volt. Pillanatnyi tanácstalanságát azonban nem volt szabad észrevenniük, így következő lépésként Nantut hívta segítségül. - Felkérem munkatársamat, Nantu Tshankust, ismertesse a Titicaca-tó energetikáját. Nantu kinyitotta az előtte heverő dossziét, és kiterített néhány fotót a nagy asztal közepére. - A Föld elektromagnetikus energiapályájának egyik kiemelt pontja itt a perui Andokban a Titicaca-tó környéke. Ez a NASA által készített műholdas felvétel egy hőtérkép a tóról - mutatott Nantu az egyikre. - Ez az alakzat pedig egy



chakana{5} - rajzolt körbe ujjával egy sötétpiros, egyértelműen chakana alakú foltot Nantu. Mindannyian közelebb férkőztünk, hogy jobban lássuk, végül körbeadogattuk egymásnak a fotókat. A kirajzolódó alakzatot nem volt nehéz azonnal felismerni. - Természetesen ismerem a fotókat szólalt meg ismét elsőként Dr. Mayerville - Igen, energia térképet látunk. Már utánanéztem, mi okozhatja ezt az erős energia aktivitást. Természetesen tudtunk a víz alatti romokról is, - itt mintha megérezte volna Theo szúrós tekintetét magán, a professzor



felnézett, majd Theo felé biccentve kiigazította szavait - elnézést, az eddig romokként definiált építményekről... szóval, egyelőre nincs magyarázatunk, mi lenne a jelentősége az energia alakzatnak? - A chakana a déli félteke alapvető szakrális geometriai alakzata. folytatta Nantu - Ebben az alakzatban épült az egész Szent Völgy. A változó számú lépcsők a kereszt száraiban csak szimbolikusak, ha jelként használják. Amikor azonban egy pontos terv része, nagyjelentőségű, hány lépcső van. Takarjuk most le a kereszt alsó részét. Mi marad így?



- Egy lépcsős piramis! - bólogatott Mayerville. Úgy tűnt, rajta kívül a többi résztvevő inkább csak hivatalos megfigyelő, személyesen keveset tudnak kezdeni mindezzel. - így van! - folytatta Nantu - Az alsó rész pedig ennek tükrözése. Na de, mi a lépcsős piramis alsó része? -A Föld kristály magszerkezetének modellezése. Illetve a kristálymag által generált energiaösvények.
Mind a hang tulajdonosára, Jeszevre, az orosz kormányküldöttre néztünk. - Nem politikusként születtem folytatta finoman mosolyogva a



bozontos szemöldökű orosz Nagyapám egy metafizikai intézmény alapítója volt Oroszországban. Az anyatejjel együtt szívtam magamba a metafizikát. Én álltam az egyiptomi lépcsős piramis ásatási tilalma mögött. A sok lelkes régész gyűlölt, nem fogták fel, hogy csak így lehetett elkerülni egy váratlan energiaaktiválódás katasztrofális következményeit. - mosolygott ismét körbe rejtélyes orosz szövetségesünk - Szóval, világos, hogy a lépcsős piramis forradalmisága épp ennek a kristály energiaörvénynek a transzformálása



volt! A lépcsők száma az energiaösvények számát jelenti, vagyis hány szintű energiapályát képes aktiválni az adott kristálymag. - Az energiafolt tehát egy kristály energiakivetülése - morfondírozott hangosan Mayerville. - Pontosan! - folytatta Nantu - Ott, mélyen a Föld belsejében, a tó alatt, egy gigászi kristály működik. Ez a kristályenergia, egyelőre ismeretlen módon és eloszlásban, a Föld bizonyos pontjain felerősödve tör a felszínre. Az ősi építmények ezt a működést zárolták, tárolták, irányították vagy alakították át.



Saját tapasztalatunk, és Nergal üzenete szerint ezzel az energiával csak spirituálisán felemelkedettek tudtak kapcsolatba lépni. Ahogy az imént Theo Cosma úr is említette, alacsonyabb rezgésű illetőkkel nem kompatibilis, nincs semmiféle rezonancia, kapcsolat... mintha nem léteznének egymás számára. A baj ott kezdődik, és ugyanitt kezdődött Nergal korában is, amikor mesterségesen beavatkozik az ember a testi frekvenciákba. Normálisan a test rezgéseit a szellemi, tudati fejlettség határozza meg, mintegy automatikusan követi a test a tudat magasságát, ha úgy



tetszik. A mesterséges beavatkozás, így már könnyű belátni, azt eredményezi, hogy alacsony tudatú, Istennel, a magasabb rezgéssel szellemi szinten semmilyen kapcsolatban nem lévő emberek testrezgései behívják a magas szintű energiát, és pakk, kész a rövidzárlat. - Ez ismét elmélet - szólalt meg Dr. Mayerville - és ezt, legalábbis én, nagyon jól tudom, sok újat nem mondtak. Haladhatnánk tovább a konkrétumokkal? Theo most egyik szakértő meghívottját, az egykori olasz búvárexpedíció vezetőjét kérte



felszólalásra. - Mint tudjuk, a Kristálykönyvtár aktiválását követően meghalt két búvár. Megdöbbenve olvastam az orvosi jelentésben, hogy a két búvár halálát ugyanolyan égés okozta, mint a legjobb barátom 2006-ban bekövetkezett halálát egy egyiptomi feltáráson. Én akkor épp itt voltam a Titicaca-tónál egy expedíción, már eltemették, mire haza tudtam repülni. Csak az orvosi jelentéseket olvastam, de valami nem stimmelt. Egyre erősödött bennem a kétség, hogy egy olyan hibából adódó robbanás okozta volna a nagyfokú égést és ezáltal a halálát, amit egy



ötéves tudatlan gyerek követett volna el, de nem Tim. Exhumálást kértem, de természetesen ezer okkal mindig megtagadták. Amikor olvastam a mostani jelentést, megdöbbentett, hogy a halálukat állítólag ugyanaz a dilettantizmus okozta volna, mint a barátomét. Ez lehetetlen! Ez a két búvár is igen profi volt, lehetetlennek tartottam egyszerűen az egészet. Felkerestem egy ügyész barátomat, aki a verziómat hallva úgy döntött, kitálal egy titkot. Az akkori halottkém, aki Timről írta a jelentést... nem látta, mert nem láthatta a holttestet. Nem engedték neki. Úgymond felsőbb



utasításra, nemzetbiztonsági okokra hivatkozva kvázi kényszerítették, hogy égést jelöljön meg a halál okaként. De Tim testén egy fikarcnyi égés sem volt! Én tehát fenntartom, hogy ahogy Tim barátom is rejtélyes körülmények között halt meg, és bebizonyosodott, hogy a jelentésben leírt robbanás soha nem következett be, úgy ha a mostani két búvár halálát is állítólag ugyanolyan robbanás okozta, így a hivatalos jelentést nem fogadhatjuk el bizonyítékként. Szerintünk a halál oka a magas szintű energia következtében megégett szív volt...



-A feltételezések e helyütt egy kissé kevésnek bizonyulnak, ugyebár? szólalt meg most az angol kormány küldötte - Csatlakozom Dr. Mayerville-hez és én is nyomatékosan kérném, uraim, szorítkozzunk a bizonyítható dolgokra. Az eddigieken kívül, legalábbis a magam részéről, semmiféle feltételezésről nem szeretnék hallani a továbbiakban! - A merő feltételezésnél azért egy kicsit több van a birtokunkban szólalt meg ismét Jeszev. Elégedett, és kissé talán fölényes mosolyából láthattuk, hogy kifejezetten élvezi a helyzetet.



- Attól tartok, uraim, történelmi pillanat tanúi vagyunk. Épp most fordul a kocka! Minden további magyarázat helyett kinyitotta laptopját és a többség felé fordította. A monitoron hamarosan megjelent egy víz alatti felvétel. Amikor világossá vált, hogy a két tragikusan járt búvárról készült, morajlás futott körbe. A felvétel szépen mutatta, hogy a víz alatti bejáratot keresték. Hirtelen pár másodpercre mintha földrengés rázta volna meg a víz alatti nyugalmat, a vízmozgástól egy darabig alig láttunk valamit.



Amikor végre ismét kitisztult a kép, megpillantottuk a búvárokat. Ők maguk, a felszerelésük, a palackjuk ekkor még sértetlen volt. Egyszerre csak rosszul lettek. Előbb az egyik, majd a másik. Mintha megőrültek volna, le akarták tépni magukról a felszerelést. Mindketten a szívük tájékát tapogatták, simogatták. A monitor, mintha csak érzékelte volna, egész közelről mutatta most az arcukat. Agonizáltak! Mindketten agonizáltak... mintha nem kapnának levegőt vagy leállna a szívük éppen. Se tüzet, se robbanást nem láttunk, pedig a boncolás egyértelműen nagyfokú égést



állapított meg a halál okaként. - Nos, eszméletlen technika, meg kell hagyni! - szólalt meg Jeszev a jeges csöndben. - Hogy vették fel? - kérdezte a francia nagykövet. - Egyszer majd talán beavatom Önt
ebbe az ősi high-tech-be{6}, uram! felelte Jeszev - Most inkább beszéljünk arról, mi is volt pontosan a búvárok halálának az oka. - Itt van a boncolási jegyzőkönyv tolt Jeszev elé egy paksamétát a perui küldött. Jeszev belelapozott, majd visszatolta a dossziét - Ismerem a jelentést. Nincs benne a



valós ok. Mert a valós ok a szív kiégése. Ugyanúgy, mint John Mannings-nél, aki lent, a Kristálykönyvtárban hunyt el. - Ezt Ön honnan... - Ne fáradjon, kérem, a felesleges értetlenkedéssel. Nantu, kérem, hívja be Doktor Richards-t! A törvényszéki orvos tanúvallomással erősítette meg, amit Jeszev állított. Elmondása szerint kényszerítették, hogy üresen aláírja a jegyzőkönyvet, amit fogalma sincs, hogy utólag kik töltöttek ki az ismert hamis verzió szerint. - Nos, Önök szerint miért volt



fontos eltitkolni, hogy a két szerencsétlennek csupán a szíve égett ki? - folytatta Jeszev Megmondom én: azért, mert előzőleg mindkettőjüket a John Mannings-féle kristálykísérletben használták! Egy jó ideje mesterségesen emelték testük rezgésszámát. Amikor alávetették magukat a kísérleteknek, mindkét férfi súlyos betegségekben szenvedett. Egyikük visszafordíthatatlan, rosszindulatú végbélrákban, a társa pedig prosztatarákban, és inzulinos cukorbeteg is volt. A kristálykezelés hatására



meggyógyultak mindketten. Igen sok ám a titokban ily módon meggyógyítottak száma, nem hiszem, hogy e két búvárra direkt esett volna a választás. Mr. Andretti - fordult Jeszev az olasz kutatóhoz tud Ön arról, hogy Tim nevű barátja esetleg szintén részt vehetett a Szervezet kristálykísérletében? Vagyis átesett-e mesterséges frekvenciaemelésen? Andretti bólintott. - Manningsék sok hasonló szakembernek felajánlották a kísérletben való részvételt. Civileket még nem vonhattak be. - Gyakorlatilag most igazolódott be



- folytatta Jeszev - amit Theo Cosmáék megtudtak a Kristálykönyvtárban, vagyis, hogy a kristálykezelés következtében mesterségesen megemelt frekvenciaszám egy hirtelen energiaváltozás esetén valóban a szív kiégését eredményezi. Mégpedig valószínűsíthetően azért, mert a testfolyadékban a helyreállított kristályrács szerkezetek interakcióba tudnak lépni a külső energia valamely alkotórészével, és a test úgy reagál, mintha teljesen ép és egészséges magas rezgésű test lenne, ám a szív, melyet ugye a mesterséges



manipuláció nem képes befolyásolni, alacsony rezgésszámmal marad, így a nagyfeszültségben gyakorlatilag megég. - Akik nem kapnak ilyen manipulált kezelést, azok hogyan tudnák tolerálni a megemelkedett energiát? - kérdezte a német küldöttség hölgytagja. - Amint már kifejtettük többször, válaszolta Nantu - valószínűleg nem sokat érzékelnének mindebből. Legrosszabb esetben néhányuknál kisebb panaszok, fájdalmak valószínűsíthetők, amik változtatásokra kényszerítik az



érintettet. Azt azért tudomásul kell vennie az emberiségnek, hogy a bolygó mágneses mezője változik, kozmikus folyamatok hatnak ránk, valamit mindenkinek kezdenie kell önmagával. - És hogyan emelhető a szívfrekvencia természetes módon? - érdeklődött tovább a német hölgy. Theo most először mosolygott. Tudta, hogy válasza kiverheti a biztosítékot. Elérkeztek a nagy vízválasztóhoz. A ponthoz, ahol Isten már nem megkerülhető. A ponthoz, ahol vagy átlépik a materializmus határát vagy... nincs kiút számukra.



- Megtéréssel. A klasszikus, Jézus által prédikált megtéréssel Istenhez. Mielőtt bárki is megszólalhatott volna, Nantu sietett elodázni a tárgyalás elkerülhetetlen megszakadását azzal, hogy Theo szavait lefordítja a tudomány nyelvére.
- A tó alatt működik egy természetes erőmű. Az aktiválódással hihetetlen erősségű és tisztaságú energia áramlott keresztül a búvárokon. Csakhogy a búvárok személyes energiamezője nem volt átszőve azzal a finom energiával, amit kizárólag a szívfrekvencia képes



aktiválni. Két magas rezgésű szűrő vagy kapu van a morfogenetikus térben, amiken keresztül össze tud kapcsolódni a mi személyes mezőnkkel. A mentális és a szívkapunk tud ehhez a két kapuhoz vagy kapcsolódási központhoz kötődni. A mentális mesterségesen emelhető, és a mai emberek nagy része egyébként is átmenne ezen a szűrőn. Amikor a mentálszűrőt befogadja a morfogenetikus tér kapuja, aktiválódik egy ultra magas rezgés, hogy fogadhassa a szívkapu kapcsolódását is. Ám itt egy továbbra is alacsony rezgésű szív fog válaszolni, mely kisül a



hatalmas energiától. Ezt a legmagasabb rezgésű, a szívkapunk kapcsolódását fogadó szűrőt vagy dekódolót nevezte Jézus az Élet Könyvének. Aki szívével kapcsolódni tud ide, azt bebocsátja ez a dimenzió. Isten dimenziója. Az angol küldött gúnyosan felnevetett. - Mi ez? Egy hittérítési teadélutánra keveredtem Indiana Jonesstílusban? Vagy a Mennyei Prófécia című film forgatására? Én meg már majdnem elszégyelltem magam, hogy mennyire rosszul ítéltem meg Önöket, Cosma úr! De kérem, Isten által megemelt szívfrekvencia...



mégiscsak a 21. században élünk! - Legyen mindenkinek a hite szerint! - mondta Theo szárazon. Egy pillanatnyi döbbent csend után az előbbi angol úr felállt. Nemcsak a szájszéle, de még az orrcimpája is remegett, nem tudni, a dühtől-e vagy mástól. Minden esetre tipikus angol gentleman modorról tett bizonyságot, amikor megszólalt. - Kérhetnénk a megbeszélés holnapi folytatását? Hölgyeim! Uraim! Köszönjük a Korona nevében megtisztelő társaságukat. Azt hiszem, mindannyiunkra ráfér a hallottak alapos értelmezése, feletteseink is már várják az első



jelentéseket. Theo csak biccentett udvariasan az angol felé. Nem kívánta érvényesíteni az Új Korszakban frissen szerzett vezetői jogát, miszerint megbeszéléseket igazából ő nyit meg és zár le. Ha lassan is, majd ráébrednek a letűnt kor volt hatalmasai, hogy az ő forgatókönyvük már nem érvényes. Azt pedig végképp megértette, hogy ezen a szinten ezek a szerencsétlenek már nem képesek tájékozódni. Hagyta, élvezzék még régi életük utolsó perceit, óráit. Alig hittünk a szemünknek, amikor késő délután végre visszaértünk a



rezidenciánkba. Éva, mintha csak egy unalmas hétköznap lenne, a konyhában sürgött-forgott éppen, a gyerekek pedig videóztak a nappaliban. Még túl friss volt a találkozó hatása, egyikünk se tudott visszazökkenni a valóságba. Na persze, megint ez a csalóka szó! Mi hát a valóság, a valóságunk? Ebben az állapotban még erősebb volt a kontraszt, amit a látvány keltett, amikor Évát egy nagy epres kötényben a konyhában találtuk, amint épp sajtot reszelt kései ebédünkhöz. Mind betódultunk, mert azon nyomban egymás szavába



vágva beszámoltunk volna neki a történtekről. Ám ő nagyon is bölcsen úgy döntött, nem így akar értesülni az Új Kor legfontosabb megbeszéléséről és megelőzött minket azzal, hogy belefogott saját napjának elmesélésbe. - Érdekes napom volt nekem is. Már kora reggel valamiféle hiányérzetem volt. Először nem tudtam rájönni, mi lehet az, míg aztán bevillant, hogy idejét se tudom, mikor főztem utoljára! Egy kis normális életérzés hiányzott! Úgyhogy megleptem magam és benneteket egy kis hazai ízzel. Zöldséges bableves lesz rakott



krumplival és uborkasalátával. Ez tényleg nehezen hihető volt! Minden abszurditása ellenére azonnal nyilvánvalóvá vált, hogy ez egy életmentő ajándék volt mindannyiunk számára. Leírhatatlan nyugalom költözött belénk ezzel az annyira hétköznapi, de számunkra itt és most épp azért annyira különleges ötlettel. - Szerintem, Éva, a legtöbbet adtad most nekünk! Ez annyira lenyűgözően jó ötlet volt! - mondta Theo olyan örömmel a hangjában, amit már nem is emlékszem, mikor hallottunk utoljára. Talán az első argentínai utunk során.



Na, de mit csodálkozunk! Egy párszor megtaláltad már a tökéletes megoldást. Mi pedig mindent elmesélünk majd vacsora után. Éva Theo kezébe nyomta a levesestálat, hogy vigye máris az étkező asztalra. Gyorsan mi is kezet mostunk és asztalhoz ültünk. Az asztal szépen megterítve, még egy kis csokor friss virág is került a közepére a gyertyák mellé. Theo rövid áldást mondott az ételre és az ételünk készítőjére, majd szinte szó szerint nekiestünk a gőzölgő bablevesnek. Evés alatt, ahogy ezt már rutinosan kialakítottuk, kizárólag apró-cseprő dolgokról



beszélgettünk. Például arról, hogy Évának miként sikerült tejfelt és karalábét szereznie egy röpke óra alatt Peruban. - Szerintem ez lesz a mai nap leghihetetlenebb pontja, bár úgy érzem, sok mindennel holtversenyben lesztek velem. Szóval, emlékeztek arra a kis szőke argentin újságírólányra, akivel a minap találkoztunk, nem? Eszembe jutott, hogy az édesanyja magyar volt, még beszélgettünk is arról, hogy a világ tényleg olyan kicsi, bárhol, bármelyik utcasarkon belebotlunk egy magyarba. Mondjuk őt nem véletlenül küldte ránk a hírügynökség, na de ez most



mindegy. Felhívtam és megkérdeztem tőle, hogy nincs-e ötlete, hol lehetne ehhez a menühöz beszerezni egy-két alapvető hozzávalót. Mire ő: de, történetesen van, nálam! Hát elküldtem a hozzávalókért egy taxit. Abszolut nullpont
5.
Este a finom vacsora után még sokáig fennmaradtunk. Amennyire csak lehetséges volt, végre a legapróbb részletekig elmesélhettünk Évának mindent. De valami baljós sejtelem miatt nem



bocsátkoztunk annak megvitatásába, mire is számíthatunk másnap. Inkább a régi esték szokásos beszélgetéseibe menekültünk, de végül persze ismét a mai helyzetnél lyukadtunk ki. A különböző történelmi korszakokban más-más tudatszinten élt az emberiség. Lehet, hogy e tekintetben is sokféle kombináció érvényesül? Hatalmas tudás hatalmas technikai fejlettséggel, majd hatalmas tudás egy kataklizma utáni szétrombolt fizikai környezettel és az újrakezdés kezdetleges technikájával, majd az eddig ismert világunkra jellemző fokozatos kozmikus tudásvesztés



egyre fejlettebb technikával? Akármilyen variációkat éltünk is át már e bolygón, most is egy fordulópont napjait éljük. Egyfelől közeledünk valamiféle mély és sötét kút fenekéhez, ugyanakkor ismét tapasztalható egy fokozatos feleszmélés. Vannak, akik rájöttek, hogy zuhanunk. Náluk megindult egy tudati átalakulás, egy ébredésnek is felfogható változás, egyre több ember érezte meg, hogy mindennapjainak talán több célja is van, mint ami a médiából felé ordít. Egyre többen látták álmukban a hajdani aranykor végét és a sötét korszak kezdetét. Hallották már



valahol és valamikor ugyanezeket a figyelmeztető szavakat, mint amiket ránk bízott Nergal. De akkor nem volt foganatja. Vajon most lesz? Azzal az ősbizalommal tértünk nyugovóra, hogy a Kristálykönyvtár megnyílása csak nem lehet az Univerzum tévedése és Isten biztos nem vesztes csatába hívott bennünket. És másnap összeomlott minden. A kegyelemdöféshez a Sors Dr. Mayerville-t szemelte ki. Ennek ironikusságát persze csak jóval később fedeztük fel, amikor magunkhoz tértünk a csapást követően. A professzor a



bejelentéshez nyilvánvalóan egy éjjel megtartott egyeztetésen kapott zöld utat feletteseitől vagy akár magától az Elnöktől. Sugárzó arca elárulta, hogy mélységesen meg van győződve arról, hogy tervük a lehető legnemesebb célokat szolgálja. - Ha ez megnyugtatja a kedélyeket, elárulok most Önöknek egy egyelőre még szupertitkos fejleményt. Míg John magukkal volt a labirintusban, sikerült befejeznünk az általa megkezdett legújabb fejlesztést. Egy olyan implantátum beültetéséről van szó, mely leblokkolja a szívbe érkező



extrém magas frekvenciákat, ezáltal nem következhet be szívégés. Most van engedélyeztetés alatt, és ha minden a terv szerint halad, hamarosan elérem, hogy törvényileg a kristályhangolás kizárólag az implantátum beültetésével egyszerre legyen végezhető! Súlyos csend zuhant ránk. Nemcsak egymástól teljesen elválasztott térfélen voltunk, de azoktól kellett együttműködést remélnünk, akik eddig tudatosan, avagy teljes szellemi sötétségből, végveszélybe sodorták az emberiséget - immár ki tudja, hányadszor. Dr. Mayerville valóban fel sem



fogta, mit zúdított ezzel az emberiségre, a világra. Az idős professzor gyakorlatilag büszkén, nemcsak a helyzet, de az emberek megmentőjeként látta magát és a Szervezet találmányát. Ha azt mondom, kiment alólunk a talaj, enyhén fogalmazok. Amit éreztünk, az maga volt a pokol. És mennyire helyénvaló érzés volt! A folyamat szó szerint ördögivé kezdett válni.
Az implantátum beültetése kétszeresen is luciferi. Egyrészt, a fizikai szinten látszólag valóban kiküszöböli a szívégést, így



materialista szemmel nézve nem szűnik meg az életfunkció. Másrészt, két legyet üthetnek egy csapásra, hisz az egész életet egy materiális funkciófolyamattá redukálhatják, kiiktatva végre azt a problémás és kiszámíthatatlan, ellenőrizhetetlen szervet, az emberi szívet, ha elzárják az energiaáramlástól és egy pumpává silányítják. így az ember hamarosan nem lesz más, mint egy emberszerű robot, egy két lábon járó mesterséges intelligencia, vagyis inkább cyborg. A hab a tortán az, persze, lehet, hogy ez inkább a valódi a cél? - hogy az emberek



ellenőrizhetőek és távirányíthatóak lesznek. Minden, amit John még nevetséges elmeszüleményünknek titulált azon a nevezetes budapesti találkozásunkon, valóban eltörpül amellett, ami most készül. Az emberiség legnagyobb félrevezetésének lehetünk hamarosan szemtanúi, hacsak nem történik valami csoda. Mert az nyilvánvaló volt, hogy csodánál kevesebb itt már nem segít! Amikor azt hiszed, hogy már lent vagy a kút fenekén, még zuhansz egy nagyot. Mindig van lejjebb! Tegnapig még azon gyötrődtünk,



miként értessük meg az emberekkel, hogy a mesterséges hangolás a vesztüket okozza. Ma már arról kellene meggyőznünk őket, hogy mondjanak le a mesterséges megváltásról! Utólag nem szívesen valljuk be, de valami teljes kiábrándultság és lemondás lett úrrá rajtunk abban a percben. Eddig csak emberfeletti feladatot láttunk magunk előtt, most már lehetetlent. Ha érezte már magát valaki úgy, hogy Isten átverte, akkor mi ezt éreztük! Ekkor már annak a kevésnek is örültünk, amit sikerült elérnünk a



megbeszélés végeztével, miszerint garantálják, hogy mindaddig nem esik bántódásunk és nem okolnak bennünket a történtekért, amíg nem hozzuk nyilvánosságra a holovideót. Ahhoz, hogy megsemmisülésünk teljes legyen, sajnos Jeszev véleménye is hozzájárult, amikor magunkra maradtunk az üres tárgyalóteremben. - Nem kaptunk ám semmit! Amit garantáltak, egy lyukas fabatkánál nem ér többet. Pusztán annyit, hogy ha bárkinek baja esik, azt nehéz lesz rájuk bizonyítani. Igazából talán jobb lett volna, ha semmiben nem



állapodnak meg. Theo nem szólt semmit. Csak ült a hatalmas mahagóni asztalnál a kiürült teremben, fejét két kezébe temetve. Jeszev finoman megveregette a vállát, majd intett, hogy hagyjuk Theót magára. Itt nem segíthet most semmilyen vigasztaló szó. Isten elvégzi munkáját, nemcsak Theóban, de mindannyiunkban. Semmi másban nem hihettünk. Ha nem így lesz, abba úgyis belepusztulunk rövid időn belül. Ha nem érezzük úgy, hogy az ellenfél kiütéssel győzött és nem omlunk össze, talán



nekiveselkedünk és elkezdünk mindenféle okos terven dolgozni. Ám ebben az állapotban mindent kilátástalannak tartottunk, így szerencsénkre - nem maradt más eszközünk, mint közösen imádkozni egész éjjel. Vince atya sem ment haza, velünk maradt másnap éjjelig. Virrasztottunk és másnap böjtöltünk. Theót még soha nem láttuk így, megszállottként folyamatosan, mormolva imádkozni. Az étel megvonása mellé gyakorlatilag önmagától társult a szavaktól való teljes tartózkodásunk. Élő halottként járkáltunk a házban, a gyerekek



messze elkerültek minket. Egy külön kis szobában megrettenve pusmogtak, amikor valamivel dél után az anyai ösztönünk eszünkbe juttatta őket. Rendeltünk nekik ebédet egy közeli perui étteremből, és Évának valahonnan arra is volt ereje, hogy küzdjön a mindennapos pizza ellen. - Nincs több pizza! Rendes ételt kaptok. Ebéd után azonban elmehettek a Larcomar-ba, moziba. A helyetekben én is megszöknék innen magunktól. Menjetek csak! Ezt a kis epizódot leszámítva semmi nem történt egész nap, és még csak



nem is igen láttuk egymást. Mindenki elvonult valami kis zugba, ahol teljes magányban kapaszkodhatott a Teremtőbe. Késő délután mintha életjeleket hallottam volna a konyha felől. Azonnal bekukucskáltam. Évát és Vince atyát találtam ott, amint épp teát főztek. - Egy óra múlva közös imába kezdünk - mondta a pap - Kérlek, szólj a többieknek! Az egyetlen teljesen berendezett helyiségben, az étkezőben gyűltünk össze és letelepedtünk a nagy asztal körül. Villany helyett gyertyákat gyújtottunk.



Énekkel kezdtük. A férfiak hol együtt, hol külön-külön énekeltek, Nantu olykor dobbal kísérte. Finom füvek égtek, melyek a zene vibrációjával együtt igen rövid időn belül kellemes nyugalomba ringattak minket. Teljesen feloldódva a közös erőben, innen is, onnan is ima mormolását lehetett csak hallani. - Teremteni fogunk - szólalt meg egy idő után Theo. - Máris szégyellem a mai összeomlásomat. De már minden a helyén van. Ugye, mindenki tisztában van azzal, hogy épp egy próbán esünk át? Nem képzelhettük, hogy nem mérettettünk



meg, mielőtt felölthetjük magunkra a harci ruhákat! Nergal is figyelmeztetett minket mind a megpróbáltatásokra, mind pedig a nagy ellenerőkre. Mégis, mire számítottunk? - Egyetértek - folytatta Éva Szerintem nagyon jó, hogy látszólag ilyen lehetetlen irányba fordultak a folyamatok. Eddig illúziókban ringattuk magunkat, hogy mint egy szuperhős csapat, majd mi legyőzzük a gonoszt. Először is, nem ez szerepel a próféciákban sem! Nem arról szólnak, hogy eltűnik az utunkból, hanem az, hogy tombolni fog! Nem az a dolgunk,



hogy eltüntessük, hanem hogy a lehetetlen körülmények között is szilárdan haladjunk az úton! És biztos vagyok abban, hogy sok embert épp az implantátum fog elriasztani a mesterséges frekvenciakezeléstől. Úgyhogy, nem eszik olyan forrón a kását, kedveseim! Ahogy ez a tegnapi bomba robbant, fog még itt robbanni néhány minden tekintetben. Most azt kell megfogadnunk és imában kérnünk, hogy ebben a mostani elhatározásunkban szilárdak maradunk, és a Teremtőtől kapott megbízás szerint tesszük a



dolgunkat. Képesek vagyunk teremteni, képesek vagyunk bármire! Ha nem történik mindez, most lázas terveket gyártanánk, ahelyett, hogy Istenre hagyatkozva, az ő erejével felvérteznénk magunkat, ahogyan azt most tesszük. Adjunk hálát ennek a borzalmas fordulatnak! Közös imában köszöntünk meg mindent a Teremtőnek. Hihetetlen, hogy ez a két ember néhány szóval mennyire megerősített bennünket, az ima pedig olyan nyugodttá tett minket, amilyennek már egy jó ideje nem éreztük magunkat. Már-már közel



kerültünk ahhoz, hogy kifejezetten szívből örüljünk a nehezített feladatnak. Én vártam, hogy Theo folytassa, hogyan is képzeli el a teremtést, de Vince atya már felállni készült. Lemaradtam volna valamiről? Körbepillantgattam. Csak én vagyok ilyen tanácstalan e kérdésben? - Már megtörtént, Angéla - mondta Theo, mintha csak a gondolataimban olvasna - a teremtés nem mentális vagy szóbeli erőlködés. Amikor egy szívvel és egy akarattal összekapcsolódtunk Istennel, már megteremtettünk mindent, amire szükségünk van.



Ebben a csaknem felvillanyozott hangulatban szólalt meg Theo mobilja. Jeszev volt. Legfrissebb titkosszolgálati értesülései szerint kitört a hiénák marakodása a konc felett. Az oroszok szeme vérben forog, mert az amerikaiak a hátuk mögött le akarták nyúlni az egész implantátum-bizniszt. A gyógyszer és vegyipari lobbi viszont nekiment az egész kristályfrekvenciaprojektnek. Amíg a mérgek eladásából is pénzt lehet csinálni, ne legyen világsiker a kristályhangolás! A káosz mindenütt káosz, és nem válogat az áldozatai



között. - Üdv a klubban! - mondta végül Theónak Jeszev - most már kapiskálja, miért hallgatom én rezzenéstelenül a híreket, miért asszisztálom végig szó nélkül a történéseket? Mint tegnap délelőtt is Mayerville-t? Nem is kell ehhez pókerarc, csak egy kis tapasztalat. Kis idő kérdése mindig, és robban az ellentétes oldal bombája is. Szóval, megy minden, mint a karikacsapás! Öblös hahotázását még mi is kihallottuk Theo telefonjából.
6.



A férfiak egy különleges meditációs reggelben állapodtak meg. A kitűzött napon Jeszev szó szerint hajnalban érkezett, jó egy órával előbb a Vince atyával is megbeszéltnél. Theo rezgőre állított mobilja majd leugrott a kis éjjeliszekrényről, mire a férfi végre kitapogatta a sötétben és felvette. Mivel nem voltunk normális mindennapokra berendezkedve, köntös híján egy pulóvert rángatatott magára, hogy ajtót nyisson az orosznak. Visszafogottan, személyzet nélkül éltünk, a lehető legkisebb



feltűnéssel. Jeszev mellett még valaki álldogált, valamiféle egyenruha-szerűségben. Sofőrnek nézett ki, de az orosz furcsamód maga elé engedte és csak aztán lépett be az ajtón. Theo még félálomban volt, és bár érzékelte a helyzetet, nem rágódott rajta. Az orosz egyébként sem tartotta soha fontosnak, hogy megmagyarázza szokatlan viselkedését, amit ő talán nem is tartott annak. A két férfi követte Theo-t, aki az egyik hátsó kis szoba felé indult, amit, ha időnk engedte volna, minden bizonnyal valamiféle dolgozószobának rendezünk be.



Bútorzata egyelőre csak néhány kényelmes karosszékből és egy kis asztalkából állt. Útközben azonban úgy döntöttek, rögtön a konyha felé kanyarodnak kávéért és valami harapni valóért. - Hogy aludt, Theo? - érdeklődött Jeszev. Theo ki se nézett semmiféle figyelmességet és személyeskedést a titokzatos oroszból. Minden esetre nyilvánvalóan kölcsönösen szimpatizáltak egymással.
- Képzelheti. Nekem elég idegen ebben a közegben mozognom. Az öcsémén keresztül olykor közelebb



kerültem egy-egy magas rangú kormánymegbízotthoz, de nem az én világom. - Pedig nem nevezném a maga világát sem szürkének! - nevetett öblösen Jeszev. - Én már korán hozzászoktam a diplomáciához, a nemzetközi sertepertéhez, ehhez a bohóckodáshoz. De egy fikarcnyit sem tud igazán lekötni. Talán nehéz elhinnie rólam, de a szívem ugyanabban a világban dobog, ahol az Önöké. Fiatal korom óta élek ebben a színjátékban... nagyatyai örökség. Vagyunk néhányan, akik csak úgy védhettünk meg bizonyos értékeket, hogy az ellenkező



szerepet kellett eljátszanunk. Ott kellett élnünk az ellenségeinkkel. A frontvonalban. Theo hosszasan és őszinte elismeréssel nézte a bozontos szemöldökű orosz Mestert. - Sejtettem, hogy lehetnek olyan őrzők, akik úgy rejtőzködnek és vigyáznak, hogy leginkább szem előtt vannak... talán néha épp miattunk, látszólag az ellenkező oldalon. - Így alkottunk harmóniát, Theo. Önök és mi, csak együtt biztosíthattuk, hogy nyilvánosságra is kerüljenek a hazugságok, de biztonságban is maradjanak az



értékek. Biztonságban maradjanak fizikailag és az ismeret szintjén is. Egy állandó libikóka-játékot kellett játszanunk. De ezt Ön tudja. Theo bólintott. Majd önkéntelenül is a sofőr ruhás harmadikra pillantott. Kezdett magához térni és egyre furcsábbnak tartotta, hogy egy idegen előtt diskuráljanak ilyen kérdésekről. - Nem ismer meg, Mr. Cosma, ugyebár? - fordult most felé a sofőr. Majd időt sem engedve Theonak, folytatta. - Dávid Lepkin vagyok. Hol perui halárus, hol pedig sofőr, már a jobb napokon - halk köhögés árnyékolta a hangját, ahogy nevetett.



- Megengedi? Lepkin választ sem várva előhúzta a dohányzacskót a zsebéből, hogy sodorjon egy cigarettát magának. Theo nem tűrt dohányfüstöt a lakóterében, de most, maga sem értette, csak bólintott. Mintha valami ismeretlen bűvölet hatása alá került volna e két titokzatos férfi mellett és még mindig képtelen volt bármit is reagálni Lepkin felbukkanására. A titkosügynök már ki is fújta az első mélyen letüdőzött slukkot, mikor Theo végre megmozdult. - Dávid Lepkin! - ölelte meg hirtelen hamisítatlan latinos hévvel



ismeretlen segítőjüket. - Istenem, Dávid Lepkin! Ne haragudjon, de... hát, nem is tudom, mit mondjak most Önnek! Isten hozta itt! Nem is tudom, hogyan köszönjem meg Önnek... - Mr. Cosma, kérem, én tartozom Önöknek hatalmas köszönettel! Remélem hamarosan lesz alkalmunk, hogy elmesélhessem, hogy is kerültem én ide, a másik oldalra és mennyire hálás vagyok ezért! Ebben a pillanatban nyitott be Nantu. Őt szemmel láthatóan egyáltalán nem tévesztette meg Lepkin sofőr álruhája, és azonnal



felismerte, holott ő is csak egyszer látta, amikor a kis cédulát Katus üzenetével átadta nekünk. - Örülök, hogy el tudott jönni! mondta Nantu, ahogy kezet fogott vele is Jeszev után. - Én is, higgye el! Még mindig nehezen bírom a rejtőzködést, hiányzik a jó társaság. De most itt magukkal, sok mindenért máris kárpótolva érzem magam. Theo közben kénytelen volt jó házigazdaként is serénykedni, feltette a kávét, majd a hűtőből előszedte a reggelihez a hozzávalókat, egy kis barna kenyeret, hagymát és néhány tojást.



Lepkin vállalkozott az omlettre. - Mostanság nemigen vásárolgattunk semmit - mondta Theo minden szabadkozás nélkül - de ha egy szupermarketnyi élelem lenne, én akkor is ezt választanám. - Barátom, ez lucullusi lakoma! Semmiért nem cserélném fel a hagymás tojást! - mondta Lepkin, miközben belenyitogatott pontosan azokba a fiókokba és szekrényekbe, ahol a tojás felveréséhez szükséges pár konyhai dolgot rögtön meg is találta. - Persze, hisz Ön profi ebben! mosolygott Theo. - Rég volt az már! Hosszú évek óta



már mással foglalkozom. .. - Na persze, azért volt a Titicacatónál... Mire a kávé lefőtt, Lepkin omlettje is készen gőzölgött. Theo tányérokat vett elő és testvériesen három adagra osztva a konyhapultra tette. - Na, kész is a reggeli. Uraim, asztalhoz! Persze ez utóbbi felhívást egyikük se vette szó szerint, igazi férfimódra, csak a helyiség közepén lévő konyhapult köré álltak, pillanatok alatt szétosztották az adagokat és viccelődös megjegyzések közben már neki is kezdtek. Épp az utolsó falatoknál



tartottak, amikor megérkezett a pap Ishán-nal. Invitálta Theo őket is, de ők már túl voltak a korai reggelijükön. Míg Theo egy nagy kancsó teát főzött, Jeszev öblös hangú viccein szórakoztak, majd együtt indultak be a kis dolgozószobába, aminek ajtaját gondosan magukra is csukták. - Szép férfikör! - mondta Jeszev, miután belehuppant a méretéhez képest majdhogynem szűkös karosszékbe. Mikor mind elhelyezkedtek egy-egy karosszékben, Theo is körbenézett magukon. Nantu - egy magas homlokú, daliás indián, mint a



földrészek, a világok, az új és az ősi összekötője; Jeszev - csehovi figura, egy orosz lángész, a maga sajátosan bozontos megjelenésében; Ishan - fiatalabb örmény másolata, oldalán Vince atyával, a fehér csuhás, ősz hajú magyar szerzetessel; Lepkin - az izgőmozgó örök gyermek amerikai, mindig változó álruhában. És jómaga, a kiugrott jezsuita, a soha be nem teljesedett férfi, az Új Kor aranyasszonyának kiválasztott társa pizsamagatyában és kinyúlt hegymászó pulóverben... tiszta szívből felnevetett. Jobb társaságot nem is kívánhatna!



- Nos, nagyon hálás vagyok Önöknek, Önökért, Nektek, Uraim! szólt a rangidős jogán elsőként a pap. - Őszintén megnyugtatónak érzem máris az együttműködésünket. Nem mindennapi körben ülünk itt együtt, így kezdjük a munkát a másik síkon. Milyen is lesz a világ és mi mit is csináljunk benne? Nagyjából valami ilyesmiről kellene most itt beszélgetnünk. És persze, ez alapján egyeztetnünk kell, miként tudunk a leghatékonyabban munkálkodni az új korszakban. De beszélgetés helyeit egy új utat mutatok, amelyen minden férfinak el



kell indulnia és követni az asszonyokat, akik bizony ebben jóval előttünk tartanak. Vince atya szálegyenes tartással ült karszékében, kezei nyugodt összekulcsolásban pihentek az ölében. Ránk mosolygott, majd lehunyta szemeit, úgy szólalt meg halkan. - A leköszönő őrzők nevében vagyok itt veletek, fiaim - mondta Ujjongana a szívem, ha Yuma is itt ülne ma közöttünk, de nem volt az az érvem, amivel ideutazásra bírhattam volna. Elfogadva és tiszteletben tartva tehát döntését, sőt, hálával fogadva



felhatalmazását, én köszönök el tőletek helyette, és valamennyi őrző testvérünk nevében. Yuma ebben a pillanatban kapcsolódott össze velünk... érzem kedves jelenlétét. Érzem, ahogy lassan bekapcsolódnak testvéreink a világ minden tájáról. Elsőként hadd köszöntsem magyar testvéreimet otthonról, akiket olyan erősen érzek, hogy látom őket, hallom dobjaikat, ősi éneküket, amikkel összekapcsolódásunkat segítik... érzem tibeti véreimet, velünk vannak Észak-Amerikából, Afrikából, Óceániából, a csendesóceáni szigetekről, Ausztráliából,



Európa megannyi vidékéről... sokan, megszámlálhatatlanul sokan vagyunk! Itt vannak a mesterek és a tanítványok, az Elmúlt és az Eljövendő őrzői. De ti, új őrzők, már nem rejtett óvással vigyázzátok ősi kincseinket, mint apáink tették ez idáig. Ti, új Mesterek, elővehetitek a kincseket, felmutathatjátok, odaadhatjátok a világnak. Használhatjátok, Isten örök rendelése szerint. Mi kiszállunk a belső körből, de ott állunk mögöttetek a külsőben. .. óvó kezeinket rátok vetjük, erőinket nektek adjuk... szíveinket összekötjük... tüdőnkből



megszentelt frekvenciákat kiengedve szánk szent imákat mormol szüntelen és lankadatlan, az idők végéig. Az öreg elhallgatott. Nem kellett többet mondania. Mindent átadtak már, amit szavakkal át lehetett adni az Új Kor első gyermekeinek. A hat férfi hatalmas erőfolyamot érzett átáramolni a szíveiken, egyikőjüktől a másikig, mely ragyogó zsinórként fűzte egybe őket. Szavak nélkül is tökéletesen megértették, hogy ma törik meg a régi tudás ereje, mától nem ember tanít embert. Minden megnyílt szívű embernek közvetlen bejárása lesz az univerzális tudás



tárába. Millió és millió embert láttak együtt, szív kapcsolódott szívhez... és a milliónyi összeforrt, egybeszerkesztett szív egy arany zsinóron Isten Anyánk szent méhéhez kötődött újra! Isten lett az ember megint! A hat férfi lélegzetét is alig lehetett hallani, ahogy a belső látásukból induló utazás világról világra vezette őket. A vastag ködfátyolként körülöttük lebegő energiaburkon az ébredező Lima zajai nem voltak képesek áthatolni. Mennyei csendben élvezték férfiszívük arany ragyogását. Sokáig még megmozdulni sem volt



kedvük. Aztán a pap finoman mocorogni kezdett, és szép lassan mind visszajöttek a most ba. De nemhogy viccelődés, még egy hang sem hagyta el a torkukat egy jó darabig. Csendben kimentek a konyhába, hogy valami frissítőt vegyenek magukhoz és megnézzék, felkeltünk-e már. Természetesen már mi is fent voltunk, sőt, a reggelin is túl voltunk és éppen hamisítatlan friss perui gyümölcslét készítettünk a társaságnak mangóból, ananászból és papayából. Tudtuk nagyjából, mi történhet a kis dolgozóban, ezért igyekeztünk észrevétlenül mozogni



a házban. A férfiak komolyan, de vidáman nyitottak be a konyhába, és egy perc múlva lassan már vissza is tért a kis csapat megszokott vibrálása. Egyedül Éva nem találkozott eddig Lepkinnel. Amikor a férfi kezet nyújtott neki, Éva, tőle merőben szokatlanul, átölelte.
- Nincsenek szavaim arra, amit érzek Ön iránt, Dr. Lepkin! mondta halkan Éva - De attól tartok, miattunk az Ön élete... - Végre elkezdődött - vágott Éva szavába gyorsan Lepkin Bocsásson meg, de nekem



nincsenek szavaim arra a hálára, amit érzek, hogy végre élek! Hála Önöknek, felébredtem, sőt feltámadtam! Boldog lennék, ha egyszer elmesélhetném az életemet, hogy megértse, mit jelent nekem mindez! És kérem, csak Dávid... ha kérhetem, szólítson így! Éva bólintott. - Említett egy üzenetet, Dávid, aznap, amikor felmentettek a bíróságon. Kató küldte, a Táltosok Barlangjával volt kapcsolatban, de akkor egy szót se értettem belőle. Segítene megfejtenünk? Lepkin a zsebében kotorászott. - Köszönöm, hogy szólt... már én is



említeni akartam. Igen, itt van - és egy gyűrött papírcsíkot nyújtott oda Évának. - A Táltosok Barlangjaiban minden készen áll a munkához - olvasta Éva hangosan. - Az üzenet vételekor annyi volt még ennek a Katusnak a személyes hozzáfűznivalója, hogy neki fogalma sincs, mi ez. Három alkalommal szólt hozzá álmában három különböző hang, hogy haladéktalanul üzenje meg Éva asszonynak, ahogy ő fogalmazott. Éva elolvasta még vagy kétszer és a fejét rázta. - Nem, sajnos nem értem. Jól



emlékeztem ezek szerint a szövegre, és járt is rajta az eszem... esetleg lehet még benne valami, ami kulcs lehet. De egyelőre nem értek belőle semmit. - A kódok titka, - mosolygott Lepkin - hogy időminőséghez kötöttek. Azt hisszük, mentális munkával fejthetjük meg, de szó sincs erről! Vannak pillanatok, amikben felfedik magukat az illetékesnek. Biztos vagyok benne, amikor szüksége lesz rá, érteni fogja. - Hát, minden esetre köszönöm a bíztató szavakat, Dávid mosolygott Éva a férfira - én is valahogy ebben bízom. Akkor most



megismerhetjük, mit rejt a hal gyomra? Legalább egy rejtélyt fedjünk fel a mai napon! Angéla, készítsünk egy kis üdítőt, míg az urak elővarázsolják a halat. A gyümölcslé egy pillanat alatt el is fogyott és mi jó háziasszonyokként máris készítettünk egy újabb nagy adagot. Gyorsan járt a kezünk, hisz alig várta már mindenki, hogy végre előkerüljenek a nagy hal gyomrából a titokzatos dolgok. Lepkin és Jeszev gyakorlatilag egy rögtönzött titkos ügynök kiképzést tartott. Elmagyarázták, mi mire való, és mi elképedve vizsgáltunk meg mindent, amiket Lepkin doktor



azon az emlékezetes éjjelen kiszerelt a Szervezet berendezéseiből. Mostanra megszerezte a legfontosabbat, a speciális és teljesen egyedi jelátalakítót, ami nélkül nem tudtuk volna lejátszani a Kristálykönyvtárbeli felvételeket. Mikor felfogtuk, mit is tett értünk és az ügyért, újabb hálaáradatot indítottunk felé. - Most azonban indulnom kell, vár még rám két találkozó, elég messze Limától - mondta Lepkin, akiről gyanítottuk, a keménykötésű test igencsak érző szívet takar és érzelmeinket, bár jól estek neki



nagyon, nehezen tudta befogadni. Alig tudta megállni, hogy ne könnyezzen - A viszontlátásra kedves barátaim! Óriási boldogság számomra, hogy segíthetek ebben a csodálatos munkában! Éva kísérte ki az ajtóig. Maga se tudja miért, de hosszan nézett a tudós táltos-ivadék után, ahogy egyik kezét zsebre dugva, a másikkal a cigarettáját tartva lassan eltűnt a kis utca végén. Soha többé nem láttuk.
7.
Hála istennek, ahol emberek



vannak, ott semmit nem lehet hermetikusan elzárni és egy kis rés mindig keletkezik valahol. Még a legszigorúbb és legtitkosabb folyamatnak is van egy leggyengébb láncszeme. Ez a gyenge láncszem a mi esetünkben nagyon bátor lehetett, hisz a Szervezet egyik kutatója volt. A lényeg, hogy egyik reggel több órán keresztül körözött az interneten a Kristálykönyvtár felvételéből az a néhány titkosított képsor, amit Lepkin akkor éjjel kijuttatott. Ráadásul rafinált formában tette közzé ismeretlen barátunk, mert az anyagot semmilyen módon nem lehetett letölteni. Sőt,



negyedóránként megváltoztatta a forrást és elérhetőséget, így lehetetlen volt tetten érni. Nyilvánvaló, hogy a hivatalos rendszer védőbástyáin egyre nagyobb rések támadtak. Már tényleg kezdtünk belelátni abba a másik, sokat tagadott világba, amit a keményebben „paranoiások" az összeesküvés elmélet alapján működő láthatatlan világszervezetnek neveznek. Óriási megkönnyebbülésünkre azonban kezdtünk megbizonyosodni róla, hogy ellenfelünk nem tökéletes és nem tévedhetetlen, és ahogy drága Lepkinünk még a halpiacon



fogalmazott, jó emberek mindenütt vannak. Az internetes képsorok sokkolták a világot. Az irányított média azonban - a legtökéletesebb fegyvernemnek megfelelően - halálra hallgatta az ügyet. És amiről a média nem szól, az a huszonegyedik század átlagembere számára: nem létezik. Egy másodpercre sem felejthettük el, hogy profikkal állunk szemben. Amikor az egyik internetes hírportál feszegetni kezdte, mi állhat a cirkuláló anyagunk mögött, az ENSZ egyik középszintű tisztje betanult flegmasággal csak legyintett a riporternek: kreatívan



összevágott dajkamesének nevezte. Még csak meg sem kísérelték eltávolítani az internetről, ezzel is hazugságukat erősítve, hogy kitalációról van csak szó. A stratégiájuk, mondanunk sem kell, bejött, hisz az utca emberét születésétől így etetik. A háttérben nemcsak folytatódott, de minden nap egyre jobban tombolt az őrület. Mintha neurotikus versenyfutásba kezdett volna mindenki az idővel, csak úgy zúdultak a baljós próféciák az emberekre a világvégéről, a rettenetes energiaváltozásokról, tömeges pusztulásokról. Egy másik



tévécsatorna meg mással se foglalkozott, mint a kristályhangolás áldásos előnyeivel. A „tudományos" műsorok ontották az emberekre az örök egészség titkait. Óhatatlan volt, hogy ne Nergal figyelmeztetését halljuk és lássuk. Épp így kezdődött népe pusztulása. Azt hiszem, felesleges mondanom, hogy nem volt könnyű média lehetőséget szereznünk. Reggeltől estig telefonáltunk, egyeztettünk, híranyagokat cáfoltunk, elemeztünk, szerkesztettünk távoli szakemberekkel, barátokkal. Legtöbbjük még hajlandó volt a háttérből segíteni bennünket, de a



nyilvánosságot nem vállalták. Valahogy állandósulni látszott a félelem, amiben bár tudták, mi az igazság, a meghirdetett hivatalos hír ellen nem mertek fellépni. Az ellentmondások következtében az irányított hazugság lassan önálló életet kezdett élni, senki nem tudta már, ki milyen érdekből mondja, amit épp mond. Ebben a helyzetben a legbiztosabb az volt, ha nem nyitják ki a nyilvánosság előtt a szájukat azok, akikre a leginkább szükségünk lett volna. Aztán mégiscsak sikerült egy kis áttörést elérnünk. Megtaláltuk azt a témát, amit az egyik hollywood-i



népszerű országos show műsorvezetője be mert vállalni: a két búvár halálának és a kétséges nyomozás körülményeinek feltárását. Az adás óriási visszhangot keltett Amerika-szerte! Ahogy az ilyenkor lenni szokott, napokig égtek a telefonvonalaink. Majd már a világ minden tájáról kerestek hírcsatornák, népszerű tévés személyiségek, ügynökségek. Sikerült néhány közéleti hírességet is megnyernünk az ügynek, hogy hajlandóak legyenek az általunk elfogadhatónak tartott mélységben ismertetni a legfontosabbat, az energia és a mesterséges



testhangolások tragikus összefüggését. Mivel egy kézzelfogható tragédia tényein keresztül mutathattuk meg, miről is van szó, és még a nyomozás elhallgatott részleteit is feltárhattuk, több legyet üthettünk egy csapásra. Amellett, hogy végre egyre ismertebbek lehettünk, elbizonytalaníthattunk sok embert a hivatalos hírek megbízhatóságában, de ami a legfontosabb, kimondhattuk, hogy a kialakult helyzetet sötét háttérérdekek mozgatják és minden területen hajmeresztő a félrevezetés. Napokig a média legfontosabb hírei



között szerepeltünk és a kormányszövetségekkel szemben elenyészőnek számító erőnkhöz képest ez több, mint fantasztikusnak mondható. Boldogok voltunk, de bolondok nem. Nagyon is jól tudtuk, minden csoda három napig tart, és ahogy bekerültünk a köztudatba, ugyanúgy ki is zuhanunk onnan egy szempillantás alatt! Legfőbb célunk az volt, hogy megértessük, a változások, elsősorban az esetleges energiaváltozások önmagukban senkire nem jelentenek közvetlen veszélyt, csak ha előzőleg kristályhangoláson esnek át és a



szív manipulált frekvenciákat kénytelen befogadni. Érthető módon a nehézséget az utóbbi magyarázat kifejtése és bebizonyítása jelentette, mivel a hivatalos hírnyomás természetesen csak az energiaváltozás veszélyéről tett említést. Sőt, azt hangsúlyoztuk ezen túlmenően, hogy a változások minden jóakaratú ember számára kívánatosak, mert végre elérkezett annak lehetősége, hogy ezt a halálra manipulált világot gyökereiben megváltoztathassuk. Világossá akartuk tenni, hogy az, amit rossznak ítél a Mammon világa, az a többieknek, nekünk valóságos



Áldás! De be kellett látnunk, hogy ilyen összetett világnézetet nem képviselhetünk olyan közegben, ahol a másik oldal mindent megtesz a mi lejáratásunkra és a sokezer éves maszlagot a jól bevált módon sulykolja. A zavarkeltés megkoronázása volt az a „tudományos" műsor, amiben egy eddig ismeretlen kutató szájába adták, hogy a lassan tömegesen jelentkező megmagyarázhatatlan szimptómákra a kristályhangolás a legjobb gyógymód. Az egyelőre még nyomon követhető és számon tartható tragédiákkal



párhuzamosan ugyanis egyre több ember fordult orvoshoz furcsa tünetekkel: látásvesztés, térérzékelési problémák, erős zsibbadások, részleges bénulások, szűnni nem akaró fejgörcsök, légzési nehézségek. Nem kellett látnoknak lenni, hogy felismerjük, bármelyik perben anarchiává fajulhat a tudatosan duzzasztott félelem és az ebből táplálkozó pánik. Az egyik szokásosan zűrzavaros kora reggelen Jeszev bukkant fel. Lepkin, mielőtt minden indok nélkül eltűnt volna az életünkből, megdöbbentő adatokat juttatott el



hozzá. A Szervezet az elmúlt egy évben sok ezer frekvenciahangolást végzett önkénteseken és rabokon. A dokumentált kísérleti alanyok közel felénél implantátum beültetésére is sor került. Sőt, olyan adatok is napvilágra kerültek, miszerint rab nők bejegyzés nélküli szüléseinél az újszülöttbe azonnal implantátumot tettek különféle kísérleti céllal. Ezen csecsemők javarésze hamarosan elpusztult valamilyen betegségben vagy idővel az elmebetegség tünetei jelentkeztek rajtuk. Akik még életben vannak közülük, azok kísérleti állatként



várják a továbbiakat. Tudomásunkra jutottak még szintén rab nők magzatain végzett kísérletek. A részleteket jómagam már képtelen voltam elolvasni. A pokol képe jelent meg előttünk, ahogy ezeket a titkos jelentéseket olvastuk. Ismét dermedés szerű hangulatba kerültünk, de ezt az irtózat és nem a félelem jegelte most. A világ rettenettel töltött el bennünket. Tudtuk, ezeket nem is lehet így az emberek elé tárni, hisz ki tudja, milyen indulatokat szabadítunk el. A tények konkrét ismerete nélkül is egyre gyűlt az emberekben



valamiféle ösztönös harag, mely spontán és kontrollálhatatlan formában bármikor kitörhetett. A feszültséget és általános ingerültséget táplálta még, hogy a médiában továbbra is egymásnak ellentmondó hírek sokasága jelent meg, illetve az elhangzott hírek háttérösszefüggéseit a legritkább esetben magyarázták meg. Igazából még csak hibáztatni se lehetett a médiát, hisz ők is csak rohantak az események után, de konkrétumokat az illetékesektől szinte soha nem kaptak. A zűrzavar és zavarodottság érzete napról-napra nőtt. Az emberek egyre inkább saját bőrükön



is érezhették, hogy valami nagyon nincs rendben a világban. Amikor egyre többen tapasztalták a fura tüneteket, kitört a pánik. A hisztérikus közhangulatban senki nem tudta már, hogy kinek és mit higgyen. A szomszédok már másról se sopánkodtak a kerítések felett, mint a tévében orrvérzésig mutogatott váratlan szívégésekről. Még a legeldugottabb piciny falvakban is rettegve és tehetetlenül igyekezték az emberek túlélni az egyes napokat. Igazából nem tudták, hogy mi történik és miért. Aztán egyfajta kórokozó vírust tettek felelőssé, és oltóanyagot



kezdtek árusítani. Ám hamarosan kiderült, nem vírus okozza a rejtélyes tüneteket. Itt-ott már hallani lehetett olyan felszólalásokat is, melyek egyre inkább a Perui Papnőnek adtak igazat. Így nevezték ugyanis Évát. Eleinte gúnynévként ragasztotta rá épp a média, amikor a szabadlábra helyezése után nyilvános szónoklatot tartott a mellettünk demonstráló összegyűlteknek a limai főtéren. Akkor még csak pár napja volt, hogy visszatértünk a „világba" a labirintusból a Kristálykönyvtár Üzenetével. Éva



telve volt hálával és szeretettel mindazért, amiket átélt és megtudott, és más vágya sem volt, mint átadni mindezt az embereknek. A hivatalos tájékoztatás azonban csaknem bűnösként kezelte annak ellenére, hogy a Bíróság felmentő ítéletet hozott. A médiában továbbra is minket okoltak a bajokért. Azt állította a Szervezet és a spirituális maffia több front embere, a kormányköröktől kezdve a különböző egyházakon keresztül az egyes kutató intézetekig, hogy a betegségek és főleg a szívégés az aktiválódott energia egyre növekvő szintje miatt van. Soha nem



említették a tragédiákkal összefüggésben a mesterséges kristályhangolást, nem számoltak be egyáltalán annak következményeiről. Sőt, szakadatlanul reklámozták a legújabb csodamódot, egyre nagyobb kedvezményeket biztosítva a kezelést igénybe vevőknek. Úgy tűnt, rendesen meglovagolják a zavart, és azt állították, hogy a frekvenciahangolás nemcsak megelőzi általában a betegségeket, de erre a legveszélyesebb helyzetre is megoldást nyújt. A kezdeti tünetek ugyanis, mint tudjuk, valóban mérséklődnek vagy



teljesen meg is szűnnek. Nincs ezen mit csodálkozni, mivel a defektusok, betegségek csak egy bizonyos frekvenciasávon belül jelentkezhetnek, a felett nem. De arról egy szó sem hangzott el, hogy mi is történik majd idővel a szívvel, amikor az átvert test akadálytalanul beengedi azt a frekvenciát, amit az már nem lesz képes elviselni?
Ehhez képest mi mit mondhattunk? Azt, amit évezredek óta nem akar meghallani az emberiség. Az eredendő üzenetet kellett volna eljuttatnunk mindenkihez: az ember több, mint test, a megoldás a



bajokra nem a testi-fizikai szinten található! Úgy tűnt, valóságos élet-halál harcra készülődtek ellenfeleink, egyfajta orosz rulettet kezdtek játszani. Ahogy számítottunk rá, megnehezítették a dolgunkat, ahol csak tudták. Nyíltan nem vehették fel velünk a harcot és teljesen ellehetetleníteni sem tudtak, mivel a holovideó még mindig aduász volt a kezünkben. Ezért fizikailag egyelőre sértetlenek maradhattunk, mert jól tudták, ha bármelyikünknek egy haja szála is meggörbül, kiengedjük a szellemet a palackból. Látszólag teljesen szabadon



mozoghattunk, csak persze mindenütt akadályhegyekbe botlottunk. A legtöbb média félelemből ismét elzárkózott attól, hogy teret engedjen bármilyen hírnek, pláne műsornak rólunk vagy velünk. Talán felesleges is mondanom, a különböző országok hatóságaihoz beadott frekvenciakérelmünk a saját hírcsatornánk számára végtelen hosszú idő alatt sem kapott zöld utat. Amikor az ENSZ-hez fordultunk, a legnevetségesebb kifogásokkal hátráltattak bennünket, a bürokrácia összes eszköztárát bevetették ellenünk. Évezredes



beidegződésből biztosra vették, hogy velük szemben nem rúghat labdába a felébredettek egy maroknyi csapata.
8.
A hivatalos hazugság minden nappal egyre durvább lett. Nem túlzok, ha azt mondom, sokszor szó szerint lélegzetvisszafojtva figyeltük az eseményeket. De sajnos tudtuk, hogy még igen messze vagyunk a legfertelmesebb mélyponttól. És egy reggeli híradással megkezdődött civilizációnk számára



is a végső visszaszámlálás. Bejelentették, hogy egy speciális kisműtéti beavatkozással is le lehet árnyékolni a szívet a káros frekvenciák ellen. A szívaortába és erekbe a belépés pontja előtt egy
nanoméretű kanült{7} ültetnek be egy különleges fémötvözetből. Csakhogy ez a kanul válogatás nélkül mindenféle rezgést kiküszöböl, így a hagyományos energiarezgést is, melyeket az emberi érzelmek generálnak. Alig pár hetes átmeneti állapot után a páciensek már nem tudtak mit kezdeni a feléjük érkező érzelmekkel. Ők ugyan életben



maradhattak, a kérdés csak az volt: ugyan minek? Gyermekeik magukra maradnak egy mesterséges intelligenciával, aki ugyan szakasztott úgy néz ki, mint azelőtt az anyjuk vagy az apjuk. De már nem lesz több ölelés, se sírás, se nevetés. Amikor ezek az árvák a szeretetről hallanak, elképzelésük sem lesz majd, mit is kellene érteniük alatta. Úgy éreztük, holtponthoz érkeztünk. Ha az emberi élet „csupán" ennyire deformálódik, akkor is kitehetnénk a Föld helyett a Pokol táblát. De mi tudtuk, hogy ez az erőjátéknak még mindig csak az egyik erős lapja, az



ászt, az implantátum beültetését még nem dobta az asztalra a Szervezet. Egyelőre még túl erős volt a hagyományos gyógyszer lobbi. A téboly válogatás nélkül szippantott be mindenkit, aki nem kötötte ki magát egy biztos cölöphöz: Istenhez. A tévinformációk vakvágányain menthetetlenül zsákutcába jutott minden logika, a Józan" észre már nem számíthatott senki. Rohantak a napok, gyorsan múltak a hetek, a hónapok. Versenyt futottunk az őrülettel. De ebben a szétcsúszott folyamatos improvizálásban, amiben a



hazugságokat kellett helyretenni, mi csak a magyarázkodók maradhattunk. Kezdtünk kifulladni, és ráadásul egyre inkább nyilvánvaló volt, hogy nem azt tesszük, ami a dolgunk lenne. Minket ismételten az segített talpra állni és meghozni az egyetlen helyes döntést, hogy a racionális tervezésnek az esélye sem volt már adott. Éva adta meg a kezdő impulzust ahhoz a stratégiai jelentőségű döntéshez, ami alapjaiban határozta meg a jövőnket. - Ma hajnalban arra ébredtem, hogy szédülök. De ijesztő mértékben! Fel



akartam kelni, hogy kimenjek, de elestem. Megrémültem, az az igazság. Visszaestem az ágyba, de egy hajszálnyit se tudtam a fejem semmilyen irányba fordítani. Annyira félelmetes volt a forgás, hogy szerintem emiatt automatikusan leállt az agyam. Valamiért végig biztos voltam abban, hogy ez nem szervi eredetű, hanem mintha átélném azt a helyzetet, amiben most vagyunk. Úgy éreztem, egy ciklon vagy tornádó tépi és szaggatja a világot, felkap, felforgat, feje tetejére állít mindent, ami az útjába kerül. És ekkor bevillant, hogy a ciklon



közepe maga a nyugalom! Oda kell jutnom, a csend és mozdulatlanság középpontjába! Elképzeltem, hogy odalebegek valahogy ebbe a mennyei nyugvópontba. Ott megpihenek... szinte éreztem, ahogy mintegy üvegfalon át nézem, hogy tombol körülöttem minden... kavarog... de én csak lebegek ebben a zavartalan csendben. Talán ezt kellene most tennünk nekünk is. És annyira egyértelmű volt, hogy ezt kell tennünk! A világ kibillenését ebben a nyugalomban kell ellensúlyoznunk. Az erő ellenerőt szül, és abban a küzdelemben ők nyernének. Itt fel kell adnunk az



emberi játszmát. Emlékeztettük magunkat a közös imanap estéjére, amikor nemcsak megfogadtuk, de meg is tanultuk, hogy a misszióhoz nem időleges érzelmek, nem lelkesültség, nem sikerélmény kell. Sokkal inkább egy józanul hozott és elfogadott döntés, amihez ragaszkodunk bármi áron, minden nehézség közepette. Ez persze távolról sem egy pusztán racionális és logikus mentális elkötelezettség, sőt! Ha az lenne, az ész azonnal elkezdene taktikázni és változtatgatni, alternatív megoldásokat kidolgozni, amint egy esemény bezavar a képbe. Mi a



vakhit erejébe kapaszkodtunk, ami csak azok számára vak, akik nem látnak a nyilvánvalókon túlra! Fontosnak tartom most szó szerint idemásolni Éva egyik naplóbejegyzését ebből az időszakból, ami nélkül talán meg sem érthető egészen, amit elhatároztunk egyik reggel. Mert ami innen következik, az már tényleg szó szerint nem e világ törvényszerűségei alapján működött.
Isten világáról és magáról Istenről is lehet jó okosakat képzelni meg mondani, de az erőterében élni és alkotni... az valami egészen más!



Egy határra érkeztünk azon az estén, amikor feladtuk a „józan emberi eszünket" és cserébe elfogadtuk Isten felfoghatatlan erejét. Egy olyan határra, ahol a bőrünkön éreztük Isten egyik fontos üzenetét: „az én gondolataim nem a ti gondolataitok, az én utam nem a ti utatok ". Mármint nem azoké, akik a saját fejük után mennek és kizárólag a saját erejükben bíznak. Ezekben a napokban eszembe jutott többször, mit mesélt nekem gyerekkoromban egy mélyen hívő öregasszony. Elmondta, hogy a különbség a hívők és nem hívők



között pusztán annyi, hogy a hívők elismerik, hogy szükségük van Istenre és erejére. Na de, ez miért nem világos mindenki előtt, hogy az isteni erő mégiscsak több és nagyobb, mint az emberi? Miért nem fogadjuk el, hogy Istennel szó szerint mindenre képesek vagyunk? Ráadásul ez még emberi logika szerint is értelmes! Azért, mert ennek beismeréséhez kell a legnagyobb erő. Ehhez az erőhöz és innen kezdve érvényesül immár a transzcendens paradoxon - a legnagyobb alázat kell. Ezt az aktust, ezt a döntést, ami bennünket a legnagyobbá, Istenné



tesz, épp ezt tartja a vak világ megvetendő gyengeségnek. A földi logika itt kezd a feje tetejére állni és itt nyílik ki a kapu. A kapu, amin átléphetünk azon a keskeny határon, ami az emberi világot elválasztja - vagy összeköti? Isten világával. Mi egy láthatatlan dimenzió munkatársai lettünk, akik olyan erőkkel dolgoznak, amikről beszélni nem érdemes, mert nem lehetséges. Csak használni. Sokan beszélnek Istenről és a szeretetéről, de nagyon kevesen közvetítik azt! Ha a spirituális tanítóknak csak egy töredéke valóságosan közvetítené tetteivel,



lényével, egész életével Isten erejét, amiről reggeltől estig beszél, ez a világ nagyon más lenne! Ma azonban tudáskereskedelem folyik, akárcsak Nergal idejében. Mentális vízfejekké váltunk. Soha ennyi beavatást, ennyi ezoterikus és gyógyító tanfolyamot nem kínálgattak, a beavatásokra reklámmal toborozzák az
adeptust!{8} A ránk zúdított tudástól vajon közelebb kerültünk Istenhez? Itt él bennünk? Működtetjük valóságosan az erejét? Átalakítjuk a világot? Hisz még mi magunk sem vagyunk



képesek átalakulni! Lucifer ezerrel dolgozik. Gyártja a másolatokat. Ez a dolga. Hogy ne tudd megkülönböztetni a másolattól a valódit. Az illúziók világától az életet. „Ha egykor ezt az ember ellesi, vegykonyhájában szintén megteszi.
"{9}
Luciferrel nem versenyezhetünk a mentális síkon, az elme porondján. A csatát a szívben nyerhetjük meg, mely számára idegen terep. Szívbéli átalakulás nélkül a tudás csak salakká válik. Ez a mennyei alkímia titka.
Elhatároztuk tehát egyik reggel,



hogy minden egyes napon hajnalban ébredünk. A hajnali órák energiája aranyat ér. Mindenki imádkozik és meditál hétig, amikor összegyűlünk az étkezőben és közösen folytatjuk. Ha valamelyikünk kapott valami különleges tanítást vagy üzenetet, azt megosztjuk és megbeszéljük. Az elmaradhatatlan közös hálaadás után indulhat a nap! Különleges odafigyeléssel állítottuk össze az étkezéseinket is, de ebben volt eleinte némi vita köztünk. Számomra a táplálkozás egyelőre nem volt több, mint a test számára egészséges és kevésbé egészséges élelmiszerek csoportosítása. Péter



hajlott arra, hogy túl nagyvonalú legyen, és a Bibliát citálta érvnek: Isten országa nem evésben és ivásban van. Vagyis, a „tiszta" táplálékok nem vezetnek oda, és a kevésbé egészségesek sem vehetik el tőled. Isten lélek, az ételek csupán földi szempontok.
Éva elismerte, nem olyan régen még ő is ezt vallotta, de a közelmúlt eseményei tükrében kénytelen belátni, hogy sokkal nagyobb az étkezés jelentősége, mint eddig véltük. - Maga a döntés is jellemformáló erejű. Persze, senki megváltása nem



függ az ételektől. De a test, lélek és szellem egy egységet képeznek. Mint ahogyan a szellemi táplálék hat a testre, a testi táplálék is képes támogatni a szellemet. A vér, a sejtek, mind a szellemi energia földi tárolói, közvetítői. Ha a sejtjeink egészségesek, jobban és erőteljesebben működik a magasabb tisztaságú energia is bennünk. A sejtműködés, a szívműködés, vagyis az egész testi létezésünk elektromos áramot generál, transzformál, továbbít. Nyilvánvaló, hogy nagyfrekvenciás áramot olyan test képes a legjobban hasznosítani, ami ennek a legmegfelelőbb. Se alul, se



túlértékelni nem kell a táplálékot. De kötelességünk a helyi értékén kezelni! Vince atya, Theo, Nantu abszolút egyetértettek abban, hogy a jövőben sokkal tudatosabban kell nemcsak étkeznünk, de élnünk is. - Az a nagy igazság, - mondta Theo - hogy életvitelünk nem tükrözi ismereteinket! Nem nagy bűnökre gondolok, de egy kicsit fegyelmezetlenek, túl lazák vagyunk egyes dolgokban. Ez mostantól megengedhetetlen! Persze, nem szabad bemerevednünk sem, de ne feledjük: a szabadságból igen könnyen lesz szabadosság! Hosszú



ideje Isten szabaddá tett minket, az isteni tudással és erővel megkaptuk a valódi szabad akaratot. Mert amit a világ annak hisz, az rabszolgaság! Rabszolgái a társadalmi szokásoknak, elvárásoknak, ítéleteknek, előírásoknak. Telve vannak megfelelési kényszerrel, rájuk szabadított vágyakkal, telhetetlenséggel. Rettegnek a betegségtől, elviselhetetlen számukra az öregedés, az elmúlás, mert a múlandó világ foglyai. Mi mindettől szabadokká lettünk. De vigyázat! Könnyen belecsúszunk abba a hibába, hogy alulértékelünk minden rendszabályt. Márpedig



most csatában vagyunk, és minden tudatos energiacseppre szükségünk van! - Az életviteli fegyelem, ha az ember nem rabszolgája, hanem működtetője annak, nagy erőket szabadit fel! - mondta az öreg pap. Theo bólintott, és folytatta. - A rendezettségben kitűnően hasznosul az energia, míg a káosz felszippantja, és önmaga rendezésére használja, így nem termel többletenergiát. Itt van tehát a mi felelősségünk! Minden téren, az életünk minden pillanatában rendezetten kell működnünk. Ennek alapja a sejtszintű tisztaság és



rendezettség. Ennyi a fontossága a táplálkozásnak, ami nem kevés, de nem is útlevél a megváltáshoz. Ez az alap, erre épül rá a lelki tisztaság és rendezettség, amihez már kapcsolódhat a szellemi vagy égi energia. A rendezett lelki formához rendezett szellemi energiaalakzat tud kapcsolódni. Aki tudatlan és kaotikus az alsóbb szinteken, ugyanaz a szellemiségben is. - Emlékszem, apámmal annak idején hányszor szálltam vitába szólt Nantu - amikor elkísértem a betegekhez. Volt, hogy már útban odafelé felállította a diagnózist,



pusztán a legfrissebb pletykák alapján. Elképedtem, hogy az én bölcs apám, a nagy gyógyító, hogy merészel egy-egy kisiklott élethelyzetből messzemenő következtetést levonni! „Mit gondolsz, fiam!", magyarázta, „az életforma nem inkább a belső világ tükröződése? Nem szellemi betegséget jelez-e, ha valaki kapja magát és mondjuk, otthagyja a családját? Menynyire felelősségteljes az a férfi szerinted? Mennyire férfi egyáltalán, aki erre képes? A szellemi sérülést a külső életformán lehet a legkönnyebben tetten érni. Nekem a



betegségszimptómák másodlagosak. Azokat akkor is látom már, ha még nem jelentkeznek a testben. - Ez mennyire így lehet! - szóltam közbe én is - engem igazából az tartott távol az ilyen szellemi mesterektől, tanfolyamoktól, hogy azt éreztem, nem stimmel valami azoknál a nagy guruknál. Szellemi megvilágosodásról, tisztaságról tanítanak, de kaotikus, rendezetlen, sőt sokkoló sokszor a magánéletük. Ők ezt egyfajta megvilágosodott lazaságnak tartják, és mennyire tévednek! Nincs egy szerető emberi kapcsolatuk, állandó harcban állnak a világgal, partnereiket úgy



cserélgetik, mint más a fehérneműt, mondván, ők már túl vannak minden emberi rendszabályon! - Ez az egyik legnagyobb dilemma és tévút - szólt ismét Theo - csak a legismertebb példa erre Pál apostol már sokat idézett mondata: mindent szabad nékem, de minden használ. A félig megvilágosodottak megállnak a mondat első felénél. A második mondatrészt az Istenben valóban szabadok tudják csak önmaguk számára megnyesni. Tudni, és a szerint élni, hogy mi szolgálja leginkább a mi leghatékonyabb szolgálatunkat! - Azt hiszem, most mondtad ki a



legfontosabbat, Theo! - mondta Éva - sokan, bár a tudás a birtokukban, nem a szolgálatra fordítják. És itt térnek el a helyes iránytól és fordul útjuk visszafelé. Itt van az „ördög elásva", haha! Tele a fej tudással, de nincs bennük az átalakító Lélek! A szívben nem ment végbe az átalakulás. Nem égette ki a salakot a tisztító tűz. Az a célja a böjtöknek, az egészséges táplálkozásnak, a szerény életmódnak is, hogy lenyesse a felesleget, a kacatot, kiiktassa a helytelent. Ez a fizikai szinten elindított rendeződés egy napon aztán elér a szív területére. Itt alakul át a külső belsővé, a tudás



beépül a jellembe, majd „vérré válik". Vagyis belénk épül. Átalakulunk. - Pontosan! Szóval - foglalta össze Theo az új irányt - úgy döntünk, a leghatékonyabb szolgálatunkhoz a mi napi rutinjainknak is meg kell változnia. Bizony, nézzünk szembe a ténnyel, van olyan tudásunk, amit még nem égettünk „vérré". Ezzel a tudatos életformával elérhetjük, hogy az elménkből szép lassan mindent, de mindent lecsöpögtessünk a szívbe, és ott salaktalanítsuk. Magyarul, semmi olyat nem mondhatunk, taníthatunk ezután, ami ne égett volna át



bennünk, a szívünkben, amit mi magunk ne úgy tennénk, nap, mint nap! - Én ismerek olyan jó keresztényeket, - mondtam - akik azért utasítják el például a tudatos étkezést, mert azt mondják, nekik nem kell a testi dolgokra figyelni, elég, ha Istenre koncentrálnak. A pogányok törődnek ilyenekkel, Őket Isten majd megtisztítja és rendbe teszi. - Na, ja! Ezt ismerem - mondta Vince atya - mintha az embernek nem lenne felelőssége a testét, Isten templomát illetően! Mi sem arról beszélünk, hogy legyen Istennél



fontosabb a test, az étel. De sokan ezzel a nézettel, csak nézd meg, mértéktelenül zabálnak, már bocsánat, felmentve magukat mindenféle önkontroll és szabály alól! Éppen nekik a szabadság szabadossággá vált. Mise után rohannak a gyorséttermekbe moslékot enni. Ez milyen tisztelet az Istentől kapott test iránt, kérdem én? - Ez nagyon jó példa, atyám! mondta Nantu. - Kiválóan mutatja a ló két oldalát. Az egyik végponton vannak, akik szigorúan szabályozzák a „helyes és egészséges" életet, tiltásokkal, parancsolatokkal, a másikon meg



többnyire a modern keresztények, akik abszolút mindent Istenre hárítanak, és tagadnak minden efféle rendszabályt. Elég egyszer térdre borulniuk, aztán Isten majd helyettük mindent megold, kigondol, és leginkább elvégez. - Bejárónőnek használják Istent! kuncogott Éva. - Hányszor tépelődtem pontosan ezen, húgom életét figyelve! Leginkább ezt a visszásságot nem értettem. Azt hittem, ha megismerem az életvitelüket, abban csak meglátom Istent! De jobbára álszent önmegtartóztatást, vagy akár a prédikációkkal ellentétes otthoni



viselkedést tapasztaltam. A sógoromnak, mint jól fizetett amerikai misszionáriusnak, esze ágában nem volt szerényen élni, mértékletesen étkezni vagy a kényelemről lemondani. Hát ezért kell nekünk minden apró dologban átalakulnunk, hogy minden mozdulatunkban, cselekedetünkben az emberek igenis meglássák Istent! A hajnali ébredések és meditálások igen hamar meghozták áldásukat. A nappalainkat teljesen átitatta a hajnali diskurzus Istennel, aminek energetikai hatását szó szerint a bőrünkön éreztük! Pár hét elteltével majd kicsattantunk az erőtől.



Mindannyian egyre több időt szántunk a testedzésre, amit mindenki saját bioritmusa alapján iktatott be a napirendjébe. Főleg jógáztunk, mert a legalkalmasabb a különböző energiafajták harmonizálására. Az ily módon rendszeressé váló látogatásunk és időtöltésünk a másik dimenzióban, rohamléptekben formálta át egész lényünket. Életmódváltásunkat csaknem azonnal áldások özöne kísérte. Elképesztő módon, valamennyien hasonlókat tapasztaltunk, és ezeket az élményeinket elkezdtük



szisztematikusan megosztani egymással. Ésszel persze, hogy felfogtuk, mi is történik, mégis, álmélkodva, lenyűgözve naponta megállapítottuk, hogy a csodákat, hála Istennek, sose lehet megszokni! Örökké lenyűgöző a szellemi igazságokat átélni! Az történt ugyanis, hogy napra, órára pontosan egyszerre számoltunk be egy eddig ismeretlen erejű nyugalomról önmagunkban. Mintha le is lassultunk volna, pedig épp ellenkezőleg, elképesztően hatékonyakká váltunk. Bármilyen korán keltünk, bármennyit talpaltunk napközben, estére nem fáradtunk el.



Úgy éreztük, hogy fizikailag a föld felett lebegünk, szinte kúszunk a levegőben. Mennyit nevettünk, mikor szép sorjában bevallottuk, volt, hogy körbenéztünk, mások mit látnak vajon, mi megyünk vagy repülünk? Úgy éreztük folyamatosan, semmi, de semmi nem lehetetlen, minden megoldódik és semmi baj nem érhet minket. Kis idő múlva már megvonási tünetünk volt, ha véletlenül kimaradt egy-egy hajnali meditáció vagy nem tudtunk a közös imán részt venni. Lételemünkké, napi táplálékunkká vált ez a szimbiotikus és energiadús létezés Istennel. És a téboly



ugyanúgy tombolt, az őrület ugyanúgy járványként szedte áldozatait. Állítólag ugyanabban a napsütéses és boldog világban, ahol mi is éltünk. A „másvilágba" lám, így is el lehet jutni. Merthogy tudtuk, nekünk már csak a testünk maradt ebben a világban. A testünk ahhoz kellett, hogy fizikailag véghezvihessük, amit vállaltunk, de a hajtóerőnk nem innen jött, a lelkünk is már csak „odaát" tudott megpihenni. A világban elfoglalt helyünk, a tér, számunkra a feje tetejére állt.
Vagy most billent helyre?



9.
Amikor már azt hiszed, kezded érteni Istent és világát, egy szempillantás alatt kapod a következő leckét. A legnagyobb eufórikus boldogságban ért bennünket a soron következő csapás. Amikor a teljes értetlenségben a megőrülés szélére kerülsz, és hajad tépve bámulsz föl az Égre, számon kérőn, vádlón, üvöltve a kíntól, kérdőre vonva a Teremtő józan eszét jusson eszedbe: neki lesz igaza a végén. Ilyen és hasonló bölcsességeket



mondogattunk egymásnak azon az estén, amikor Éva eltűnt. Aznap este hatkor Éva ahhoz a hotelhez ment, ahonnan utolsó limai napunkon elrohant. Taxit hívott, mert ha magányosan indul neki, a biztonsági őr azonnal riasztott volna. Ám amint az utcasarokra ért, kifizette a teljes viteldíjat, és elsétált a hotelig, hogy onnan ugyanazt az utat megtegye, amit azon a napon, amikor megismerkedett a fehércsuhás atyával és elindultunk a Titicaca-tóhoz. Kívánta, hogy újraélje a letűnt korszak utolsó pillanatait. Szüksége volt még a régi kapaszkodókra ahhoz, hogy



ebben az új korban megtehesse az első lépéseket. A fagyis felé indult, ahol az orosszal először váltottak szót. Mint akkor, most is a híres faragott erkélyeket nézegette, mintha ő is egy lenne a környéken lófráló turisták közül. Nem hitte volna, hogy agyában minden kis mozzanat, minden lépés, talán még az akkori légzésritmusa is ennyire pontosan rögzítve van. Filmként pergett le a párbeszéd, látomása az orvlövészről, magányos kucorgása az idegen limai kapualjban, ahol a miskolci sikátor emlékképeivel egybemosódva felbukkant a fehér



csuhás szerzetes. Meg se lepődött, hogy a legkisebb bizonytalanság nélkül odatalált Vince atya jázminillatú kertjéhez. Ha az ismerős házak és utcarészek alapján akart volna tájékozódni, még bolyonghatott volna egy darabig. De kikapcsolta memóriáját és hagyta, hogy egy mélyebb program vezérelje. Az, amelyikkel a Kristálykönyvtárt is tévedhetetlenül megtalálta. Az, amelyik az igazi utunk talán valamennyi kockakövének pontos koordinátáit is tárolja. Legalábbis most már tévedhetetlenül így érezte. Még le se futott a jázmin virágzása,



még ugyanazok a virágok fogadták, melyek azon a kibillent éjjelen az indulásuk előtt ugyanúgy ontották mesés illatukat. Az idővel mostanában valami baj lehet, hisz képtelenség, hogy két hónap se telt el, mióta idehozta az öreg pap. Már egy másik korban, egy másik világban élnek, ő maga is alig emlékszik már a régi Évára, de a jázminok még ugyanazok. Teljesen magától értetődőnek vette, mert a mese része volt, hogy amikor épp megnyomta volna a kapucsengőt, a pap már jött is, hogy beengedje. Gyermeki örömmel ölelte át az öreget. Ishánnal az



előszobában futottak össze, aki épp indulni készült, mert a pap teljes nyugalmat akart kettejüknek. Ősrégi barátokként üdvözölték egymást, és Éva rábeszélte, hogy az első csésze teához még csatlakozzon hozzájuk. Hiába voltak összezárva a labirintusban, ott egy perc érkezésük sem volt a személyes beszélgetésekre. Most őszinte kíváncsissággal faggatta Örményországról, családjáról, a szokásaikról. Nagyon kellemes volt visszazökkenni a letűnt hétköznapiságba, bár vicces így nevezni hármójuk különleges társaságát. Mikor Ishan elment, a



pap igazi szentélyébe, a dolgozószobájába vonultak vissza. Magukkal hozták csészéiket, és a pap még egy újabb nagy adag frissen főtt kokateát. Évának egy öblös karosszéket ajánlott, ő maga pedig az íróasztala túloldalán foglalt helyet egy modern forgószékben. - így kényelmesen kiteríthetjük ide az asztalra a fotókat - mondta az öreg, miközben arrébb tett egy-két papírt, hogy még nagyobb helyük legyen. - Hajnalig nézegettem őket - mondta Éva - és elképesztő dolgok álltak össze bennem! A gyerekeim,



Miklós, Angéla, Paolo, Theo, Nantu, és maga... mindenki, aki fontos a jelenlegi életemben, velem van már, ki tudja mióta! Mind egy ősrégi jelenet szereplői is voltunk már. Szóval, hiába fogom fel, mégis döbbenetes ezzel szembesülni, átérezni ennek a súlyát. Félelmetes! Itt vagyok, egy új tudattal, de képes vagyok visszaemlékezni még a régi magamra. Mintha két énem lenne... nem lehet, hogy az ilyen állapotokat tartja a pszichiátria elmebetegségnek? - De, - mondta a pap, anélkül hogy felnézett volna, mert már a fényképeket forgatta a kezében



Nem lehet materialista skatulyákba zárni, ami nem onnan ered. Éva várt, hátha folytatja a pap, érdekelte volna ez a téma. Régen is már igen sokat gyötrődött azon, nem lehetséges-e, hogy az elmebetegségeket nagyon rosszul közelíti meg az orvoslás? Mi van, ha ezek nem betegségek, hanem ol ya n másállapotok, amiből nem tud visszajönni az illető. Egyfajta huzamosabb ideig való tartózkodás a paranormális közegben. De az öreg pap elmerült a fotókban. Évában viszont kavarogtak a kérdések.
Kik vagyunk? Kik voltunk? Hogy



lehet ilyen tökéletesen összeszervezni az újbóli találkozásokat? Mennyi ideje már csak ilyen kérdésekkel foglalkozom, és még mindig képtelen vagyok az alapvető válaszokra.
- Meddig érnek engem még meglepetések? - szaladt ki a száján. Ez a kibuggyanó kérdés arra késztette a papot, hogy feltekintsen elmerült fényképnézegetéséből. - Na, lassan, lassan, lassan, hölgyem! Hogy meddig érnek még meglepetések? Mégis mire számítasz? A meglepetéseknek, a tanulásnak soha, érted, SOHA nem



szakad vége! Micsoda buta és sekélyes tanítás az, amit ma szajkóznak a világban, azt hiszik a legtöbben, tudnak valamit, mert van információjuk, és aztán már úgy magyarázzák, mintha a legvégső tudás birtokosai lennének! Mennyi mindenről még az angyalok sem tudnak! Sőt, nemcsak az angyalok, hanem mennyei mesterek sem! Sokat tudnak, végtelenül sokat, de nem mindent! Ezt Éva soha, soha, semmilyen körülmények között ne téveszd szem elől, mert abban a pillanatban fogsz kisiklani a helyes ösvényről! A tudás, illetve amit róla hiszünk, feltételezésünk arról,



mit és mennyit tudunk, ez a legnagyobb csapdánk. Neked mondjam? Hisz másról sem beszélsz! És akkor idejössz, és azon tépelődsz, meddig kell még meglepődnöd? Micsoda felfuvalkodottság ez, lányom! Éva szívesen védekezett volna azzal, hogy ezek csak a régi szólamok, és nyilván nem képzelte, hogy már mindent tud. De talán Vince atya sem hiszi, hogy ő valóban azt hitte, hogy mostantól a mindentudás anyja lett? Csak hát, és ezt aztán tényleg nagyon is jól tudja, amíg embertestben vagyunk,



belátási képességünk is korlátolt, nem is beszélve olyan erények erőteljes hiányáról, mint türelem, alázat és a többi. És igen, bizony nagyon is sokszor ostorozza magát és a legkisebb tévedést, botlást is nehezen bocsátja meg magának. Az Ego nagy játékos! Ezért rejt óriási veszélyeket, ha a felébredés mentálisan történik, szívbéli megtérés nélkül. És még azok is beleeshetnek olykor az ego csapdájába, akik megtért, újjászületett emberekként indulnak el az úton. Egy kis kilengés, és máris magunknak könyvelünk el minden dicsőséget, azt hisszük, a



saját erőnkből húzzuk ki magunkat saját hajunknál fogva a mocsárból. Tényleg nem érti a világ, miért nem árasztott el minket Jézus információkkal? Nem értik, hogy Jézus a szívet ébresztette, az újjászületés elsődlegességét hirdette és a tanításban mindent a Szentlélekre hagyott. Ezt, a legnagyobb misztériumot, ma sem érti a világ! A sorrend nem felcserélhető, mert az az ellenkező irányba visz! Amíg nem történik meg a nagy átalakulás, a szent transzformáció, az újjászületés, az Isten-emberré válás, addig a tudás, bármilyen igaz is, az ellenkező



irányba visz, mert nem építhet mást, mint az egónkat. Az pedig, ha tetszik, ha nem, legyen bármilyen kedves és szép egónk, ennek a téridőnek a „tartozéka". Pusztán tudással nem léphetünk ki erről a síkról! Soha nem felejti, mit mondott Judit a barlangban: semmivel nem tudok többet, de azt másképp! Mindent tudott újjászületése előtt is, mégis a Mammon, a bezárt téridő gyermeke volt. Képtelen volt felfogni kozmikus méretekben bármit saját életéből, feladatából, Istenből. Dimenziókról gondolkodni, beszélni, azokat elképzelni, ez az



ész játéka. A Nagy Illúzió! Mozizás Luciferrel. Amint Judit szíve megnyílt, megtörtént a csoda! Már nemcsak tudta, hogy Istennek van ereje, hanem benne volt! Tudni és átélni - mekkora különbség! A nők tudnának erről a különbségről mesélni igazán! Hányszor átélik, hogy bizony nagyon kevés tudni, hogy szereti őket a férjük, ha ezt nem érzik, mert sok férfi képtelen kimutatni. Testünk minden porcikája, lelkünk minden rezdülése érezni akarja a szeretetet, és éhezünk, ha ezt csak az eszünk tudja. Ugyanígy kellene éheznünk Isten szeretetének átélésére is, és



nem kellene megelégednünk az erről szóló puszta ismerettel. Éva úgy érezte, nem kell bizonygatnia Vince atya előtt, hogy mindezt tudja. Ezért csak ennyit tett hozzá. - Sokszor még a régi módon beszélek. Elnézést. Vince atya csak bólintott. - Nyilván, arra is tudod már a választ, hogy kik vagyunk, kik voltunk. Ez nagyon rossz kérdésfeltevés volt így, ugyebár... - Az elnézésem az összes kérdésre vonatkozott! - Éva kissé ingerülten reagált, az előbbi miatt benne rekedt frusztráció mégiscsak utat



tört magának, de már képes volt korrigálni - Még mindig túlpörgök egy kissé olykor. Ezért most külön is elnézést kérek Vince atya! elmosolyodott halványan, mert feltétlenül jelezni akarta, hogy gunyorosságnak még egy szikrája sincs most benne - Kimennék a kertbe egy kis jázmint szippantani, mielőtt belemélyedünk itt a dolgokba. Amikor visszajött, Vince atya épp teát öntött a két csészébe. Miért is nyugtalankodik bármiért, amikor ilyen csodálatos mesterek kezében van? Jól esett neki az öreg pap metsző szeretete, amivel terelgette,



nyesegette, csiszolgatta.
- Azt fogom tenni a gyerekekkel, amit maga velem. Észrevétlenül, de állandóan résen leszek, és nyesegetem őket. Egy hangot nem mondok magamtól, csak ha kérdeznek. Maga mellett megtanultam tanítani... várni, kivárni a pillanatot. A pap elmosolyodta magát, de a szeme körüli huncut ráncocskák már figyelmeztették Évát, hogy most ismét nyesegetni fogja. - Azért elárulok egy kis kulisszatitkot, lányom. A tanító csendje soha nem csak várakozás.



A puszta jelenléte, a rezdülése, szeretetének ereje tereli a tanítványt. Sőt! A nagy erejű Mesternek igazából meg se kell szólalnia! Megint csak Jézusra tudok mutatni. Te magad légy az élő példa, lányom. Ahogy te haladsz az utadon, ahogy ráébredsz saját magadra, úgy fognak haladni a gyerekek, vagy bárki, aki elé mintaként állít az Isten. Fiatalkoromban egy ideig sokat voltam együtt néhány bankár- meg kereskedőcsemetével Buenos
Airesben. Jó pelota{10} játékos voltam, bevettek az egyetemi csapatukba is. Jókat beszélgettünk



edzések után, igen érdeklődtek a családom és a múltunk iránt, de csodabogárnak tekintettek Isten iránti rajongásom miatt. Sokszor viccelődtek, élcelődtek, kérdezgettek, ki vagy te, Vince, és miért küldött téged közénk a te Istened, hogy idegesíts minket, és ne engedd zavartalanul élveznünk apáink vagyonát? Tudod, hogy mutattam be magam? Azt mondtam nekik, én vagyok az etalon, a mintadarab! Engem nyugodtan másolhatnak, ingyen! A pap jót mulatott a régi emléken. - Ma a szó megöli a tettet. A mai „tanítók" spirituális vízfejeket



nevelnek. Tömik, tömik a fejükbe a tudást, de azzal keveset törődnek, megváltozik-e ettől a tanítvány élete? Vagy egy év múlva, ugyan okosabban, de még nagyobb egóval ül tovább a padban? De erről már annyit beszéltünk, kicsi Éva, ugye? - Verbális hasmenésben szenvedünk, nemde? - nevetett most Éva, mert neki meg eszébe jutott megrökönyödésünk a fehér csuhás megjegyzésén, amikor Limából a Titicaca-tó felé tartottunk a pap dzsipjében. - Na, akkor gyakorlatilag meg is beszéltük, mit kell tenned. Semmit nem kell mondanod. Éld tovább a te



életed, menj az utadon, tedd a dolgod és engedd az erőteredbe őket. A többi megoldódik - és, hogy nyomatékot adjon szavainak, ránézett az órájára, mint akinek egy perccel sincs több ideje ilyen nyilvánvaló dolgokra. - Na, egy pillanat azért! - ült le ismét Éva a karosszékbe, mivel eddig az ajtó mellett álldogált, miután visszajött a jázminszippantásból. - De attól én még szeretném megérteni, kik is a gyerekeim, az Angéla gyerekei, én, maga, mindenki.. . mármint kik voltunk abban a régi történésben. - Most rekesztettük be a mentális



tanfolyamunkat! Tudod, valami ilyesmit érezhetett Jézus, mint én most, amikor kifakadt, mert újra és újra válaszokért nyaggatták a tanítványai: annyi ideje veletek vagyok, és még mindig nem értitek? Nos, lányom, egész ügyesen bántál lent a Kristálykönyvtárban azzal a koronggal, anélkül, hogy egy fikarcnyival is többet tudtál volna, mint ma. Ha az ment, tán menni fog minden egyéb is, nem? És mondd, nem tűnt fel, hogy mikor tanultad meg a legfontosabb dolgokat? Éva előrehajolt, átnyúlt az íróasztalon, hogy megfoghassa az öreg kezét.



- Ki ne mondja! Tudom! Cselekvés közben... köszönöm, Vince atya! Egy órát sem töltöttek együtt, de Éva szíve nagyon megkönnyebbült. Sutba tudta dobni aggodalmát. Súly nélkül, újból szárnyalt. így eshetett, hogy semmit nem érzékelt az utcából és abból, ami a sarkon túl várt rá.
10.
Amikor magához tért, egy darabig nem igazán fogta fel, mennyire valóságos, amit lát. Bár azonnal megállapította, hogy nem érzi sejtjeiben a melegséget, amit



tudatmódosult utazásai{11} során valamiféle alapjelként mindig magában érzett. Egy hirtelen zökkenésre pedig úgy odaütődött a tarkója a padlóhoz, hogy kétsége nem volt immár afelől, hogy a fizikai 3D-ben van. Vett egy nagy levegőt és a fejét kissé oldalra akarta fordítani. Már érezte egy szempillantással előbb, hogy a két keze a háta mögé van kötözve, mozdulni sem tud. Egy ócska furgon platóján feküdt büdös és olajos rongyokon. Hideg éjszaka volt, és ahogy feküdt, tekintete épp a milliárdnyi fényes csillagra esett a feje felett, az



Andok felett... és a Hold! Épp rá sütött, mosolyogva! Minden rendben lesz. Minden rendben lesz! Csak ne pánikoljon!
De már össze is szorult a gyomra és a görcs már kezdett a szíve felé kúszni. A rátörő tehetetlenség érzése olyan spontán dühöt váltott ki belőle, hogy a vad mozdulattól a durva kötél a hátrakötött keze és lába húsába vágott. Önkéntelenül ordított fel a fájdalomtól és a rémülettől. Üvöltése úgy látszik behallatszott a dzsip letekert ablakán, mert a vezető egy hirtelen fékezéssel



megállt. Éva ettől megint beverte a fejét és valami a plató végéről ráesett a lábára. Egy nyikorgó ajtónyitás, majd egy elfojtott szitkozódással a sofőr kiszállt. Éva még a lélegzetét is visszatartotta.
Biztos nem végez velem, azt már megtehette volna eddig. Csak nyugalom!
A férfi köpött egyet a földre, mielőtt megszólalt. Borzalmas spanyol kiejtéssel hadart, Éva egy kukkot se értett. Kivéve a mondat végén a señorita szót.
Na, legalább kisasszonynak nevez. Ez is valami!
Szerette, hogy a latin férfiak még a



saját korabeli nőket is inkább kisasszonynak nevezik, mintsem asszonyomnak. Csak a már tényleg mamókákat szólítják asszonyomnak. Tény, hogy a dél-amerikai férfi temperamentum sokáig fiatalon tartja a legtöbb nőt. Na, tessék! Már megint a leglehetetlenebb pillanatban törnek rá a legképtelenebb gondolatok! Mi a csuda történik ilyenkor vele? Talán a valóságtól menekül így? Még egy szót megértett, cálmese, ezt kiáltotta felé a férfi mielőtt visszaült a kocsiba. Nyugodjon meg. Ráadásul magázó formában. Micsoda tisztelet! Na, mondhatott volna



ennél sokkal rosszabbat is, minden esetre.
Rájött a nevetés. Önmagán nevetett. Egyfolytában látta magát kívülről, ahogy fekszik a platón magatehetetlenül, és analizálja a felé lökött szavakat.
Persze, hogy analizálja, az élete függhet ettől!
Mi történik? Hova viszik? Lassan mégiscsak elkezdtek visszaszivárogni agyába az események. Aztán elszunyókálhatott, mert durva fékezésre riadt fel. Kellett pár másodperc, hogy rájöjjön, hol is van még mindig. Férfihangokat



hallott, mintha parancsszavak lettek volna, vagy legalábbis valaki sürgetett valakit. Han llegado, ennyit tudott kiszűrni hirtelenjében. Megérkeztek. Na, akkor itt várták őt. Nem látott ki a plató magas oldalán, de a csavarok hangjaiból kivette, hogy lenyitni készültek. Egyszer csak őt szólította a kiabáló mélyhangú férfi: - Señorita, esta Usted bien? Jól van?
- Sí, estoy bien{12} - igyekezett visszaválaszolni. De már le is nyitották a plató hátsó oldalát, és felbukkant a mély hang gazdája. Ahogy a holdfénynél



kivette Éva, egy hatalmas szivar lógott ki a szájából, amit sűrű bajusz övezett. Vidám szeme, amivel Évát fürkészte, megnyugtatta. A férfi egyfolytában beszélt. - Nyugodjon meg kérem! Mindent megbeszélünk bent a házban. Remélem ezek a bunkók jól bántak magával! Idióta barmok!- sziszegte az utolsó szavakat a kocsi mellett körben álló férfiak felé. Kioldotta Évát és lassan talpra segítette. - Sajnálom! Mást nem mondott, csak füttyentett és intett az embereinek, hogy ugrás,



segítsék le a señoritát azonnal. Ő maga egy barakk felé indult. Éva úgy érezte, minden tagja össze van törve. Fájdalmas volt minden kis mozdulat. Két férfi óvatosan felemelte és a lent álldogálóknak, mint egy törékeny csomagot, úgy adták le. Gyűlölte, ahogy hozzáértek az idegen férfikezek, de nem sok más választása volt. Mikor végre a földön állt, kurtán megköszönte és minden további invitálás nélkül elindult a kis barakk felé, oda, ahol a szivaros férfi az imént eltűnt az egyik ajtóban. Az ajtónyitásra a szivaros hátrafordult, és egy rozoga kis



székre mutatott. - Tettem fel teavizet. Talán jól fog esni. Éva köhintett, mielőtt megszólalt spanyolul. - Feltételezem, nem vendégségbe érkeztem ide. A szivaros elvigyorogta magát. - Nem. Valóban nem. Nézze, nekem nem sok közöm van ehhez az egészhez. Fizetnek, én szállítom az árut. - Mármint? - Mármint magát, señorita.
- Ki fizet ezért és miért? - Az elsőt nem árulhatom el, természetesen, a második kérdésére



nem tudom a választ. Sajnálom. Be kell érnie azzal, amit kap. És ez vonatkozik, sajnos, mindenre. Remélem, nem sokáig kell a mi vendégszeretetünket élveznie itt, és megbízóm elszállítja hamarosan. Tudok ezt-azt magáról, nem hiányzik nekem a baj maga miatt. Ha nem fizettek volna csillagászati összeget az elrablásáért, soha nem mentem volna bele. Már csak azért sem, mert az anyám rajong magáért. Ha megtudja valaha, hogy mit tettem, kitagad vagy megöl a saját kezével! - Az anyja? Honnan ismer engem? - Azt ne ismerné az anyám, akit nem



mar meg a fekete kígyó? Viccel, señorita? Az anyám sámánasszony, de nem tudta meggyógyítani azt a gyereket, akit maga igen. Azóta imádkozik magáért. - No hiszen, meg is van az eredménye - dünnyögte Éva. - Nono, señorita! Ha nem én kapom a megbízást, ki tudja, milyen kezekbe kerül! Ezt a gondoskodást csak tőlem kapja meg, az anyám miatt! - Hát akkor, köszönöm az édesanyjának. - Nem ígérhetem, hogy ezt átadom. Megérti, ugyebár - vigyorgott a férfi, a szivar majd kiesett minden



szónál a szájából. - De köszönöm helyette, rendben? Éva csak bólintott. Mit bánta ezt az egészet most! - Mégis, mondjon azért valamivel többet, kérem - terelte vissza a diskurzust a lényegi részre - milyen célból raboltat el engem bárki is? - Én zsoldos katona voltam egész életemben. Annak dolgozom, aki fizet. Itt lettem férfi, az Andok Istenháta mögötti magaslatain meg az Amazonas legelvetemültebb részein. Ne akarjon többet megtudni. Se rólam, se az itteni világról. Maradjon csendben, ne okozzon felesleges nehézséget



senkinek és nem lesz bántódása. Pár nap múlva elviszik, addig én garantálom Önnek a biztonságát. - Lekötelez - mondta Éva, miközben elvette a férfi felé nyújtott kezéből a csuprot a gőzölgő teával. - Ott lesz a szobája - mutatott egy oldalajtóra a férfi. - Kérem... Éva felállt, a férfi felé biccentett és a teával a kezében elindult az ajtó felé. Majd megtorpant - A mosdóba kell mennem. - Oda inkább ne kívánkozzon! Ezek a tetvek képtelenek rendben tartani maguk után. Ócska bűnözők! Jöjjön erre. Átmentek egy másik helyiségen,



amiben semmiféle bútor sem volt, még világítás sem. A férfi fogta a karját, úgy vezette, hogy ne botoljon el az egyenetlen fapadlón. - Használja ezt. A saját tisztálkodó helyiségem. - Nagyon köszönöm! - Ne nekem! Anyámnak! Meg magának... végül is, ha igaz, amit anyám mondogat, maga kivételes ember lehet. Csak tudja, ez a világ rohadt! Na, menjen! Naponta kétszer kapott enni. Reggelenként szikkadt kenyeret vagy kiflit valami kis sajttal, meg teát. Délután vagy kora este rizst meg kukoricát. A fehér, nagyszemű



és finom édes perui choklot{13}. Egyszer két darab banánt is kapott, egyszer pedig egy hatalmas ananászt. Nem a tengerparti, pufók és tömzsi fajtát, hanem az esőerdei hosszúkást. Ez nem volt különösebben édes és finom, de tudta, hogy annál táplálóbb. Hálás volt minden esetre a gyümölcsökért. Egy fiatal fiúcska hozta neki mindig az ételt, de akármit kérdezett tőle, az nem válaszolt, csak nézett vissza rá hatalmas barna szemeivel. A szivarost nem látta, nem is hallotta a szomszéd helyiségből az első éjjel óta. Minden reggel és este kiosont a szivaros külön



mosdójába, mert hiába szólítgatott bárkit, sose felelt senki. Egyedül volt az egész barakkban. Napközben csak feküdt az ócska vaságyon, és egy mocskos takaróba burkolta magát. Didergett a vékony pólóban. Még szerencse, hogy az utolsó pillanatban a derekára kötött egy pulcsit, mondván, hátha hűvös limai este lesz, mikor a paptól majd hazaindul. Az is szerencse, hogy farmernadrágban volt, kényelmes cipőben és nem valami kényes ruhácskában meg szandálban. Egyfolytában miránk gondolt, de legfőképp Theóra. Mit csinálhat most? Abban biztos volt, már a fél



világot megmozgatta, hogy kiderítse, mi történt és kiszabadítsa. Csak egy kis idő, és megtalálják!
És Isten? Istenanya? Bau? Hol van most az égi sereg, akik eddig vezették? Hol van Nergal, aki a megbízást adta neki? Hogy csúszhat ekkora hiba az egész nagy küldetésbe? A világ az őrület határán őrjöng, minden józan hangra, segítségre szüksége van emberek millióinak, és ő itt fekszik naphosszat egy roggyant fészerben, egy mocskos priccsen? Mégis, mi történik? Ez volt a legrosszabb, hogy



egyelőre semmi magyarázatot nem lelt, miért történik vele mindez. Hála az égnek, az már fel sem merült benne, hogy ne lenne mindennek egy jól tervezett célja, csak ő nem látta egyelőre és ez volt idegőrlő. Hogy lehet hasznosabb itt, mint a normális életben, ahol tenné a dolgát?
Itt vajon mi lehet a dolgom?
De már meg is érkezett a válasz! Ennél nagyobb passzivitást el sem képzelhetne magának. Hát nem ő mondta ki nemrég, hogy a nyugvó pontban kell maradnunk? Minden erőkifejtés ellenerőt generál. Hát, itt egy irányba fejthet ki erőt: maga



felé. Ő az alany és a tárgy! Benne kell, hogy megtörténjen valami! Most csak magával van feladata. Ha ez boldoggá nem is tette, de óriási megnyugvásra lelt. És nyomban neki is állt, hogy mielőbb meglelje magában, ami ezek szerint még mindig átalakításra vár. Mielőtt aznap éjjel elaludt, erősen Theóra koncentrált, hátha képes átküldeni üzenetét, hogy vigyázzon a gyerekekre és nyugtassa meg őket. De, vallotta be magának szinte azonnal, Theo ezt már magától is megtette. Drága, egyetlen Theó!



11.
A negyedik napon, valamivel sötétedés után Éva hatalmas kiabálásra lett figyelmes. Épp befejezte egyszerű vacsoráját és a reggelről megmaradt ananász darabot majszolgatta, amikor mintha fegyver dördült volna el. Majd még egy lövés... és még egy. A kiabálás erősödött és most már szabályos fegyverropogás hallatszott a közelből. Először nem izgatta, hisz egy illegális fegyveres alakulatnál lehet ez a mindennapok része. Valaki egész közelről, talán a kaliba túloldaláról előbb egy



nagyot káromkodott aztán felüvöltött. Egy pár pillanatnyi csend, ami hirtelen félelmetesebbnek tűnt a zűrzavarnál, majd nehéz katonai bakancsok közeledtek. Ekkor már remegve kucorodott az ágy közepére, ami nyilván nevetségesen felesleges pozíció volt. Hol van vajon a szivaros katona? Elmondhatatlan biztonságot jelentene most az udvarias emberrabló, akinek az anyja ismeri és tiszteli őt! A hangok és a durva káromkodások már egészen a kaliba ajtajának a közeléből jöttek. Egy vad lábrúgással aztán valaki rátörte az



ajtót.
- Afüera, puta!{14} - hörögte Éva felé az egyik vadember - két jó emberem halt meg miattad! Bár Éva olyan gyorsan kapta magát, ahogy csak bírta, ez mégsem volt elég az őrjöngő állatnak. Ahogy karnyújtásnyira került hozzá, egy nagyot rántott Éva karján, úgy, hogy a lendület egyben kirepítette az ajtón át, és a sárba huppant. Átesett valamin. Egy szétlőtt lábon. Érezte, hogy el fog ájulni vagy megáll a szíve... de az életösztön ereje valahogy villámgyors gondolkodásra késztette, és átsuhant rajta, hogy ha elájul, az végzetes



lehet. Nagyon rondán végzetes. Ezért amilyen gyorsan csak tudott, talpra állt, és anélkül, hogy megfordult volna, elindult a pár méterre várakozó két ócska katonai dzsip felé. Kitűnő stratégiának bizonyult, hogy nem nézett hátra a vadember szemébe. Ez mentette meg többször is az életét az elkövetkező pokolbéli időszakban. Hallotta, hogy megindultak nyomában a férfiak is. Éva megállt ekkor, és várt. Várta, hogy irányítsák, merre vegye az irányt.
- Good girl, good baby!{15} hallotta közvetlenül a válla mögül, majd érezte, hogy egy érdes kéz



simítja végig a nyakát. Jegesre dermedt a vér az egész testében. Ocsmány szörcsögő röhögés tört fel a kísérő vadkan rajból, majd az iménti tapogató kéz egy nagyot lökött rajta az egyik autó felé. - Ponté allá! Mássz be! Hála az égnek, egyikük se nyomult utána a hátsó ülésre. Két majomszerű lény előre mászott, a tapogató a többiekkel a másik kocsi felé vette az irányt. Beugrottak, majd egy dudaszóval elhúztak előttük. Éváék kocsija követte. Ahogy a parancsnok hallótávolságon kívülre ért, a két mocskos szájú-és kezű alak



undorító röhögés közepette ecsetelte Évának, milyen nagy szerencse érte, hogy egy kiéhezett férfifalka vendégszeretetét élvezheti ezután. A sofőr melletti köpcös félig hátrafordulva és Évát bámulva röhögött saját debil tréfáin, leplezetlenül legeltetve a szemét Éva mellein. Évát erős hányinger fojtogatta, ami már nem is undorból, hanem dermedt rettenetéből fakadt. A semmiből nyomult az agyába Joanna Paluero neve. A lány, Theo fiatalkori szerelme, akivel az Andokban portyázó terroristák végeztek. Olyanok lehettek, mint ezek. Hidegvérrel ölnek és kínoznak



meg bárkit. Egy hirtelen kanyarral és egy nagy rázkódással oldalra esett, az ablaküvegre. Rávilágított a kerek Hold. Éva szeme egy másodperc töredékéig rászegeződhetett az ezüst korongra, és ennyi idő is elég volt, hogy a szívében meggyúljon egy parányi szikra, ami forró energiát spriccelt szét egész testében. Átölelte a Hold, és azt súgta, mire ismét megtelik, ő is kiszabadul.
12.
Mindannyian elhittük valaha, hogy



van pokol. Mindannyiunknak voltak már éjszakai gyötrelmei, rémisztő vagy éppenséggel undorító álmai. Álmok, amikben szégyentelenek voltunk, amiben megaláztak, meggyötörtek. Olyat én még sose álmodtam, amiben én gyötörtem meg valakit. Vajon, akik fényes nappal ezt teszik, miről álmodnak? Rettegnek ők is valamitől? Valakitől? A filmipar az elmúlt évtizedben a horrorfilmekből szedte legnagyobb bevételeit. A híradások között naponta legalább egy olyan szerepel, amit legrosszabb rémálmunkban sem tudunk a saját



életünkben elképzelni. Velünk nem történhet baleset, a mi gyerekünket nem rabolhatják el, minket nem becstelenítenek meg, belénk nem csap a villám. Mindannyian ezt hisszük. Éva csak ült dermedten a katonai dzsipben, hagyta, hogy az egyenetlen terep össze-vissza dobálja. Vagy talán észre sem vette. Üveges tekintettel meredt maga elé. Valahová, nagyon a messzi távolba nézett. Előre vagy hátra? Maga sem biztos, hogy tudta, de talán nincs is ennek jelentősége. Sok minden megtörtént már vele, amit soha nem hitt volna. De azoknak volt értelme.



De a poklot elevenen megjárni? Tudta, hogy fizikailag alig elviselhető napok várnak rá. De végül is, a gyerekek biztonságban voltak, holnap is felkel a Nap... és egyszer mindennek vége lesz. Hol van ez a pokoltól! Egy újabb ocsmány viccen akkorát röhögött a két bunkó elöl, hogy Éva önkéntelenül is rájuk nézett. Ruhájukból áporodott húgyszag, bőrükből soknapos izzadság, szájukból alkohol és dohányszag áradt, és mivel teli pofával röhögtek, belehelték a kis dzsip légterét. Itt az ideje, hogy aktivizálja magát! Itt az ideje, hogy



saját kezébe vegye az események irányítását! Most, ebben a kilátástalan helyzetben, ebben a percben kell eldöntenie, mi lesz mindennek a kimenete.
Neked kell eldöntened, mit akarsz, Isten abban segít, hogyan tedd tanította Yuma elbúcsúzásukkor. Hát, én szabad leszek, mire megtelik ismét a Holdi
A legnagyobb nehézséget a lélegzés okozta Évának, a már-már elviselhetetlen bűz miatt. Kommunikálni semmiképp nem akart a két bunkóval, nem akarta, hogy kiderüljön, érti a nyelvüket. Úgy érzékelte, unalmas hallgatása



elkedvetleníti lassan azokat is, alábbhagy szilaj jókedvük. De megmozdulni sem mert, hogy egy kissé leengedje a kocsi ablakát, és friss levegőhöz jusson. A körülményekhez képest aránylag csendes és békés pillanatokat minél hosszabbra akarta nyújtani némaságával és mozdulatlanságával. Sorra bukkantak fel emlékezetében az elmúlt évek tanításai, olvasmányai, gyakorlatai. Maga is meglepődött, hogy mennyire nem okozott nehézséget belecsusszannia a jól ismert lebegésbe. Készített egy mentális ezüstszínű burkot maga



köré, majd imáján keresztül élő energiát kért bele az Égiektől. Egy kis idő után beindult a jól ismert lüktetés és pulzálás, testén hol itt, hol ott érezte az örvénylő energiafolyamot. Biztonságban volt! Ráadásul a burok sokat szigetelt is, a hangok és szagok jóval tompábban hatoltak el hozzá. Már tudott kicsiket lélegezni, csak az ezüstös-kék fénynyaláb vibrált előtte, melynek illata olyan volt, mint a hajnali óceán fuvallata. Amikor már elég kényelmesen érezte magát a burokban, eszébe jutott, hogy akár ki is terjeszthetné. Nem siette el a dolgot, szép lassan,



nagy alapossággal képzeletben egyre nagyobbá tágította. Ekkor már egyáltalán nem érezte az első ülésről hátraáramló bűzfelhőt. Aztán elképzelte, hogy az utastér első részét hideg kékkel vonja be... hűljön le egy kicsit a két gorilla forró vére. És hatott! Nem is tellett sok időbe, jó tíz perc múlva szemmel láthatólag lejjebb hagytak az ostoba tréfálkozással, majd nemsokára már a folyamatos beszédből is elegük lett. Egyikük benyomta az ócska rádió gombját, és sercegések közepette egy régi nóta dallamfoszlányai töltötték be a



dzsippet. Egy darabig együtt fújták fals kíséretként, - aztán erre is ráuntak. Éva igazából azt se tudta, merrefelé járhattak. Miután elrabolták, fogalma sincs, meddig volt eszméletlen állapotban az első furgonon, ami a szivaros kalyibájához vitte. Most öt órája mehettek, ami ezen a terepen nem jelenthet többet, mint legfeljebb száz kilométert. Minden valószínűség szerint még mindig a perui Andokban vannak. Lehetséges, hogy elszundikált egy picit? Arra riadt, hogy a kocsi egy nagy fékezéssel megáll. Kint még az



előbbi sötétség volt. A másik dzsipből hozzájuk futott a vadember egyik mitugrásza és hadart valamit, amiből egy kukkot sem értett. Mintha a helicóptero szót vette volna ki egyedül. Csak nem helikopterrel mennek tovább? Jól értette. Hozzá senki sem szólt, nem tájékoztatták a fejleményekről. A sofőr kiszállt és kinyitotta Éva ajtaját. Kérte, hogy szálljon ki, de Éva teljesen el volt gémberedve, meg se tudott moccanni. Amikor épp benyúlt volna a férfi, hogy kirángassa, mégiscsak összeszedte minden maradék erejét, és megmozdult. Majdnem elszólta



magát, hogy hagyja, majd egyedül, de visszaszívta az utolsó pillanatban. Kínkeservvel kikecmergett, és csodás módon, nem noszogatták, hogy siessen. A többiek egyébként is kirakodtak a kocsiból, csak rövid parancsszavak jutottak el hozzá. Mikor kiszállt végre, kinyújtózott és vett egy hatalmas levegőt. Életmentő volt ez a kis mozgás és a friss levegő. De nem sokáig élvezhette szabadulását, már taszított is rajta egyet a sofőr. Elindultak a sötétbe. Már tisztán hallani lehetett a propellerek zümmögését. Úgy ötven métert tehettek meg, amikor egy piciny



tisztáshoz értek, ahol megpillantott egy ócska helikoptert illetve inkább annak lámpáit. Azon kapta magát, hogy megint kombinál -kik és hová vihetik, de azonnal összeszidta magát és minden erejével azon volt, hogy leállítsa az agyát. Úgyis csak ostobaságokat tudna kikövetkeztetni! Inkább a régi filmrendezős játékába kezdett és máris ő lett a legújabb akciófilm hőse. Ez a trükk még mindig bevált! Mire betuszkolták a helikopter hátsó ülésére, már alig voltak érzelmei. Kívülről látta magát és a jelenetet, és a főszerephez komponált rezignált nyugalommal



behunyta a szemét, mintha csak mindennapos lenne számára, hogy lepukkant katonai helikopterekkel szállítgatják. Legnagyobb örömére a vadember nem szállt be a gépbe, csak az egyik jelentéktelen figura ült be mellé fegyveres kísérő gyanánt, egy hosszú csövű puskát szegezve rá. Aztán minden egyéb jeladás nélkül a helikopter a magasba emelkedett.
13.
Arra tippelt, úgy jó három órát repülhettek. Már hajnalodott, és néhol egész szépen kivehette a tájat.



Egy óriási folyó kanyargott alattuk. Csak nem az Amazonas? De mi más is lehetne? A hajnali fény itt-ott megcsillant a vízen, hisz nem repültek annyira magasan.
Istenem, ez csodálatos! Va r á z s l a t o s ! Évában annyira szétömlött a fenségesen kanyargó, óriási folyó láttán az öröm, hogy azt is elfelejtette, hogy nem egy magánrepülőgépes luxusutazáson van. Még aludni látszott az esőerdő. Az ember így vagy úgy, de eljut oda, ahol lennie kell!
Egyre bizonyosabb lett abban, hogy neki valamiért ide kellett jutnia! Valami - vagy valaki? - mintha



várná itt. Egyre jobban érezte, hogy dolga van itt. Sokkal több volt ez holmi lehetőségnél, amivel utunk során szembetalálkozunk, és aztán vagy elkerüljük, vagy meglépjük. Ez az egész tortúra szembeötlően sors-szagú volt. Egy apró tisztáson ereszkedtek le, úgy nagyjából kétszáz méterre a folyótól. Még le se tette teljesen a gépet a pilóta, máris többen futottak feléjük. A kísérője leeresztette a fegyvert. Intett neki, hogy forduljon meg, és kioldotta hátrakötözött kezeit. Valaki kivágta az ajtót, és csak intett, hogy kövesse. A rotortól úgysem lehetett semmit hallani. A



kezét is biztos csak azért engedték szabadon, hogy befoghassa a fülét. Jól esett egy kicsit futnia. A nehéz pára azonnal mellbe vágta, szó szerint. A nedvesség azon nyomban rátelepedett a hajára, a ruhájára, és már be is fészkelte magát a bőre alá. Benyomult a tüdejébe, felkorbácsolta a vérét, az ereiben érezte a lüktetést. Egy alak intett felé, jelezve, bukjon vagy hajoljon a földre. Ezzel egy időben a helikopter motorja felbőgött, Éva megértette, a légörvénytől kell védenie magát. Miután a helikopter felemelkedett, ketten közrefogták, másik három



meg mögéjük került, így indultak el egy szó nélkül azzal az iránnyal ellentétesen, amerre Éva a folyót sejtette. Nem mehettek többet öt percnél, de ez is elég volt, hogy Éva ízelítőt kapjon az esőerdő fojtogató légköréből. A tisztás hajnali derengését ismét teljes sötétségre változtatta a sűrű növényzet. Nemcsak levegőt volt nehéz vennie, de minduntalan a nyaka köré tekeredett valamiféle lián. Tekintve, hogy neki nem volt bozótvágó kése, se semmije, valamelyik őrzőjének kellett levágnia a nyakáról az olykor karvastagságú növényszárat.



A majmok folytonosan ugattak, és a megszámlálhatatlan éjjeli állatsereglet mintha mind körülöttük ólálkodott volna. A hangok, zajok, de legfőképpen a zord és embertelen bánásmód innen nézve egészen játékos emlékké formálták a hajdani ecuadori kalandjukat. Cuppogtak a cipők és bakancsok a sárban, a gyors meneteléstől ideoda csúszkáltak. Némelyik katona, vagy akárkik is voltak, olykor durván káromkodott, amin a többi reflexszerűen röhögött. A nyerítésszerű, artikulálatlan hangok alapján Éva ezeket sem ítélte magasan képzett harcosoknak, ezért továbbra



is óvakodott attól, hogy egy szó is kicsusszanjon a száján spanyolul. Egyszer csak reflektor éles fénye vakította el őket. Az egyik kísérő kiáltott valamit, vélhetően valamiféle őrnek, és rövid egyeztetést követően kapucsikorgást hallottak. Két kísérője meglendítette Évát a karjánál fogva és folytatták tovább az útjukat. Itt-ott halvány lámpák világították meg gyéren előttük az utat. Még szerencse, hogy semmit nem látott, és csak jóval később, egy szárazabb délutánon keveredett ismét erre, amikor elborzadva látta, hogy egy keskeny földnyalábon meneteltek, amit



mindkét oldalról mocsaras ingovány fog közre. Elég lett volna egy rossz mozdulat, és mind ott lelik halálukat a gőzölgő lápban. További pár száz métert mehettek, amikor egy rozzant tornácos épület elé értek. Az egyik kísérő bekopogott és valami morgásfélére belépett. Kisvártatva visszajött egy magasabb alakkal. - Hol cseszték az időt ilyen sokáig? - förmedt a csapatra a magas árny. A dzsip késlekedett sokat, azt mondta a pilóta - referált az egyik férfi. - Na, mozgás, vigyék be oda a nőt mutatott egy másik kunyhóra a ház



mellett. A parancsnok arra se méltatta Évát, hogy megnézze. Köpött egyet a sárba és visszament a házba, ahonnan előjött az imént. Évát egy alacsony kis helyiségbe vitték, és minden további szó nélkül rázárták kívülről az ajtót. Nem volt miért sietnie, így csak állt ott, és ízlelgette a pillanatot. Erre nemrégen szokott csak rá, hatékonyabbnak tűnt minden egyéb meditációs módszernél. Nem kell utólag felidézni a pillanatot, hogy elemezd, egyszerűbb ott helyben „észnél lenni", annyira, hogy kívülről lásd magad. Hatékonysága



mellett fantasztikus járulékos előnye volt, hogy kikapcsolta a, józan észt" és tényleg valamiféle meditációs gyakorlatként végezheti az ember. Ott álldogál tehát Éva egy helyiségben, amiről fogalma sincs a sötétben, hogy mekkora és milyen. Kintről még a telihold fénye se sütött be az apró lyukon, ami valószínűleg ablak gyanánt vagy inkább helyett az egyik fal sarkában volt. Az ajtóként szolgáló tákolmány körül azonban elég szép rések voltak, ahonnan valami kis fénysugár beszüremkedett mégis. Áporodott, dohos szag terjengett. Igazából ez volt az egyetlen, amit a



legnehezebben viselt. Egyébként is émelyítette és fuldokolt tőle, de ebben az esőerdei párában elviselhetetlen volt. Nagyon örült, hogy eszébe jutott ez a kis befelé mélyülés, amiben kikapcsolhatta érzelmeit, mert egyébként már kétségbe esve, vad szívkalimpálással zokogna a vélhetően mocskos ágyon. Már amennyiben persze egyáltalán van itt ágy! Körbefordult, hátha hozzászokott már a szeme annyira a sötéthez, hogy kiveheti, mégis mi lesz a lakhelye a következő pár napban. Merthogy ennél tovább nem kívánta



el sem képzelni, hogy itt maradjon! Ekkor valami megmoccant a háta mögött. - Ki van itt? - kérdezte azonnal. Van itt valaki? Krákogásféle hallatszott, majd reszelős női hang válaszolt. - Igen, van. Hogy rohadnának meg a görények! - Hol vagy? Ki vagy? - És te? - Éva a nevem. Elraboltak. - Sejtettem, hogy nem magad kéredzkedtél ide! - vihogott szörcsögve és krákogva a hang. - Ez a pokol. Tudtad? Mit követtél el vajon Isten ellen, hogy idehozott?



Éva erre meg sem kísérelt válaszolni. - Mi neved? - kérdezte a hangtól. - Maria. Állítólag. Már nem emlékszem tisztán ki is voltam. Jó, hogy nem látsz, hidd el! - Hány éves vagy? - Huszonnyolc. Két nappal azelőtt töltöttem be, hogy idehurcoltak a rohadékok. A bátyám tartozott itt a Főnöknek, és mert nem tudott fizetni, őt kinyírták, engem meg idehoztak ingyen kurvának. De már arra se igen használnak, azt mondják, utálatos lettem. Pedig nagyon szép voltam ám! Engem akart egész Iquitos! Nagyanyám



gyógyító volt, megtanított mindenre. Ismerem az Amazonas összes füvét, gyökerét, főzetét! Messze laktunk, három napos hajóútra Iquitostól. Ha néha bemehettem valakivel a falunkból, nemcsak én tátottam ám a szám, engem is megbámultak. Az volt az álmom, odamegyek majd, talán gyerekeket tanítani. Ott láttam először gringókat. Fehéreket. Más még a szaguk is. Más a bőrük tapintása, más a hangrezgésük... de mondd, nem
vagy te is gringa{16}? Eredetileg az észak-amerikai fehéreket nevezték így, ma már bárkit, aki fehérbőrű, vagyis az ún.



kaukázusi rasszhoz tartozik. Gringo a hímnemű, gringa a nőnemű alakja a megszólításnak. Semmi pejoratív jelentése nincs részükről. - De. Gringa vagyok. Ti neveztek így legalábbis. Messziről jöttem. Európából. Hallottál róla?
- Mamita,{17} több mindenről hallottam, mint hinnéd! - Ennek örülök. Legalább tudod, honnan jöttem. Én úgyis elfelejtem lassan... már alig tudom követni, mi történik velem... a világban. - Aztán, mibe keveredtél? Kurvának hoztak ide téged is? Vagy eladott a pasid ópiumért? Nem sok gringa rohangál errefelé ám! - és ismét



szörcsögve nevetett. - De ne félj! Fehéreket nemigen ölnek. Nem kell nekik a felesleges szaglászás errefelé. Biztos pénzt akarnak érted. így nem fognak neked ártani. Talán, ha mázlid van, még meg se erőszakolnak. De legfeljebb azt! Legfeljebb, mondom, kisanyám! - A nap örömhíre! Maria nem szólt egy darabig. - Kedvellek máris, gringa. Mi a neved? - Éva. - Eva. Szép. Nagyon szép neved van, Eva. - Éva. Maria nevetett.



- Nehéz így kiejteni... Éva. Oké, lesz időm megtanulni. - Én meg remélem, nem lesz! Kimegyünk innen mindketten! Maria szinte visítva felnevetett. - Talán te is hallottad, a pokolból nincs visszafelé út! Éva nem szólt semmit erre. Ólmos fáradtság tört rá. - Hova feküdhetek, Maria? - Várj, maradj ahol vagy. Éva egy kérges kis kezet érzett a karján. Engedelmesen követte a koromsötét szobában a lányt. - Állj! Egy halom pokróc van a földön. Nagyon várhattak téged! szörcsögött ismét nevetés helyett



Maria. – Tegnap hozták. Csak bedobták... nekem nem mondták, hogy szobatársat kapok. - Köszönöm, Maria! És örülök, hogy nem egyedül vagyok. Most szeretnék egy kicsit pihenni... holnap lesz bőven időnk mindent megbeszélni. Éva két kezébe zárta a megviselt kezet, és alig várta, hogy a szemébe nézhessen ennek a szerencsétlen kis vadócnak.
14.
Ájulásszerűen alhatott. Mikor kinyitotta a szemét, először fogalma



sem volt, hogy hol van. Mint már jó néhányszor. Szürke derengés áradt szét a szobában. A fojtogató pára azonban rögtön eszébe juttatott mindent. - Maria! - kiáltotta. Semmi válasz. Talán alszik ő is még? Éva lassan feltápászkodott, és ülve igyekezett egy kissé szétnézni. Igazából félt megbizonyosodni arról, milyen helyen is lehet. Rémálmokat felülmúló látvány tárult volna a szeme elé, ha a kevéske párás fény elegendő lett volna hozzá, így csak egy undorító disznóólat látott, és az állandó párában a szagok se álltak ettől túl



távol. A pokrócokra rá se mert nézni! Csak sejtette, az anyó kunyhója tisztaságban messze felülmúlná ezt az ólat. - Maria! - szólította még egyszer, egy kissé idegesen, kedves szobatársát. De továbbra is csak a csend.
Felállt a fekhelyéről. Nem mert azonnal nekiindulni a helyiség felfedező útjának, csak toporgott tanácstalanul.
Csak semmi érzelem! Nézem magam egy filmen...
Óvatosan körbekémlelt. Maria ágya üres volt! Az egyik falon, jóval



szemmagasság felett egy kis lyuk volt, nyilván ablak gyanánt. Odatopogott. Lábujjhegyen ment, így kisebb felületen kellett a nyirkos földes padlóval érintkeznie. Kikukucskált. Nem sokat lehetett látni, kint is szürkeség és pára. Tanácstalanul körbenézett, mi is legyen a következő, amivel szembesül. Meglátott a másik falon egy ajtófélét. Biztos nem lesz nyitva, de azért megnézi. Odaugrált az ajtóhoz. Nagyokat lépett, lábujjhegyen, hogy ne legyen teljesen vizes a zoknija. Kilincs, fogantyú nem volt az ajtónak tűnő valamin, hát megnyomta. Engedett.



Még jobban megnyomta, és az ajtó kinyílt. Ezen úgy meglepődött, hogy csak állt tovább az ajtóban. Aztán rögtön átszaladt rajta, minek is zárnák be, ugyan hova lehet ebből a gőzölgő mocsaras pokolból menekülni? Pláne neki, idegen fehér nőnek? De ez a kis szabadság is jobb volt, mint a semmi. Óvatosan kidugta a fejét a kaliba nyílásán és körbenézett. Sehol senki. Mit tegyen most? Felkapta a cipőjét. Úgy döntött, sok vesztenivalója nincs, széjjelnéz egy kicsit. Még hallani lehetett sok éjszakai állatot. A majmok ugatása az első



ecuadori kaland miatt ismerősnek tűnt. Ki tudja, hányféle madár, papagáj beszélt, énekelt vagy csak rikoltozott! Kénytelen volt elnevetni magát, mert felrémlett előtte, sokan mennyit fizetnének azért, hogy ilyen esőerdei hangversenyben lehessen részük! Már vagy jó tíz méterre elmerészkedett a kalibától, amikor egy kutya ijesztette majdnem halálra, pedig szegény jószág egy hang nélkül csak kidugta a fejét a bozótból és fényes gombszemeivel fájdalmasan nézett Évára. Aztán behúzott farokkal elkotródott. Éva egy darabig követte a szemével. Ő



legalább tudja, merre megy, és mi van ott. Sehol egy teremtett lelket sem látott a szomorú kutyán kívül. Se hangot nem hallott. Mikor felbukkant egy másik viskó úgy húsz méterre, Éva megtorpant. Ösztönei azt súgták, ne menjen tovább, térjen inkább vissza börtönébe. Éhes és szomjas volt, így egy kicsit viaskodott magával, mert hátha kérhetne ételt valakitől. Aztán mégis úgy döntött, visszamegy. Ahogy visszafordult, egy apró madárkát látott az egyik nagy levélen, amint éppen vizet ivott. Nosza, az állatok tudják, melyik növényből ihatnak és melyik



mérgező! Odament ő is a bokorhoz, és egy másik levelet igyekezett úgy összefogni, hogy a közepében összegyűlt vizet a szájába csepegtethesse. Mennyeinek tűnt a friss víz! Fogott egy másik levelet, abból is mind kiitta a vizet, majd egy újabbat és egy újabbat. Ahogy szürcsöli boldogan a friss italt, közvetlen mellette felvisított valami. Úgy összerezzent, hogy a víz végigcsorgott a ruháján. Egy kis majom rikácsolt. Aztán meglátta, mit is csinált a majmocska, amikor megijesztették egymást. Kissé arrébb egy lila bogyóktól roskadozó bokor volt, a



majom onnan szedegette le a gyümölcsöt. Éva teketóriázás nélkül odalépett. A majom visított még egyet aztán egy ugrással felkapaszkodott egy közeli faágra. - Bocsi, pajtás - nézett a majomra Éva - jut még neked is, nyugi! De én is éhes vagyok ám! Ezzel leszakított egy bogyót és a szájába vette. Óvatosan megkarcolta a héját a fogával, és egy kis levet a szájába préselt a szájpadlása segítségével. Félt rögtön megrágni és lenyelni. Szemre olyan volt, mint egy gigantikusra nőtt szőlőszem, az íze savanykás volt, Évát meggyre emlékeztette. A



fehér gyümölcshúsban két hatalmas magszem ült, azokat kiköpte. A második szemet már jóval bátrabban ette. A kis majmocska még mindig rikkantott egyet-egyet, ahogy nézte, Éva hogy orozza el előle reggelijét. Odanyújtott Éva egy bogyót a majomnak. Az állatka izgalomba jött, nem tudni, a közelébe került ínyencségtől vagy az idegen kéztől? Minden esetre ugrálni kezdett, jobbra-balra táncolgatott, mintha tépelődne, mitévő is legyen. Éva fogta, bekapta a bogyót, mire a majom mintha mérgelődött volna! Éva nagyot nevetett, és hangjával



akart kedveskedni neki, miközben egy másik bogyót nyújtott felé. - Gyere, no, ne félj! Gyere, reggelizzünk együtt! Éva közben a másik kezével egyre tömte magába a gyümölcscsemegét. Egyszer csak a majmocska odahajolt, és egy villámgyors mozdulattal kikapta Éva kezéből a bogyót. - Na, látod! Gyere! - biztatta Éva újdonsült lakomatársát. A majomnak nem kellett több biztatás, vagy egyszerűen csak képtelen volt tovább ellenállni a gyümölcs csábításának, minden esetre elindult Éva és a bokor felé.



Tisztes távolságban elhelyezkedett egy roskadozó ág alatt, és csak úgy tömte magába a bogyókat. Éva azt se tudta, mit élvezzen jobban, az evést vagy a bolondos majmocska látványát. így eszegettek, és bár Éva azt hitte először, rosszul lát, a kis majom is rá-rásandított Évára a szeme sarkából.
Váratlanul egy fegyver durrant a háta mögött. Éva szíve majd megállt a rémülettől. Megdermedt, így meg se tudott fordulni. A majmocska meg abban a szempillantásban egy ugrással a karjaiban termett és úgy szorította a nyakát, hogy azt hitte,



menten megfullad. Meg nem tudta volna mondani, mi okozta a nagyobb rémületet. - Megfordulni! - hallotta onnan, ahonnan a lövés eldördült. Ha nem parancsolnak rá, biztosan így álldogált volna egy jó darabig a majommal a karjában és a nyakában, de most kénytelen volt megemberelni magát és megfordult, de iszonyú lassan, óvatosan, nehogy az állat még jobban megijedjen és megharapja. Annyira koncentrált a mozdulataira, hogy képtelen volt látni is, amit nézett, így nem igazán volt tudatában, ki az, aki fegyvert fogott



rá. Persze a majom is izgett-mozgott és kegyetlenül rikoltozott. Amikor végre sikerült megfordulnia, egy hatalmas nevetés hangzott fel a fegyveres irányából.
- Compadre,{18} nézd, barátnőt talált a majmod! Éva még mindig nem tudta megnézni a fegyverest és azt se látta jól, mi is történik arrafelé. De hallotta, hogy nyílik egy ajtó jobbkéz felől nagyjából a fegyveressel egyvonalban, és mintha egy imbolygó alak lépkedne a társa felé. Ugyanakkor mintha valami a földre huppant volna. Az utóbbi férfinak elég hosszú lehetett a reakcióideje,



legalábbis Éva egy örökkévalóságnak érezte, mire az is végre elröhögte magát. - Choncho! Ide! - parancsolt vélhetően a majomra a hang, ám a majom még inkább Éva nyakába csimpaszkodott. - Gyere ide, te dög! Éva villámgyorsan átlátta, mivé fajulhat ez a vicces jelenet ezekkel a sötét lelkű bunkókkal, és igyekezett új barátja lelkére beszélni, hogy menjen már gazdájához, miközben finoman a férfi felé tuszkolta a majmot. Mivel nem ismerte Choncho bonyolult lelkét valamint a gazdájáét messze túlszárnyaló értelmi képességeit,



Éva megdöbbent, hogy a majom, mintha csak felfogta volna a veszélyes helyzetet, bocsánatkérően ránézett és egy ugrással a rumos hangúnál termett. Az engedelmes majom megmentette a helyzetet. Éva csak ekkor tudta megnézni, kik is állnak szemben vele. Két röhögő férfit látott meglehetősen viseltes és sáros ruhában úgy tizenöt méterre tőle, egyikük vállán Choncho ült rezzenéstelen arccal. Nem messze tőlük a földön, egy barakk ajtaja előtt mintha egy ember kucorgott volna. Egy nő. Talán Maria?
- Mit csináltál, gringuita{19}? El



akartad enni Choncho elől a kedvenc reggelijét, mi? - röhögött felé az egyik fegyveres. Éva nem tudott mit válaszolni erre az ostoba kérdésre, így csak hallgatott. - Na, mi van, kisanyám, derogál beszélned a mifajtánkkal? Csak vigyázz, nehogy máshoz se legyen ám kedved, gringuita, mert akkor morcosabbak leszünk ám! Te meg mozdulj, takarodj a helyedre! lépett most a földön kucorgó nőhöz a fegyveres és egy nagyot taszított rajta a lábával, úgy, hogy az arcra esett a sárba. - Lódulj, ribanc! A szerencsétlen nő nem tudott talpra



állni azonnal, így inkább a térdén indult el, minél messzebbre a súlyos csizmától, majd pár méter múlva lihegve és nyögve mégis úgy-ahogy felegyenesedett és elindult Éva felé, aki dermedten figyelte a jelenetet. A két barom pedig kurjongatva és böfögve végre elindult a barakk felé, elfeledkezve a két nőről. Amint eltűntek, Éva azonnal a támolygó Maria elé futott, aki hálásan kapaszkodott feléje nyújtott karjába. Egy szó nélkül indultak a kalibájuk felé. Végre láthatta is egymást a két rabtárs. Nem voltak túl szívderítő látvány.



15.
Új élete maga volt a gyötrelem. A kezdeti bizonyossága, hogy akár órák vagy napok múltán itt lesznek érte Theóék, minden egyes nappal gyengült. Csak mostanában furakodott be gondolatai közé az a rémisztő lehetőség, hogy ez most egy nagyon is valóságos éles helyzet! Nem igazán törődtek vele, igazából azt se tudta kideríteni, kik ezek a férfiak, akik többségében ittak és kártyáztak egész álló nap, és rosszabb kedvüket Marián vezették



le. Éva eddig négyet látott, de néha a hangokból arra következtetett, többen is vannak. Mariával nem sokra ment e téren, mintha valami másik bolygóról csöppent volna ide, semmi tényszerűre nem tudott felelni. Néha maga volt a rejtély ez a fiatal lányka. Az valószínűnek tűnt, hogy vannak még nők a táborban - ahogy ő nevezte ezt a beazonosíthatatlan helyet itt az Isten háta mögött - de messzebb a főbarakktól. Ha hihetett Mariának, legtöbbjük valamelyik semmirekellőnek a hozzátartozója volt. Annyit sikerült megtudnia, a hármas



határ vidékén{20} vannak, a legkeményebb drogelosztó útvonalon. Akik elrabolták, konszolidált úri fiúk voltak ezekhez képest! A szivaros katona professzionális bérmunkát végzett Dél-Amerikában bármelyik illegális vagy külföldi szervezetnek, kutatóintézetnek, kormánynak, hadseregnek. Most igencsak bajban lehetett, hisz a rablótól továbbrabolták! Hátha egyszer még majd nevetni is tud ezen a tragikomikus sorsfordulaton! Most bizonyosodott csak be, Jeszevék mennyire nem túlozták el a biztonsági elővigyázatosságot,



amikor még a tárgyalásokra se engedték el Limában! Amikor visszapergette utolsó emlékképét Limáról, úgy tűnt, ahhoz képest ismét egy másik életben van. Egyre kevésbé tűnt lehetségesnek megválaszolnia a kérdést, amivel utolsó limai estéjén az öreg papot gyötörte: kik vagyunk és kik voltunk? Már nem merte visszapergetni élete valamennyi eseményét és visszatekinteni minden egyes hajdani önmagára. Attól tartott, elveszti a szálat, ami egyik énjét a másikhoz fűzi és mégiscsak megőrül. Hol van most Isten? Hol vagy Bau, drága



Istenanyám? Aztán megérezte. Ott, ahol mindig. A szívében és nem az eszében. Ésszel nem tudjuk megtalálni magunkat. A szívében azonban benne volt a helyes kérdésre a helyes válasz. Egyedül az a fontos és valóságos kérdés: kivé kell válnunk?
16.
Aznap, amikor Éva eltűnt, délután Péterrel és Nantuval egy újabb tévés műsorról tárgyaltunk. Miraflores-ben volt találkozónk néhány európai újságíróval.



A Larcomar szórakoztató- és bevásárlóközpont melletti Hilton egyik felső emeletén ültünk, gyönyörű rálátással az óceánra. Önkéntelenül éledtek fel bennem közös élményeink és egy igen különös, eddig ismeretlen lelkiállapot uralkodott el rajtam. Mintha egyszerre lettem volna képes a mai tudatommal és azzal a régivel átélni az első perui benyomásokat. Igyekeztem kizárni legalább pár percre a beszélgetést, annyira lenyűgöző volt, hogy képes voltam ennyire erőteljesen felidézni régi életünk morzsáit. Ajándéknak tartottam. Belekortyoltam a habos



kávémba és azon merengtem, talán nincs is semmi baj vagy változás, az élet továbbra is lám, mennyire szépséges! De ekkor megütötte a fülem a beszélgetésünk témája, a világban eluralkodott téboly és pánik, a betegségek és érthetetlen halálozások. Nem élhettem ennyire két különböző világban! Valamelyik biztosan csak egy tévedés! Elvesztettem a reális létezés eddigi illúzióját. Egy pillanat töredéke alatt a csontomig megfagytam. Éva már mesélt nekem erről a jeges dermedtségről, de én eddig még



nem tapasztaltam. Úgy éreztem, ez valami emberfeletti tiltakozás minden ellen, ami körülvesz, de ami alapjaiban egy tévedés lehet csak. És egy nagyon rossz érzés tört rám. Azt éreztem, hogy egy buborék szétpukkadt, ami eddig védelmet nyújtott, és én védtelen maradtam. A tenyeremet nyirkos izzadság öntötte el. Na, épp ideje, mondtam magamban ironikusan. Vége a statisztaszerepnek! És abban a pillanatban tudtam, valami történt, történik vagy történni fog Évával. Bár ezzel nem tudtam megakadályozni Éva



elrablását, magamat már felkészítettem. Pár perc múlva elnézést kértem, elköszöntem és hazasiettem. Bár furcsállottam, hogy a gyerekek egyedül vannak, megnyugtattak, Éva csak Vince atyához ment. Talán csak túlreagáltam... De az első, amit új érzékeim megtanítottak, hogy a sejtést soha ne írja felül az ész.
17.
Hajnali négy volt, amikor Éva arra ébredt, hogy a kaliba megszokott



párája egyre erőteljesebb ködfolttá sűrűsödik a helyiség közepén. Aztán mintha egy erős fuvallat suhogott volna át, ami végül rátelepedett és lágyan az arcát cirógatta volna. Ekkor már teljesen éberen feküdt. Nergal hangját hallotta a fejében, aki azt kérte, kapcsolódjon össze vele azon a fénysugáron, amit mindjárt észrevesz. És valóban, egy villódzó kis fénynyaláb ért ekkor Évához. Figyelte, belőle honnan indul vajon ki a saját fénysugara, amivel összekapcsolódhatnának. Máris látta, amint a szívéből elindul a



sugár, és minden külön instrukció nélkül összekapcsolódik a Nergal által küldött fénnyel. Ezt a fényes szálat követve hagyta Éva, hogy az egyre erősebben lüktető energiaörvény egyre magasabbra és magasabbra emelje. Ekkor észbe kapott, hogy nem kell, hogy a stabilan összeforrt fényre koncentráljon, szétnézhet, mi is történik körülötte. Óvatosan engedte magához az ekkor még csak halványan fel-felvillanó színes fénypontokat. Nergal ekkor ismét megszólalt és azt mondta, engedje el magából a görcsöket, a feszítéseket és hihetetlen látvány



fog elé tárulni. Lélegezzen a tanult ritmikussággal. Éva lazított feszült koncentrálásán és elkezdte a ritmikus lélegzést. A fénypörtyök szinte azonnal reagáltak. Egyre kontúrosabb formákká kezdtek összeállni. Tovább folytatta a tudatos lélegzést és elengedést. A formák eltűntek, illetve inkább átalakultak. Mintha egy kép vagy fotó jeleneteit nézegetné, úgy pergett szeme elé a látvány. A kis kalibát látta, majd a többi barakkot is. Aztán az áthatolhatatlan esőerdőt - de fentről! Ennek ellenére egyértelműen felismerte, mintha már



ezerszer látta volna. Aztán megpillantotta a fenségesen kanyargó óriási folyót. Az Amazonas! Úgy érezte, túl gyorsan halad, még gyönyörködni akart benne. A látvány úgy lenyűgözte, nem is érdekelte, mi módon repülhet felette. Apró falvacskákat, folyóparti nádviskókat látott, aztán egy nagyobb települést, melynek városias kivilágítása messziről kitűnt az érintetlen vadonból. Iquitos! Tévedhetetlenül tudta, hol jár és mit lát, ami talán rejtélyesebb volt, mint maga a szárnyalás. Majd egyre kisebbé kezdett válni alatta a táj, mintha csak egyre magasabbra



emelkedne egy repülővel. Óriási hegyláncokat látott, melyeket végtelen mélységű völgyek szabdaltak szét. Önkéntelenül kereste az eltéveszthetetlen formát, a Machu Picchut és óriási védelmező társát, a Huayna Picchut. Ha tudta volna, hogyan, és merte volna, legszívesebben körözött volna felettük, fenséges látványuk nehezen engedte útján tovább. De nem állhatott meg. A gondolat sebességével talán egyszerre volt mindenütt, mert máris feltűnt a Titicaca-tó. Anélkül, hogy tudatosan bármiféle mozdulatot tett volna, pusztán talán



a vágytól, lejjebb ereszkedett. így észrevehette a hajnali derengésben már kéklő hullámokat. A szíve ugyanúgy megdobbant, mint amikor normál tudatállapotban, testben érkezett ide. Aztán egyre ismerősebb lett a táj, már felismerte az apró falvakat, szigeteket, benyúlásokat. Tévedhetetlenül tudta, hogy mindjárt Tiwanaku fölé ér. Először csak a romokat pillantotta meg. Majd megint Nergalt hallotta, aki azt mondta, figyelje a vörös fényt, hagyja megerősödni. Engedje, hogy ez a vörösség fedjen be fokozatosan mindent.



Amikor minden ebbe csodálatos bíborba burkolózott és eltűnt a megszokott táj, hirtelen a régi Tiwanaku bukkant elő, pont úgy, ahogy utolsó ottjártakor megpillantotta. Végtelen hála öntötte el a szívét. Az öröm és boldogság eddig ismeretlen vibrációja kúszott végig a testében. Semmilyen földi érzés nem képes még csak halványan sem visszaadni a kitágult tudás és érzet kombinációját, amit átélt. Lassan lebegve ereszkedett egyre lejjebb és lejjebb, a fénysugarat követve. Egyszer csak ismét ott állt, a titkos kapu előtt. Nem várt instrukcióra,



tudta mit kell tennie. Tenyerét a már ismert módon a kapu egyik pontja fölé helyezte és spirálosán körzőit néhányat. A kőkapu megnyikordult és lassan félrehúzódott. Minden teketóriázás nélkül belépett, mint aki ismeri a járást. És úgy is volt! Alig száz méter után, egy újabb kapun átlépve a jól ismert alabástrom folyosón találta magát. Itt várt rá Nergal. Minden eddiginél valóságosabbnak érezte a hatalmas Mestert. Bármilyen megrendítő volt is szemtől-szembe lenni Nergallal, mástól rémült meg. Attól, hogy egy pillanatra betüremkedett



hátrahagyott tudata, ami egyre azt kopogta, mintegy ütemre, hogy mindez nem lehetséges! Félt, hogy elgyengül a fénysugárral való kapcsolata és elveszíti Nergalt. - Ne félj! - nyugtatta meg azon nyomban Nergal - itt teljes az erőm. Biztonságban követhetsz.
- Én még sose szóltam hozzád mondta Éva megilletődötten - Nem is sejtettem, hogy ismersz engem egyáltalán. - A fényszál, amivel összekapcsolódtunk... az már egy régi kapcsolat, csak te nem láttad eddig. Ti, emberek, szintén össze



vagytok kötve jó néhányan, nyilván kitalálod, valami olyasmi folytán, amit ti karmának neveztek. Majd egyszer erről is beszélünk, mert azért az sem teljesen úgy van, ahogy felétek tanítják. És persze össze vagytok kötve az őseitekkel. - Szóval, rokonok vagyunk mosolyodott el Éva halványan. - Olyasféle - mintha Nergal is mosolygott volna, de a szeme legalábbis. - De ez sem a mai első találkozásunk témája. Szeretném, ha mélyen eltöprengenél majd mindenen, amit most megtudsz. És amit nem magyarázok el részletesen, annak mindig oka van,



és legtöbb esetben arra te magadnak kell rájönnöd. - Biztos vagyok benne, hogy máris olyat fogok kérdezni, amin bosszankodni fogsz... - Biztosan nem. Mert nem szoktam bosszankodni. Legfeljebb figyelmen kívül hagyom majd az ostobaságokat - Nergal szigorúnak hangzott, de a szeme mindig mosolygott. - Tehát, ha nyaggatsz valamivel és nem felelek, az nem azért lesz, mert nagyot hallok! Éva csak bólintott. Még jócskán szoknia kell Nergal tanítói stílusát, ez világos volt. Bár tisztán érezte jóságos szívét, modora valóban



meghökkentően érzelemmentesnek tűnt, ami tisztes távolságtartásra és visszafogottságra késztette Évát egyelőre. - Igazából, fogalmam sincs, hogy mi történik most velem. Mindez valóság-e vagy csak a meditációm szüleménye? - Bár reméltem, hogy nem teszed fel ezt a kérdést, mégis megértem. Végül is, jó, hogy egyszer és mindenkorra most tisztázzuk, utunk elején. Értelmetlen az elválasztás, a megkülönböztetés, amiről beszélsz. Ti csak vagy-vagy-ban tudtok gondolkozni. De legalább neked, meg kellett volna tanulnod már is



is-ben létezni. Miért szorítod magad a választás korlátai közé? Miért hiszed, hogy vagy az az igaz, hogy most ott fekszel a perui esőerdőben, egy mocskos viskóban rabként, vagy pedig, hogy itt vagy velem Tiwanaku földalatti titkos folyosóján, legszabadabb formádban? - Értem, amiről beszélsz, Nergal, de felfoghatatlan ez nekem. - Hát akkor ne akard felfogni! Egyelőre legalábbis ne ezzel foglalkozz. Egyszerűen engedd, hogy a dolgok megtörténjenek! Vagy - és itt egyértelműen Theo-szerűen elmosolyodta magát - menj vissza,



és nézd meg, ott vagy-e a barakkban! Más választásod nincs ugyanis. Az agyalást hagyd abba, kérlek! - Hm, mintha lehetetlent kérnél! De tudom, ezt már én is tudom, a mentális logikázás szüli az összes akadályt. Az akadályokat, ami az energiafolyamokat megállítja. - Akkor most tovább is léphetünk mosolygott megint Nergal - Szó szerint is. Gyere! Elindult Éva előtt, aki így végre nyugodtan szemügyre vehette a ... férfit. Több mint sutának tűnt így nevezni, fogalma sem volt, Nergal ember-e, isten-e, ki ő? Óriásinak



tűnt Éva mellett, de mint később megtudta, ez a nagysága meg sem közelítette az eredeti méreteit. Éva előtt csak jó kétméteresként jelent meg, de elmondása szerint ennél jóval nagyobb. De tiszteletben tartja, hogy valóságos méreteikben nehézkes lenne az együttműködés és kommunikáció, így egy Évának megfelelőbb méretarányban vetíti ki magát ebben a dimenzióban, ahol találkozni tudnak. Nergal, mint eddig és a továbbiakban is, szinte mindig egy fura anyagú türkizkék, testhez simuló kezeslábasszerű ruhát viselt, egyáltalán nem olyat, mint amikben



a holovideón látták. Sokkal inkább valamiféle űrruhának tűnt valamelyik sci-fi filmből. Minden esetre csodálatosan passzolt világoskékes-szürkés szeméhez és sötétbarna hajához. - Nagyon sok mindent fogok neked tanítani, Éva. Emlékszel, megígértem neked a holovideón, hogy minden segítséget megkapsz, megkaptok. Soha nem kell mást tenned, mint rám hangolódsz, felemelkedsz az én frekvenciámra és máris ott termek melletted. - Mint a mesében. - Naná! Olyanok írják a meséket, akik ismerik a dörgést! - nevetett a



hatalmas király. - Nergal! Jobban szeretném, ha előbb te elmondanád, amit tudnom kell, és én majd csak utána kérdezgetnélek. Bevallom, halvány sejtelmem sincs, mivel kezdjem. Vagyis... egy pillanat! - cövekéit le Éva, ahogy egy kanyar után felbukkant a túl jól ismert mintás folyosó. - De hát innen léptünk a Kristálykönyvtárba!
Itt fejtettük meg az asztrológiai képletet és találtuk meg a csigalépcsőt a könyvtárhoz! Azt hittem, itt minden megsemmisült! - Azt hitted? Akkor biztos úgy is



volt. Ám most a Könyvtár épen áll, benne pedig háborítatlanul nyugszik a kristálykorong. - Akkor mire volt jó az egész színjáték, hogy megsemmisül? - Nem nevezném színjátéknak. Az idősíkokat majd lassan megérted. Azt nem lehet mentálisan felfognotok, azt át kell élnetek. Persze ez a helyzet a legtöbb „transzcendens" jelenséggel, ahogy ti nevezitek. Fájdalmas látnunk, hogy a legtöbben ésszel akarják megragadni azt, amit át kellene élniük! A régi csapdahelyzet! Ez sodorta bajba, katasztrófákba a földieket mindig. Az ész



mindenhatóságába és felsőbbrendűségébe vetett nevetséges hitük! Láttad a holovideón mit tettek annak idején? Kristályimplantátumokat ültettek a fejükbe! - Most is... - Persze. Ezért hívtalak ide, vagy nem? Na de, haladjunk sorjában. Azt akarom, hogy a tanításom ne csak verbális információátadás legyen, hanem tapasztald meg, amit csak lehet. Emiatt kellett kihoznunk a biztonságos légkörből, mert ott mindez merő filozofálgatás és spekuláció lenne. Abból valódi teremtő erőd sose lenne!



- Na ja! Aki dudás akar lenni, pokolra kell annak menni... - Ismerem - nézett komolyan Nergal Évára. - Látod, minden tudás a rendelkezésetekre áll. Népem megtartotta parancsomat. Éltették az ősi tudást az énekekben, tudom, hogy ruháikra rávarrják az írásokat is. Mégis tudatlanok vagytok! így hát kénytelen vagyok válaszolni az előző kérdésedre. Ami megsemmisül, az újra tud formálódni. Ti csak a jelenlegi fizikai kivetülést tudjátok elpusztítani. Egy lehetséges jövőben megsemmisült. Most dönthetsz úgy, hogy nem semmisül meg. Rád



bízzuk. - Esetleg ti az emberi testet is fizikai kivetülésként értelmezitek? Az is pont így újra tud formálódni? - Nem teljesen így, de hasonlóan. Az embernek földi sorsa van, és a mindenkori jelenben történő események folyamatosan változtatják az örök részét. Tehát az újraíródás, bár ugyanúgy megtörténik, mégse lesz soha az előzőnek a pontos másolata. Mindig új formában íródik újjá, vagyis ölt testet, mindig a születés pillanatában rendelkezésére álló „életesszenciája" alapján, annak megfelelően.



- Hogy élhettek ti a föld alatt? Mi az a Belső Föld? Az Alvilág? - Hát, attól függ, melyik alvilágra érted. Én nem foglalkoznék azzal a fajta „alvilággal", amit pokolnak állítottak be. De nem is az az alvilág, ahol a „halottak" lelkei vannak. Merthogy az élet annyira örök, hogy a léleknek teljesen mindegy, hol van! A lélek nem várakozik akkor sem, ha nincs földi testben, hanem „él". Éli éppen valamilyen formában tovább az életet. Ti csak innen, e beszűkült földi élet szemszögéből vélitek úgy, hogy az innen eltávozott lélek valahol kószál, kínlódik, várakozik,



hogy újra leszülessen. Szó sincs erről! A lélek, mivel örök, más létformájában nagyon is aktív! Nyüzsgő világ van a földin túl is, ahogy azt már te is kezded megtapasztalni. Nos, ez az alsó világ, vagyis a Belső Föld, ahová megyünk, és ami az én birodalmam, az egy valóságosan is létező világ a Föld belsejében. A mi világunk azonban nem csupán háromdimenziós, sokkal több. De sok része meglátható és megfogható a harmadik dimenzióban is, ahol a földi emberek nagy része él. Javarészt azonban egy finomabb rezgéstartományban létezünk, térben



sokszor közel a Föld magjához. Ennek a magnak ugyanis igen különleges rezgése van, ami a Föld semelyik más részén nem található meg. Ahogy a neve mutatja, ez a Föld magja, őssejtje, ami köré megszilárdult a fizikai Föld. Ez egy kristályszerkezetű, vashoz hasonlatos, de nem vasmag. Ez a mi belső Napunk. - És miért olyan különleges ez az anyag? Miért nincs több ilyen a földben? - Mert egy másik naprendszerből származik. A Föld azért különleges, mert nem itt, ebben a Naprendszerben alakult ki, mint a



legtöbb bolygó és csillag. Egy másik, nyolc főboly-góból álló naprendszerben született, de kivált onnan és ehhez a naprendszerhez csatlakozott. Ezért a magjában hordozza az anyabolygó szerkezetét, és ezt a bolygót ti ismeritek. Megtalálható ősi feljegyzésekben, mítoszokban, de még az Özönvíz utáni megannyi kultúrában is számon tartották jelét, a nyolcágú csillagot. - A Nibiru! - kiáltotta Éva. - Ti, ebben a naprendszerben így hívjátok, mert egy másik bolygórendszer Naperejét képviseli és azt hozza el ide. Nibiru-Nap-erő,



ezt a nevet kapta itt, és mi boldogan elfogadtuk, hisz tényleg ezt jelenti, nemcsak számotokra. Ő tartja a kapcsolatot köztetek és a régi Nap között, az előző két naprendszerből. A legkorábbiban, amit még számon tartunk, a Szíriusz volt a Napunk, ő a Föld nagyanyja, ha megengeditek ezt a hasonlatot. Ott született a Nibiru, aki elhagyta azt a bolygórendszert, majd „szülte" a Földet, aki követte anyja példáját, és szintén egy másik naprendszerhez csatlakozott. Ám az anya és nagyanya sose hagyja el gyermekeit, ezért tartjuk a mai napig is veletek a kapcsolatot.



- Hát így kerültél te is ide, a Földre, végül is a Szíriuszról?



- Én nem éltem a Szíriuszon soha, de őseim igen. Nekünk, akárcsak nektek, földi embereknek, ugyanúgy van fizikai létünk, bár ezt sokkal finomabb rezgésszinten éljük, mint ti. Bár egy-egy kivetülésem, amit most látsz, nem örök, nektek mégis annak tűnhet, hisz a földi mértékhez képest sokkal tovább él, úgy 3600 földi évig. De ugyanúgy van örök, isteni részünk, és nekünk ugyanúgy az a célunk, hogy a vándorruhánkat egyszer csak végleg levessük és már csak az isteni részünkben létezzünk tovább. De ez még nekem is arrébb van, noha talán közelebb vagyok hozzá, mint a legtöbb földi



ember. - Sokan élnek a Belső Földön? - Igen. - És kik ők? Emberek? - Nem. Embernek csak azokat nevezhetjük, akik földi sorsot vettek fel. Ez nagyon sok egyéni okból lehetséges. Nem mindenki vett magára emberi sorsot azok közül, akiknek látszólag emberteste van. Hogy jobban megértsd: itt, a belső világban, túl közel vagyunk a Nibiru őssejtjéhez, tehát egész szabályrendszerünk, gondolkodásunk, képességeink a Nibiru-beli életnek felelnek meg. Mi most nem a saját sorsunk miatt



élünk itt, hanem kizárólag segítőkként, illetve vannak, akik csak megfigyelőkként, átutazókként, mint amikor ti egy ideig másik országban éltek, dolgoztok vagy turistáskodtok, ahogy nevezitek. Viszont nektek a vállalt földi sors megéléséhez a földfelszínre kellett költöznötök, mert a Föld saját vibrációjával ott töltekezhettetek fel. - Akkor veletek soha nem is éltek emberek? - Hm, ez nem könnyű kérdés. Igen is, meg nem is. Voltak, akik közülünk származnak, de valamilyen okból úgy döntöttek,



hogy földi sorsot vállalnak magukra. Ilyen voltál például te is. De nem vagytok túl sokan. Sok helyről származtok, sokféle genetikát hordoztok magatokban. A közös bennetek, hogy valamilyen okból és céllal meg kell tapasztalnotok a földi sorsot, létezést. Ehhez különleges vibrációt, kódot kapott a szellemi génetek, így váltatok Földanya gyermekeivé - is. Ez egy „kettős élet", hisz nem törlődött teljesen az eredeti származásotok, így valamennyire mindig különböztetek a „valódi" emberektől, akiknek csak és kizárólag földi DNS-ük van. De



a vállalt földi sorsotok miatt végső soron emberré váltatok. Éva, ez nagyon összetett kérdés. Valahogy úgy mondhatjuk, hogy minden ember kozmikus lény, testvér, de nem minden kozmikus testvér ember... nem tudom, érthető-e? Egy család vagyunk, mégis, minden bolygón másképp nevezik az ott élőket, akkor is, ha hozzátok hasonlóak. Vannak planéták, amelyeknek dimenziója, ezáltal struktúrája, légköre igen hasonló, mint a Földé. Itt hasonló társadalmak, életformák alakultak ki. Sokan ezeket a bolygólakókat is az egyszerűség kedvéért embernek



nevezik. De szerintem ebbe most ne bonyolódjunk bele. Ami ebből fontos, azt már elmondtam neked. Éva egy darabig nem szólalt meg. Nem kis falatnak kell lecsúsznia a torkán! Már tényleg nem fogja tudni, hogyan is nézzen magára! Kissé arrébb sétált, és szaggatott lélegzéséből Nergal tudta, vére lüktetését igyekszik csillapítani. Elementáris erővel tört rá a régesrégi emlék, amikor Killa zihált így éjjelenként a tragédia előtt. Halhatatlanból halandóvá válni legalábbis földi fogalmak szerint, és földi humorral szólva - minimum „embert próbáló" bármelyikük



számára! - A felszínen már nem érezni a Nibiru rezgéseit? - kérdezte Éva, visszaterelve magát és érzelmeit a tanításhoz. Nergal egy mosollyal bólintott Éva felé önkontrollja elismeréseképpen. - Bár nem akarjuk kiiktatni, de erősen árnyékoljuk. így egy-két földi pont kivételével igen csekély mértékben érzitek. - Na, sejtem, milyen pontokról lehet szó! A piramisok, barlangok... - Ez így elnagyolt. Kérdezd Jeszevet és Vince atyát. Jeszev elmagyarázza majd neked az időkapukat. Ez az a kapu, amin te is



átléptél. Ez az átlépés a föld bizonyos pontjain szinte elkerülhetetlen, ha az illető tudata már lehetővé teszi. Azért időkapuk, mert az idő nem mennyiség, hanem minőségi állapot. Vince atya pedig elmeséli neked, mi is volt a Pálosok legjelentősebb feladata, ami igencsak szoros kapcsolatban van a Belső Földdel. Ok voltak az összekötők a két világ között. Az átjárók, vagyis a kapuk némelyike fizikai, de javarészt tudati átjáróink vannak. A fizikai kapukon való rendszeres átlépéshez komoly testi kondíció is szükséges. Ezért volt a pálosok között sok LUGAL, vagyis



Hatalmas ember. Hatalmas szellemben és erős testben.
Éva csak bólintott megint. Magában furcsállotta, hogy Vince atya ezek szerint mégse avatta be őt a valódi rejteki dolgokba, de nem akarta Nergalt ezzel az értetlenkedésével terhelni. Megértette, hogy a nagy király kizárólag azokban a kérdésekben fogja vezetni, amiben senki más nem segítheti. Azon már meg se lepődött, hogy Nergal milyen jól ismeri a többieket is. - Theoval milyen a kapcsolatod? csúszott ki a hirtelen kérdés Éva



száján. - Ősrégi, szó szerint. Theo az elsők között volt, akik emberi sorsot vettek magukra. Az okát, ne haragudj, nem mondhatom el neked. Majd ha Theo rájön és megfejti, akkor, ha akar, beavat téged is. A lényeg, hogy nézetem szerint már igen közel van a feloldásához. -A Kristálykönyvtárban, amikor a monitorról szóltál hozzánk, még nem tudtad, kik vagyunk. Mikor azonosítottál be minket? - Amikor a felvételt készítettem, az ősi időkben, nem lehettem biztos abban, kik jutnak el végül is a Kristálykönyvtárba. Az



embereknek, és persze mindenkinek a Kozmoszban, szabad akarata van. Viszont már nagyon régóta nyomon követem az életeteket... nemcsak a jelenlegiben. Amikor meghallgattátok a felvételeket, én már tudtam rólatok. - Tudom, hogy borzasztóan kishitű vagyok... de én hogy kerültem a képbe? Miért pont én vagyok most itt veled? - Egyrészt, sokan itt lehetnének, de nincsenek. Erről őket kellene megkérdezned. Yuma egyszer megmondta neked, hogy sokkal több a felébredt ember, mint hinnéd, ám igen kevesen maradnak hűségesen



az úton. Másrészt, erre neked magadnak kell rájönnöd, mindabból, amit eddig mondtam neked. Minden információ a rendelkezésedre áll ahhoz, hogy erre egy szempillantás alatt rájöjj. Ekkor odaértek a kis csigalépcsőhöz. Nergal beütötte az asztrológiai kódokat a padozat mintájába, és a lépcső leereszkedett. Éva lélegzet visszafojtva figyelte. Csak nem a Kristálykönyvtárba mennek? Hihetetlen volt, hogy még egyszer beléphet! A szíve vadul kalimpálni kezdett. - Kérlek, lélegezz egyenletesen. A



ritmikus módon - szólt rá Nergal, anélkül, hogy hátrafordult volna. Beléptek a Kristálykönyvtárba. Éva ugyanúgy lenyűgözve állt a Kristálykorong és a Napkorong előtt, mint első alkalommal. - Mondd, Nergal, ha bárki más idejönne, ugyanezt látná? Nergal megvakarta az állát. - Éva, ilyen általánosságban mióta beszélünk? Bárki, bárki... mutass egy bárkit! Bárki nincs! Aki csak azt hiszi, amit a fizikai szemével lát, az ő dimenziójában nem látja ezt, abban romok vannak. Mégpedig azért, mert abban a téridőben ezt a történelmet teremtették meg azok,



akik szánt szándékkal bezárták a téridőt. Van, aki számára léteznek magasabb síkok is, ők igen, látnák ezt. De kevesen szánják rá magukat olyan életre, ami során idevezethetne az útjuk. - És Theo? Nantu? Meg a többiek? - Nantu, Yuma és Vince atya, tudod, őrzők. És meg kellett találniuk többek között téged, ehhez a nagy feladathoz, hogy kinyithassuk ismét a kapukat. Theónak pedig előbb szembe kellett kerülnie ősi önmagával és meg kellett válaszolnia bizonyos kérdéseket. De mindannyian látnák. Feltéve persze, ha össze akarnak



kapcsolódni velem. De most hallgassunk. Kérlek, hangolódj rá a Kristálykorongra. Kapcsold magad össze vele. Éva persze ösztönből azonnal megkérdezte volna, hogy azt hogyan tegye, de már maga előtt is szégyellte volna. Hátha sikerül... Könnyebb volt, mint hitte. A Kristálykorong ugyanis üdvözölte! Évának döbbenetében is volt annyi lélekjelenléte, hogy elnyelte ezer kérdését, de azért csaknem szájtátva Nergalra bámult. Jobb híján, szívében viszonozta a korong üdvözlését. Végül is, már ismerhették egymást, futott át ez az



elképesztő lehetőség rajta. De nem sokáig lamentálhatott, hogy mi is folyik itt, mert egy jól ismert, csak sokkal erőteljesebb bizsergés hullám borította el. A kristály energiája. Rákoncentrált a testére. Meg akarta figyelni, vane valamiféle különleges érzete. Persze, hogy volt! A kristály... engedélyt kért Évától, hogy összekapcsolódhassanak! Majd kilenc világosan körülhatárolható ponton erős örvénylést figyelt meg. A kilenc energiacsokor! A kristály szépen bekapcsolta magát az energiaközpontjaiba. Majd mintha valaki azt mondta volna a fejében,



hogy figyelem, adatcsere!
Ez nem lehet igaz! - kiáltott fel majdnem. Kitapinthatónak találta az egész folyamatot. Szinte látta, ahogy az adatok, információk helyet cserélnek közte és a korong között! Eleinte rettentő gyorsan mértani alakzatok rohantak, majd számok, majd ismeretlen szimbólumok. Bár fogalma sem volt, mennyi ideig tartott az egész, nem tűnt túl hosszúnak. Amikor befejeződött, Éva Nergalra nézett, aki kissé hátrébb állt, hogy ne zavarjon. - Gyorsan mondom, nehogy



megkérdezd! - mosolygott Nergal. A korong Killa aktiválódott kristályához tudott azonnal kapcsolódni. - Mondd Nergal... mindezt csak Killának köszönhetem? Vagy van nekem is némi szerepem az egészben? - Nem csak tebenned van ez a nanokapszula. Hisz Killa átörökítette a lányunknak, ő pedig továbbadta vérvonalán keresztül sokatoknak. De, ahogy Yuma ezt is világosan elmagyarázta neked, a sok lehetséges hordozóból, felébredettből igen kevesen vannak, akikben összeadódik az összes



feltétel: az igazság szomjazása, a bátorság, a lelki tisztaság, az elindulás és legfőképpen az, hogy odaszánja egész életét Istennek. Benned mindez együtt van. Amit kaptál, a képességek tárháza, az sokakban megmarad lehetőségnek, mert sose aktivizálják. Ha kapsz egy kertet, azt felvetheti a gaz, de varázsolhatsz belőle egy valóságos kis édent is. Az, hogy mindez benned aktivizálódott, kizárólag neked köszönhetjük, Éva! Mivel Éva nem szólt, nem kérdezett, csak intenzíven emésztgette az egészet, Nergal folytatta.



- Kell egy kis idő, hogy átíródjanak a korong adatai. Ne légy türelmetlen! Így sokkal gyorsabb hozzáférésed lesz minden tudáshoz, amire csak szükséged lesz. Ám ez a tudás igen különleges módon tárolódik benned: kizárólag a szív tudja aktiválni! Ha nem lendülsz a szíveddel működésbe, mindörökké passzív maradhat, és te nem is fogsz tudni arról, hogy mi lakozik benned! Most pedig, ha kifújtad magad és körülnéztél egy kicsit, akkor mennünk kellene, Éva. Túl tömény volt ez neked így is. - Istenem! Nem lehetne, hogy ne menjek vissza a pokolba? A



fogságba? Nem tud engem senki onnan kiszabadítani? - Dehogynem! Ki is tudnánk szabadítani, és neked is szabadságodban áll nem visszatérni - mondta Nergal minden érzelem nélkül. - De akkor hogyan és mivel segítenél majd az embereken? Éván annyira erőt vett hirtelenjében a csüggedés, a további brutalitástól való rettegés, hogy ezt még Nergal is megérezhette. - Éva! A lelked, látod, szabad! Sőt, ennél még nagyobb szabadságod is van! Fél óra alatt megtanítanom neked legközelebb, hogy tudsz testileg is bárhová eljutni. De jobb



neked, hogy még nem tudsz élni ezzel a képességgel, hidd el. A fizikai szenvedés hatalmas energiákat nyit meg a szellemedben, amire nagyobb szükséged van most, mint a fizikai szabadságra. Túl fogod élni a tortúrát. Ahogy te nevezted az imént, a pokolban ismered meg az emberi mélységet és magasságot. Az élet kiélezett pontjain nyílnak fel a rejtett erők! Legyen elég neked ennyi biztonság, hogy tudod immár, ki fogsz szabadulni. A vörös kavicsos útra az álmodban emlékszel? Vérrel és áldozattal jutsz a kincsedhez... - Még az álmaimat is ismered?



- Már sokszor szóltam hozzád annak idején is. Nergal megfogta Éva vállát. Érintése végtelen nyugalmat sugárzott át. - Vissza kell indulnod. Most nem bírsz többet ebből az erőtérből. Nagyon régi barátok meghittségével köszöntek el egymástól. . A visszafelé utazásból Éva semmit nem érzékelt, de az is lehet, az időben meg sem jelent, egyszer csak ismét a rongypokrócokon feküdt. Szédült. Aztán egy szavakkal alig átadható epe keserű folyam indult fel a gyomrától a torkáig.
A bibliai Jelenések könyve nem pont erről beszél? - jutott eszébe



Amikor Jánosnak az Angyal egy könyvecskét ad, és azt mondja, nyeld le, nem ugyanerről az epe keserű érzésről ír? Amikor feltárulnak Isten rejtett dolgai, azok az emberek számára emészthetetlenek. És a nehezen emészthető dolgokhoz sok epe kell.
18.
Arra eszmélt ismét, hogy Maria szólongatja. - Istenemre, gringa, azt hittem elszálltál - kuncogott - érted, ugye? El. Végleg! Itt feküdtél mereven, mozdulatlanul



már hajnal óta. Most meg, hinnéd-e, már el is mentek a férfiak a táborból. Valami készülődik, ma hajnalban békén hagytak, sok volt a dolguk. Biztos megint szállítás van. - Várj, hadd térjek magamhoz. Éva még nem nyitotta ki a szemét. Már visszatért annyira, hogy tudja, mit látna. Ahhoz pedig kár sietnie. Csukott szemmel akarta még itt tartani az iménti csodát.
- Tudod, mi tenne most boldoggá? Egy gőzölgő csésze tejeskávé. Éva felcihelődött a padlóra dobott pokrócokról, de Maria kellett, hogy segítsen neki, mivel teljesen



elgémberedett minden tagja. - Tudod, Maria - paskolta meg a lány kezét, miután sikerült végre kiegyenesednie - őszintén örülök, hogy találkoztunk. - Majd, mintha valami sugallat futott volna rajta keresztül, komolyan a lány zöld szemébe nézett. - Azt hiszem, nagy célja van annak, hogy nekünk találkoznunk kellett. Maria tekintetéből tudta, hogy mindent tökéletesen ért, bár nem szólt semmit. Éva egy kicsit megigazította a haját és a ruháját, majd odalépett a kis nyíláshoz, hogy kikémleljen, amikor a lány halkan megszólalt.



- Azt hittem, a fehérek nem tudnak repülni. De te tudsz. Éva a kis kolibrit figyelte, amint vizet ivott a vízgyűjtő növény leveléből, ezért először nem kapcsolt, miről beszélhet a lány. - Mit tudok én? - Hát repülni... Anélkül felelt, hogy visszafordult volna. - Szoktam. Te is szoktál? - Már sikerült. Nagyanyám tanított. Ő szokott a Szellemekkel társalogni. Ők tanították meg, mit mivel kell gyógyítani. Azt mondja, elmondhatja ezt neked ember is, de ha nem beszélsz Te magad a



Szellemekkel, a gyógyításod nem ér semmit. Nem a növény gyógyít, hanem a növény Szelleme! Most már megfordult Éva. Megkérdezte Mariát, megengedi-e, hogy leüljön az ágyára. - Ilyet is csak ti tudtok kérdezni! nevetett a lány - Nekem eszembe se jutna. Tudod, nekünk a szívünk mindig tévedhetetlenül megmondja, ki a barát, ki ellenség. Nem kell annyit jártatni a szánkat felesleges udvariaskodással. És, bár ti jártatjátok, sose azt mondjátok, amit igazán szeretnétek. Ha udvariaskodva megkérdeznek, úgysem mondasz nemet, vagy



tévedek? - Nem, nem tévedsz! - nevetett Éva. Kifejezetten üdítő volt a lány bölcsessége és főleg szeretetreméltósága. - És ez egyébként sem az én ágyam, még csak az kéne! - nevetett tovább Maria. - Mondd, Maria, hallottátok-e, mi folyik a világban? - A t i világotokban? - javította ki azonnal Maria. Éva nem válaszolt rögtön. - Ne bántódj meg, de ez a világ, ez a pokol, ahol épp vagyunk... ezt a te véreid teremtették. Nem látok itt egy fehéret sem, aki épp



megerőszakolna téged. - Azt hiszed? Nem mondhatod komolyan! Ezt ti teremtettétek! A pénzetek teremtette mindazt, ami rákos betegségként lassan megöl mindannyiunkat. Nem mi mentünk elfoglalni a földjeiteket, nem mi erőszakoltuk rátok a mi életmódunkat! Ez a néhány nyomorult, aki rabszolgátok lett és a ti pénzetekért kábítószerrel és emberrel kereskedik, az annak a világnak a gyümölcse, amit ti zúdítottatok ránk! A lány egy másodperc alatt változott meg, tekintete szinte villámokat szórt. Ősi fájdalom



hangjait engedte szabadjára. - Maria, Maria, bocsáss meg! Teljesen igazad van! Nagyon rosszul fogalmaztam. Hisz én épp a m i világunk borzalmai ellen küzdök, épp azért raboltak el, mert ugyanazt vallom, mint te, csak egy kicsit jobban járattam a számat... - Tudom, ki vagy! - bámult nagy kerek szemekkel a lány Évára Miért nem ismertelek föl rögtön? Te vagy a Perui Papnő! Láttalak kétszer is egy műsorban még Iquitosban, nem sokkal mielőtt idehurcoltak. A lány térdre borult Éva előtt. - Mit csinálsz? - kiáltott rá Éva.



- Amit azonnal kellett volna! Ami Szellemeink szóltak a Te szádból, amikor hallgattunk téged! Te vagy a megígért Asszony! Istenem! A Napba öltözött Asszony! Maria, mintha megbolondult volna, azt se tudta, hogy gyors egymásutánban kereszteket vessen magára vagy nagyanyja tanításai szerint eksztatikus énekkel adjon hálát a Nagy Szellemnek. Éva csaknem elnevette magát. - Állj föl, te lány! De Maria hajthatatlan volt. - Nem állok föl! Térdre kell borulnom előtted!



Éva nem látta értelmét most a vitának, hagyta, maradjon térden, ha úgy jobban érzi magát. Ezt majd csak tisztázzák később, de most tovább akarta faggatni a lányt, mit és hogyan is tud az ő népe róla, és arról, mi folyik a világukban. De ekkor néhány dzsip érkezett vad dudálással, amit hangos kiáltozás követett. Megdermedve, még a levegőt is visszatartva figyelt a két nő a kinti zajokra. Többen futva közeledtek, majd egy rántással feltépték a kaliba ajtaját. A két nőt még az iménti helyzetben találták, ahogy Maria Éva előtt a földön térdepel.



19.
Minden túl gyorsan történt ahhoz, hogy idejük lett volna tépelődni, mit jelent mindez és mi várhat vajon rájuk. De az, ami történt, fel sem merült bennük. A két előző napi bunkó kissé zihálva állt néhány másodpercig az ajtóban. Éva a szeme sarkából látta Maria riadt tekintetét. De őt ugyanaz, a már ismerős, váratlan nyugalom szállta meg, ami mindig a közvetlenül Isten által irányított helyzetekben jelentkezett. Tévedhetetlenül tudta, hogy semmi



bajuk nem lesz. Sőt! Megsimogatta a lány haját, és nyugodtan nézte a két hívatlan betolakodót. - Señora! - szólalt meg egyikük végre Évához fordulva. - Ön szabad! Menjen, kérem! Éva nem mozdult. - Érti, amit mondok? - folytatta a férfi, hisz eszébe juthatott, Éva eddig egy mukkot sem beszélt velük spanyolul. - Igen, értem - felelte nyugodtan Éva - Megtudhatom, mi ez az egész? - Ön szabad. És azt kérjük, most azonnal távozzon innen! - Mégis, hová? Hogyan? És miért?



Megmagyaráznák, kérem? Az eddig szótlan férfi idegesen felhorkant. - Nem elég magának, hogy elmehet? - Nem, nem elég! - hangzott Éva határozott hangja. Ez szemmel láthatóan, mint már máskor is, hatott. - Tudni akarom, miért voltam itt, kik maguk és miért mehetek el hirtelen. És tudni akarom, hogyan mehetek! A két férfi tanácstalanul nézett egymásra. Majd az, amelyik elsőként beszélt, ismét megszólalt. - Nézze, mi most tudtuk meg, ki maga. Nekünk egy szót sem szóltak eddig. Több hete már ki se dugtuk a lábunkat ebből a pokolból.



Éva alig állta meg, hogy ki ne mondja, mennyire örül, hogy egyformán látják ezt a helyet itt. - Szóval - folytatta a férfi - mi itten csak vigyáztunk magára. Mi semmit nem tudtunk arról, ki maga és minek hozták ide. A Főnök azt mondta, vigyázzunk a fehér szukára, ennyi parancsot kaptunk. Aztán tegnap halljuk és látjuk a tévében, hogy elrabolták a Perui Papnőt, és hogy az maga! - És mit érdekli ez magukat? Ha csak egy fehér szuka lennék, akkor rendben lenne? És ez a lány? Amit vele művelnek, az rendben van? - Papokkal, papnőkkel tisztesen kell



bánni. Ezt tanultuk az anyánktól. Ezt tanította a sámánunk. - És azt, hogy nőket alázzanak és becstelenítsenek meg? Azt lehet? - Az más! Azok csak olyan emberek, mint mi! Ennek itt mutatott Mariára - az öccse átverte a Főnököt. Ezért bűnhődik. - Miért nem az öccse bűnhődik, mondja? Ez a lány mit vétett magának? - Nekem semmit. Éva nem akart vitába bonyolódni ezekkel az emberekkel, de valami még nem engedte, hogy berekessze ezt a beszélgetést. Mintha valahonnan, nagyon-nagyon



messziről Nergal súgta volna a fülébe: ezért vagy itt! Beszélj neki! Beszélj! - Mondja, ha meghal, vajon a Nagy Szellem kitől fogja számon kérni a maga cselekedeteit? A Főnöktől? Vagy inkább magától? A férfi szemmel láthatóan összezavarodott, semmit nem felelt. Évában viszont mintha valamiféle új erő költözött volna, amivel értette és látta ezeknek az embereknek a hitvilágát, tudta, milyen szavakat kell mondani, hogy megértsék.
- Ahogy mondta - folytatta - papnő



vagyok. így meg tudom mondani maga helyett is, kitől fogja számon kérni a Nagy Szellem a halála napján. Magától! Mindenért, amit maga tesz, maga fog fizetni! Ott nem lesznek bűnbakok. Ott nem lesz senki, aki a maga bűnéért ártatlanul fog megfizetni. Mindenért, amit ez ellen a lány ellen elkövetett, megfizet! A két férfi alig mert Évára nézni. Az, akihez beszélt, a sapkáját gyűrögette zavarában. - Mondja, ölt már embert? kérdezte tőle Éva. - Nem! - vágta rá amaz, és Éva hitt neki. Egy riadt gyermek nézett rá.



- Hány éves? - Harminchárom. - Hm. Többnek látszik. Ha szépen megtisztálkodna, garantálom, egy szép és kedves barátnője lehetne... aki szeretné magát. Becézné. Nem kellene megrugdosnia ahhoz, hogy maga mellé feküdjön. - Tudom. Egyszer már volt ilyen... de elvették tőlem. Gyönyörű volt, és erőszakkal elvitték Iquitosba, kurvának. Abba majdnem belehalt a szívem. Azóta nem tudok nőt megsimogatni. Forr a vérem! - És, ettől meggyógyult a szíve? - Nem! Nem gyógyult meg! Fáj és ég, hát nem látja? - nézett Éva



szemébe. - De látom. Azért kérdeztem. De van rá gyógyszerem.. A férfi várakozón figyelte Évát. Éva megfogta Maria karját, és szólt neki, hogy álljon fel. A lány szó nélkül engedelmeskedett. - Kérjen bocsánatot ettől a lánytól! Síri csönd támadt. Az egyre sűrűsödő csendben a férfi erős zihálását lehetett csak hallani. Bárki megláthatta a benne tomboló harcot. Majd ránézett Mariára. Csak nézte a lány megszeppent szemét... tekintete rátévedt a jobb szeme alatt éktelenkedő foltra... pár napja ütötte meg csúnyán a lányt, mert az



sikítozott, amikor egy részeg barmot lökött rá, hogy szórakozzon egy kicsit. Mindketten látták, hogy a férfi remeg. Először csak a szája széle rángatózott, aztán már a válla is rázkódni kezdett. Majd anélkül, hogy egy hang elhagyta volna a száját, sarkon fordult és kirohant a kalibából. A társa követte. Maria dermedten állt. - Mi lesz most velem? Éva átölelte. - Mi lenne, kiscsillagom. Bocsánatot fog kérni. Aztán elmegyünk békében.
20.



Még mielőtt a Nap delelőre járt volna, a tábor indulásra készen állt. Koszos, meggyötört emberek gyülekeztek a központi barakk előtt, ahova első este megérkeztek. Egy férfi állt a tornácon, a Főnök helyén. Éva nem ismerte fel azonnal a jóképű, borotvált és tiszta ruhába öltözött férfiban az iménti koszos és összezavarodott fiatal fiút.
Jaime{21} határozott hangon adta ki gyors utasításait. - Igyekezzenek, emberek! Mindannyiunknak el kell tűnnünk, jó messzire, mielőtt a Főnök ideér. Halál fiai leszünk különben mind!



Gyerünk, mozgás! Mikor megszámláltak mindenkit, Jaime és a társai odamentek Évához. - Mi is elmegyünk, mert kivégezne minket is. Jobb lesz így, mindenkinek! Gyere ide, Lucius! szólított oda hozzájuk egy öregembert - Elviszed a senorát és a többieket biztonságban. A vizet és élelmet majd útközben megszerzitek. Lucius könnyes szemmel nézett szabadítójára. - Áldjon meg az Isten, fiam! - Ne nekem köszönje, öreg, hanem ennek az Asszonynak! - A saját



szíve cselekedett, Jaime - fordult Éva a férfihoz. - Áldja meg valóban az Isten! Nézze - nyúlt Éva a csuklóján lévő vékony aranylánchoz, hogy kikapcsolja Viselje ezt a kedvemért. Ha gyengülne az ereje, csak emlékezzen arra, olyan szíve van, olyan tiszta és fényes, mint ez az arany! A fiatal férfi habozott kivenni Éva kezéből a feléje nyújtott láncot.
- Fogadja el, kérem - noszogatta Éva - és ha majd maga is találkozik valakivel, aki úgy segít magán, megtisztult szívvel, ahogy most



segít nekünk, adjon neki egy kis aranyláncot vagy aranyzsinórt, hogy egyre többen emlékezhessünk, milyen is igazából az emberi szív, ha akar! Jaime erre elvette Éva kezéből az aranykarkötőt és megkérte, hogy kapcsolja a csuklójára. Életében először nem szégyellte könnyeit az emberek előtt. - Nem azért sírok örömömben, mert aranyat kaptam - emelte a magasba karját, hogy mindenki jól lássa Most először boldog a szívem! Életemben először éreztem meg, hogy jó vagyok! Életemben először éreztem meg az igazi erőmet,



amihez nem kell fegyver. Legyőztem a legnagyobb ellenségemet! A bennem élő démont, a rettegést, a gyűlöletet, a fájdalmat! Hála legyen a Teremtőnek! Hála neked, Perui Papnő! Azt kívánom, minél többen éljétek át ezt a boldogságot! Menjetek, és segítsétek egymást, ahogy én most segítelek benneteket. Volt, aki szájtátva csak bámult, talán fel sem fogták, mi történt és mi történik, de a boldogság átragadt rájuk is, és éljenezték az Istent, a Nagy Szellemet, aki hazavezeti őket, meghallgatva megannyi éjjeli keserves imájukat. Jaime ekkor odalépett Mariához.



- Bocsáss meg nekem, ha ez egyáltalán lehetséges! A lány megdermedt először, majd egész mellkasa megrándult az óriási lélegzettől, ami beléömlött akaratlanul. Nem tudott szólni, de néma bólintása is elég volt a férfinak. Jaime nem kisebb sóhajjal, halványan és szégyellősen elmosolyodott, majd egy alig hallható köszönömöt préselt ki magából. Még egyszer felénk biccentett, aztán sarkon fordult és a barakkja felé indult. Elindultunk mi is a többi volt fogollyal, hogy Isten újabb segítségével átverekedjük magunkat



Amazónia őserdején, ki-ki a maga szabadsága felé. Jaimétől kis csapatunk bozótvágó késeket, köteleket, gyufát kapott, így biztonsággal vághattunk neki az útnak. Kilencen voltunk, rajtunk kívül még egy asszony. Az öregek közül többen úgy-ahogy még ismerték is a környéket, de mindenképpen otthon voltak az esőerdőben. Az öreg Lucius, iménti hivatalos felhatalmazása alapján, lelkesen vezette kis csapatunkat. Még indulás előtt szólt, szedjünk össze annyi rongyot, amennyit csak elbírunk. Minden élelemnél



fontosabb lesz az út során a lábunkra. Az esőerdő megtermi bőven a táplálékot, de főleg az én gr inga lábam nem bírja majd a terepet. Mezítláb nemcsak igen kellemetlen napokig az esőerdőben, de komoly fertőzések oka lehet, nem beszélve a sérülésekről, marásokról, csípésekről. Egy nagyobb pokrócba gyömöszöltek számomra több kiló ócska rongyot és bennszülött módra felkötötték a hátamra. A derekamra szintén kötöttek egy vastag övet, amire a személyes apróságaimat erősíthettem. Ki tudja honnan, de valószínűleg Jaime közbenjárására,



előkerült több zacskó kokalevél, ebből Lucius mindenkinek adott két marokkal. - Ne fogyjon ebből napi húsz levélnél több! Mire kifogyunk a kokából, kint kell lennünk az esőerdőből!
21.
Mikor a kis csapat kifordult a tábor kapuján, Maria olyan felszabadult lett, hogy nem bírt magával. Csicsergett, kacagott, mindenkivel kedveskedett. Engem majd megfojtott a szeretetével, olykor szó szerint is, amikor egy



egy örömhullámban a nyakamba csimpaszkodott és össze-vissza csókolt. Az első fél nap észrevétlenül elröppent. Mindannyian saját boldog reményeinkbe merültünk, telve voltunk erővel, lelkesedéssel. Engem teljesen elbűvölt az esőerdő világa! A szűrt nappali fény még meseszerűbbé varázsolta a számomra egyébként is hihetetlen tündérvilágot. Mintha összezsugorodtam volna az óriási fák és liánok tövében. Ezek az emberek egy zokszó nélkül, órákig képesek menni az éhség és szomjúság igénye nélkül. Persze,



rágtuk a kokát, de én bizony olykor-olykor szívesen megpihentem volna. A növények kipárolgása fullasztó, sokszor büdös, rothadó szagot nyomott le a torkunkon. De eszembe se jutott, hogy emiatt zúgolódjak magamban! Ide-oda csapódtam, kérdezősködtem egy-egy öregtől, de bizony nem igen értettünk szót egymással. Voltak, akik egyáltalán nem beszéltek spanyolul, de ha igen, akkor is olyan kiejtéssel, amit képtelen voltam megérteni. Mariát kértem meg, segítsen. Nagyon érdekelt, mit mesélnek



egy-egy növényről és állatról, de általában is mindent meg akartam tudni róluk, az életükről, a hitükről. Legszívesebben jegyzeteltem volna, ha lett volna mivel. Eszközök híján élesítettem az elmémet, el akartam raktározni mindent! Egy idő után fárasztó lehettem, mert azt kérték, tartsam meg az esti pihenéshez az összes kérdésem, és akkor majd mesélnek. Útközben figyelniük kell minden kis rezdülésre, nehogy bajunk essen és az utat is biztonsággal megtaláljuk. Annyit azért már megtudtam, az egész vidék térképe a fejükben van. Menetelésünk



során a növények növéséből meg tudták mondani az égtájakat, valahogy úgy, mint ahogy mi tudjuk, hogy a mohás oldal az északit jelöli. Nagyon kellett fülelniük, mert a hangokból, a víz csobogásából messziről is „megérezték" a víz irányát. És nekünk mielőbb egy folyóhoz kellett jutnunk, hogy a meder mentén kijussunk az Amazonashoz. Túlélésünk egyetlen feltétele volt ez. Az első este, bár hulla fáradtan rogytam le a készülő tűz mellé, telve voltam izgalommal. Többen sok mindent összegyűjtöttek a



menetelésünk alatt. Csodálkozva néztem, miket össze nem szedtek és csak egy kis idő után döbbentem rá nem kis riadalommal, hogy ezekből nekem ennem is kell majd! Kis zsákokból furcsa férgek gyűrűztek elő, amiket az öregek pillanatok alatt egy-egy levélbe tekertek és valamelyik, már forró köre dobtak. Elképzeltem, hogy sülnek meg élve ezek a férgek és már ekkor a teljes rosszullét kerülgetett. Ám közel öt napja semmi egyebet nem fogyasztottunk Mariával, mint a kalibánk előtt bőven termő camucamu-t, Choncho, okos kis majombarátom kedvenc eledelét.



Bár megtudtam, hogy ez egy valóságos energiabomba, mégiscsak vágytam volna már valami szilárd táplálékra. Na de nem féregre! Ezen az első estén még könnyen becsaphattam társaimat, mert az én sült férges levelemet egy óvatlan pillanatban, amikor a többiek az evéstől fellelkesülve hatalmasakat nevettek és hangosan beszélgettek, Mariának passzoltam át. Felhúzta a szemöldökét és vissza akarta utasítani, de én a szokásos határozott bólintásommal mégis rábírtam, fogadja el és egye meg.



Annyit már tudtam ugyanis, hogy ha az ételt valamelyikük otthonában utasítanám el, azt halálos sértésnek vennék és akár beláthatatlan következmények elé is nézhetnék. Az esőerdőnek mások a játékszabályai, és én ezt lassan tökéletesen megtanultam. Ha a fáradtságtól duplán fázik az ember, akkor mi majd megfagytunk a halálos kimerültségtől. Én ráadásul nem tömtem meg a hasam, csak egy újabb marék camu-camut faltam be, amivel Maria ajándékozott meg. Akkor szedte, amikor a többiek a tűzrakással bíbelődtek, én



megfeszültén figyeltem az ismeretlen mozdulatokat. így, bár nem korgott a gyomrom és nem is szédelegtem az éhségtől, a normális emésztéssel járó energiatermelés jótékony belső melegségéből nem részesültem. Bár lobogott a tűz, alig voltam képes felmelegedni. Vacogtam a külső-belső hidegségtől. Maria szorosan mellém bújt és a kezével erősen dörzsölt, de úgy éreztem, ez alig több mint elsősegély. Csak akkor kaptam észbe, hogy van kokám, amikor a férfiak előszedték és rágni kezdték. Nosza, én is



bekaptam pár kisebb levelet. Hihetetlen, de ismét igaz, fél óra múlva se éhes, se szomjas nem voltam, ráadásul az időnként jelentkező hascsikarásom is azonnal enyhülni kezdett. Most ismertem meg igazán, milyen is a koromfekete! Az esőerdőbe a legkisebb fénysugár legparányibb nyalábja sem hatolt be! Nappal is legjobb esetben vaksi szürkeség uralkodik, de ahogy lemegy a Nap, eltűnik a tér és idő. A tűz körül úgy éreztük, hogy a talpalatnyi szilárdföldön kívül, amin feküdtünk, nincs más, és karnyújtásnyira a légüres semmi



lebeg körülöttünk. Még szerencse, hogy a testnek ilyenkor esze ágába se jut kiengedni bármit is magából, mert fogalmam sincs, hogy lettem volna képes elhagyni a tűz gyér fényével bevilágított kis biztonsági zónát. Én akartam kifaggatni őket, e helyett ezek a nappal oly bezárkózott, szótlan emberek szinte szétszedtek kíváncsiságukkal. Legtöbbjük itt szó szerint a semmiből él, vagy legalábbis számunkra semmiből, így felfoghatatlanul gazdagnak képzelnek minden európait. Ismerjük el, hozzájuk képest még a



legszerényebben élő honfitársunk is valóban az lenne! Négy férfi három különböző amazóniai törzsből került ide, de zavaros elbeszélésükből sajnos még Maria sem tudta pontosan kibogozni az okát. Ezek közül kettő még Iquitosban sem járt soha, spanyolul se igen beszéltek, a civilizációt hírből sem ismerik. Ők igazából semmit nem tudtak kezdeni se velem, se azzal, amit meséltem Európáról, Magyarországról, magamról. Ezeken a férfiakon soha ruha nem volt, most is csak kis bőrszíj fedte alsótestüket, melyen az életükhöz szükséges összes kincsük fel volt



aggatva. Nekem nagyjából annyira érthetetlen volt az ő világuk, mint nekik az enyém. Mennyit hallottam és töprengtem a teljes nincstelenségről, de soha életemben egyetlen embert nem láttam még, aki szó szerint így élt volna. Mivel ők más életformát nem ismertek, különösebben az övékről se tudtak mit mesélni, fogalmuk sem volt, mi lehet az benne, ami számunkra megdöbbentő. így leginkább a többiek, és főleg Maria mesélt erről a világról, ami oly távol állt az általam ismerttől, hogy akár



egy másik bolygón is lehetett volna. Mióta eszüket tudják, népük ugyanazon a földterületen él, változatlan módon. Nincs semmiféle viszonyuk se föld- se egyéb magántulajdonhoz. Nem értik akkor se, ha elmagyarázzuk nekik Legfontosabb közösségi szabályaik elsősorban a csoport fizikai létfenntartását célozzák. így, ha a férfiak és nők aránya azonos, általában monogámiában élnek, ám ha nagyobb gyerekszaporulat kell, teljesen magától értetődő, sőt csaknem kötelező a többnejűség. A napi munkamegosztás férfiak és nők



között törzsenként változó, ami azonban azonnal kiviláglott, a nőkre errefelé is aránytalanul több teher hárul. Náluk is részt kell vennie a nőnek a közösségi munkákban és ezen felül csak rájuk hárul a gyerekekkel való törődés. Ennek oka csak az lehet, hogy az emberi genetikába így van kódolva. A nő többet képes elviselni. A két, civilizációtól teljesen elszigetelten élő férfi törzse az ország hivatalos népesség nyilvántartásában sem szerepelt. Az itteniek közül is csak kevesen hallottak róluk, kapcsolatot



senkivel nem tartottak. Ilyen durva módon ismerkedhettek meg a „nagyvilággal", amikor egy üldözött kábítószer-kereskedő, aki eltévedt az Amazonas mentén, beléjük botlott. A fegyveres bandita erőszakkal kényszerítette, hogy vezessék ki az útvesztőből, de ígérete ellenére természetesen nem engedte szabadon őket. Egyikük azóta is teljes szótlanságban, még mindig riadt vadként kucorgott és kizárólag a másik három társától volt hajlandó bármit is elfogadni. Hallgattam ezeket a történeteket, és hozzá sem tudtam szólni. Ésszel nem tudjuk felfogni, talán csak



szívvel átélni... Legjobb esetben. Miközülünk talán még a legtisztább ember sem képes annyira naiv, gyermeki lélekkel létezni, mint közülük bármelyik. Ez nem jóság, mert a mi jóságunk tudatos. Jó csak az tud lenni, aki ismeri a rosszat. Ezeknek az embereknek egyszerűen nem létezik az a világkép, az a világérzés, ami nekünk az egyetlen valóság. A különbség egyáltalán nem morális. Igazából, mint most én, talán már nem is vagyunk képesek szavakba önteni. A szavak a mentális világ leírására alkalmasak, itt azonban egy másik



dimenzió rendjét és életérzését kellene lefordítanom. Ezek közül a népek közül a legtöbb azonban nem élt annyira eldugott helyen, hogy a fehér civilizáció poklát elkerülhette volna. Tudjuk, hogy Amazónia egyes részei a világ legsötétebb ügyleteit rejtik el képmutató szemeink elől. Mondhatnánk azt is, a pénz világának, a mi nagyra becsült jóléti társadalmunknak itt van a hulladéklerakója. Régóta tudjuk, finnyás fajtánk nem szereti szagolni saját bűzét, ezért évszázadok óta minél távolabbra tünteti. A szigorú hierarchiában



működő szervezett bűnözői kör legalja a nagyvárosokba került néhai helybéliekből vagy ezek városi leszármazottaiból kerül vissza. Ide kevés, ha valaki kemény legény. Itt az marad életben, akinek a vérében van az Amazonas, és jártas az őserdő világában. Legfelső szintjük, a világ „elitje" pedig a kormányzati paloták és felhőkarcolók panorámás ablakai mögül felügyelik e brutális pénzgyártásból származó profitjukat. Ebbe a vadpénzcsinálásba éppúgy beletartozik az esőerdő kiirtása, az olajmezők kiszipolyozása, mint a



legsötétebb kábítószer- ember és szervkereskedelem. Akik gyilkos halálzónává tették a Föld ökológiai központját, Amazóniát, azoknak fűződik legkevésbé érdeke ahhoz, hogy ez megváltozzon, pedig épp ők tudnának a legtöbbet tenni érte! Az áldozatok, mint ez a ruhátlan, csendes férfi, nem léteznek a világ számára. Az amazonasi maffia rendszeresen túszokat szed közülük valamilyen vélt vagy valós tartozás fejében. Bármit felrónak ezeknek a szerencsétleneknek a számlájára, leginkább azt, hogy nem látják el őket kérés nélkül is



élelemmel. Egyfajta hűbériségi láncolatot akarnak kiépíteni, ám ezek a szabad lelkű emberek teljesen alkalmatlanok mindennek még csak a felfogására is. Éppen ezért folyamatosan kihívják maguk ellen az itteni sötét világ rabszolgáinak haragját. Ok a saját földjeiken a legközvetlenebb áldozatai annak az alvilági fertőnek, ami a mi nagyvárosaink utcáin, lebujaiban egészen másképpen szedi áldozatait. Legtöbbjük aztán soha nem kerül ki a karmaik közül élve, ez a mostani szabadulásuk felért egy isteni csodával.



Itt, a tűz mellett, a vaksötét esőerdő mélyén éltem át először azt, amit később is még jó párszor: be akartam festeni az arcom, hogy ne lássanak fehérnek ezek az emberek. Mivel ezt nem tehettem, meg kellett mutatnom a szívem, hogy lássák, az ugyanúgy, ugyanazokért dobog, mint az övék. Már akkor este, a tűz fényében olyan fehér ember akartam lenni, aki talán eltüntetheti a fajtám okozta szennyet az emlékezetükből.
22.
Éva csak abból sejtette, hogy aludt,



mert felébredt. Egyébként ugyanolyan fáradt, vagy ha lehet, még elgyötörtebb volt, mint amikor ledőlt este a tűz mellé. Nem volt világos, de már reggel lehet, mivel az esti sötét űr néhány méteres homállyá tágult. A tűzön kis fémedénykében már forrt a víz. Hármukon kívül csak két férfi kucorgott ott, a többiek valahová eltűntek.
Évának nem volt kedve beszélgetni, ezért csendben feküdt tovább. Ahogy kezdte megszokni a reggeli zajokat, tisztán kivette a többiek beszédét, bár igen távolról. Az



esőerdőben nem a mi világunk fizikája érvényes, így talán még a hang is másként terjed. Kisvártatva vissza is tértek a gyűjtögetők. Hoztak egy nagyobb kígyót és ismét rovarok tömkelegét. Azonnal felkavarodott a gyomra. A mellettük heverő két férfi is feltápászkodott, hogy segítsen a reggeli előkészítésében. - Maria - szólongatta halkan Éva a lányt. Maria megfordult és Évára mosolygott. - Jó reggelt, Éva! Hogy vagy? - Jó reggelt! Még élek. Mondd, itt kígyókon és férgeken kívül mást nem esznek?



- Dehogynem! - kuncogott a lány Majmot. Éva ernyedten hanyatlott vissza a tűz mellé. Itt fényen se lehetne élni, mert még az sincs! Most kell elengednie minden berögzültséget! Lehetnének még mindig a kalibában, kilátástalanul, foglyokként. E helyett Jaime megtért, csodák sorozata történt, ő nem undorodhat semmiféle kígyóktól meg békáktól, amikkel ezek a vadidegen bennszülöttek életben akarják tartani! Bár, egy kis ehető gyökérnek mégis jobban örülne. Bevillant egy rész a Bibliából, amikor Péter apostolt tanítja Isten.



Péterhez, aki mereven tartózkodott a „tisztátalan" ételektől, látomásban egy abrosz száll alá az égből, telve undokságokkal, szó szerint kígyóval, békával, férgekkel. Azt az utasítás kapta: fogd és edd! Amit Isten megáld és megtisztít, te ne mondd tisztátalannak." Ha Péter torkán is lement, az övén is le fog! Amikor az egyik ruhátlan férfi felé nyújtott egy darab kígyóhúst, Éva őszinte hálával vette el a kezéből. Ez a senki, ez a nincstelen, ez a világ által megvetett ember őt, az idegen nőt védi és táplálja itt az őserdőben. Ha finnyás ellenérzését sem képes leküzdeni, akkor mégis,



mit?
Három nap és három éjjel mentünk szabadulásunk felé az esőerdőben. Itt a rendőrség vagy katonaság sem keres senkit három napon túl. Az esőerdő lakóin kívül nincs ember, akinek fél százaléknál nagyobb lehetne a túlélési esélye. A rongyok valóban az életemet mentették meg, az öreg Lucius nem túlzott. A harmadik nap reggelén az utolsó száraz és még úgy, ahogy ép rongydarabot tekertem a lábamra. Lucius is, de a többiek is sokat tanítottak. Nem mindegyikük beszélt spanyolul, és aki igen, az is



olyan kiejtéssel és olyan hibásan, hogy egy mukkot sem értettem, teljesen Maria segítségére szorultam. A harmadik napon már felismertem néhány ehető bogyós növényt, azt mondták, már ügyesen tudok vastag növényszárakat felhasítani, hogy friss vízhez jussunk és utolsó vacsoránkhoz. Mariával együtt tisztítottunk meg egy hatalmas macskakarom gyökeret. Gyakorlatilag a mai tudomány két legfontosabb természetes gyógyszere, a camucamu és a macskakarom lett legfontosabb táplálékunk. Amiért mi csak kinyújtjuk a kezünket, a



gyógyszeripar egész hadsereget küld. Mára ez lett a beteg társadalmak legfontosabb kincse, ezért irtják az őserdőket. Amit Földanya itt ingyen megterem, abból keletkezik a kiváltságosok legnagyobb profitja. íme, az ember! Lehetne akár normális is az emberi élet, élhetnénk ugyanúgy boldogan, hosszú éveket, mint az itteniek. De nem! Mi halálra hajtjuk magunkat a mesterséges kényelemért, hogy aztán elhízva és lebetegedve kiszipolyozhassuk az Amazonas természetes gyógyszerét is. Milyen nevetségesek és szánalmasak vagyunk mi a



túlfinomított civilizációnkkal! Lenézzük az itteni életformát, letaroljuk és szétraboljuk a kincseit, aztán nagy betegségünkben mégis idekényszerülünk! Három napja egyfolytában nedves rajtunk minden. Most már értem, miért felesleges itt ruhába bújni! Szép lassan még mi nők is levetjük, amit csak tudunk, és épp csak meztelenségünket fedjük el. Ez persze egyedül csak nekem idegen, Maria is így nőtt fel. Itt nincs nagy különbség nappal és éjjel között, mert sose jut be ide a nap sugara, hogy felmelegedjék a hőmérséklet.



A hatalmas esőerdei fák alatt egy másik világ él, a liánok és óriás gyökerek világa, ahol alig szűnik a harmat és az eső permetezése. A vitaminbombák miatt éhen nem hal ugyan a test, a máshoz szokott idegrendszer azonban hamar összeomolhat.
A három nő nehezen viselte az esőerdei vándorlást, bár leginkább lelkileg és nem fizikailag. Még a közeli törzsből való asszonyon is egyre nagyobb izgalom lett úrrá, amint érezte, hogy egyre közelebb kerülünk az Amazonas folyóhoz, ami egyet jelentett megmenekülésünkkel.



Családot hagyott hátra, és a megszokott, biztonságot jelentő hétköznapok ezek szerint nekik ugyanolyan létfontosságúak, mint nekünk. Hiába az erőlködés, hogy nálunk a másságot, az eltérést akarják hangsúlyozni, a helyzet az, az ember mindenütt ugyanolyan ember. A másságot csak az hangsúlyozza, aki viszályt akar szítani az emberek között. Az ember alapvetően egyforma, mert ember. Mindenki anyától születik, és véget ér egyszer az élete. E két végpont között ugyanolyan fájdalmat érez, és ugyanúgy ver a szíve a boldogságtól. Minden, ami e felett



van, lényegtelen. Maria világlátott nőnek számított közöttük. Ő volt az egyetlen, aki Éván kívül lázas terveket szőtt, hogy mihez is kellene kezdeni, ha visszatérnek a civilizációba. Folyvást Évát kérdezgette, ő merre indul. - Én, Maria, legszívesebben veletek maradnék valahol errefelé. Meglátogatnám nagyanyádat és ellesném a tudását. - Hogy mondhatsz ilyet éppen te? Milliók várnak rád! -A milliók sok olyan emberből áll, mint Jaime, például. Ha nem keveredek ide, ez a csoda



vele nem történik meg. Amiről az enyéimnek beszélek, az épp itt van! Nálatok, Maria! Itt senki szíve nem fog megégni! Itt senki nem kér időpontot a mesterséges kristályhangolásra! Itt egy embernek nem jutna eszébe hatalmas pénzekért implantátumot ültetni magába! Ti élitek az életet, mi meg csinálgatunk ezt meg azt helyette. Tudod mit? Minden úgy van jól, ahogy van! A világnak legalább egy része megmenekül. Ti nem vagytok veszélyben. - De épp ezt kellene megmutatnod a te világodnak! - És szerinted, mi történne akkor?



Két világ él párhuzamosan a Földön, és ez így van jól. Maradjon meg az, amelyik az élet útját választja már sok ezer év óta. Megvolt nekünk is minden lehetőségünk. Én annyira be voltam zárva a fehér világba, a manipulált és mesterséges létformába, hogy azt hittem, elpusztul minden és mindenki. De most megnyugodtam! A Föld gondoskodik saját túléléséről. Van élet a Szervezet és a Világkormány működési területén kívül is! Maria sokáig nem szólt semmit. Nem volt biztos abban, hogy sikerült Évát megértenie.



- Népemnek, és jól tudom, minden itt élő embernek az lesz a leghőbb vágya, hogy a megígért Asszony, Te, a Perui Papnő, itt maradj. Köztünk! Téged vártunk annyi év óta. Rólad mesélt annyi ősünk éneke! De... - és itt megakadt a lány. - De? - De ha itt maradsz, akkor hogy segítesz a tieidnek? - Még nem tudom. De megérkezik a megoldás. Ne aggódj ezen, Maria! Minket támogat az egész Univerzum! Hatalmas Istenünk, Adda és Bau együtt, minket segít. Megleljük a helyes utat. - Ahogy mi is megleltük innen!



Nézd! - mutatott a sötétedő szürkeségben szellemként imbolygó alakok felé. - Azt hiszem, ünnephez készülődnek a férfiak. Hálaadás lesz! Megmenekültünk! Hogy ezt miből következtette ki Maria, Éva meg nem tudta volna mondani. Csak azokból a gallyakból, amiket idecipeltek. - Ez az ayahuasca - magyarázta halkan Maria, miközben a hozzáértő férfikezek pillanatok alatt leszedték a felhasználható növényrészeket. Eközben az asszony már fel is tett egy kannában egy kis vizet forralni a főzethez. - Kóstoltad már a lélekbort?



folytatta Maria. - Nem, soha. De hallottam róla. Mit jelent a neve, mondd? - Aya, az a lélek, huasca, az erős kar, inda, lián, tartó. Lélektartó. Mi lélekbornak mondjuk. - Vaskar - nevetett Éva - látod, én is egy ősi nyelvet beszélek ám! A mi nyelvünkön vaskar szinte ugyanazt jelenti, mint nektek a
huasca{22}. - Érdekes, tényleg. Pedig mi úgy látjuk, ti ott Európában mind egyformák vagytok. - Mi is kábé így látunk benneteket, ne izgulj! - nevetett Eva. - De te élhetnél bármelyik európai



országban. Egyformán néztek ki. - Ez igaz, nagyjából - hagyta helyben Éva - De az ördög a részletekben lakozik! Ismered ezt a mondást? - Értem, mit jelent. - Szóval, nagyon eltérő múltat takar ám a felszíni egyformaságunk. Mi, magyarok pedig különösen kilógunk a sorból. A legrégebbi európai leleteken olyan írást találtak, amivel még a legújabb korban is írtunk. Tehát ott éltek őseink, ahol ma, sok ezer évvel ezelőtt, amikor a többi nép még kóborolt. Aztán mi is szétszéledtünk, és amikor visszajöttünk, már szinte idegen



betolakodóknak tekintettek minket. De tudod-e, hogy az itteni legtitkosabb földalatti labirintusban épp egy magyar férfi talált olyan ősi tárgyakat, amiken szintén olyan írás van, amivel európai őseink is írtak? Talán ezért hasonlít, látod, a vaskar és a huasca. - Szeretném, ha közös vérünk lenne! - bújt Évához kislánykodva Maria. Szeretnék a lányod lenni. Van gyereked, Perui Papnő?
- Ne szólíts engem így, Maria! Barátok vagyunk! - Épp azért szólítlak így! Végtére is az vagy!



A ti világotok mennyire egyértelmű! - írta későbbi visszaemlékezési közé Éva - és én micsoda álszent vagyok! Még mindig! Még mindig nem bírom elfogadni, hogy az vagyok, aki vagyok!
Közben beledobták a vízbe a növény megfelelő részeit. Lucius volt a felvigyázó, ő irányította a többieket. Odafordult Évához. - Ismeri ezt a szent növényt? - Igen, hallottam róla. De nem használtam még. És nem is fogom. - Honnan tudja? Éva meghökkent ezen a buta kérdésen.



- Mert nem akarom kipróbálni. Lucius Éva szemébe nézett. - Miért nem tud segítséget elfogadni? - Miben segítene engem ez a növény? - Maga orvos. Éva bólintott. - Akkor tudja, néha segítő növényre van szüksége az embernek, hogy egészséges maradjon vagy meggyógyuljon. Ha nem lenne szükségünk minderre - mutatott körbe Lucius - Isten bizonyára nem ültette volna teli a kertjét. De teleültette. És pont olyan növényekkel, amikre szükségünk van.



- És az ayahuasca? Miben segítene nekem? - Beszélni a Szellemekkel. - De nekem nem kell segítség, vagy valami pótszer ahhoz, hogy kommunikáljak Istennel. Elég jól megy enélkül, köszönöm. - Nekünk sem. Isten bármikor szólhat hozzánk és mi is Őhozzá. De mi most egy különleges erőt szeretnénk magunkhoz venni, és az ayahuasca szelleme segít minket ehhez. - Ezt nem tudják közvetlenül Istentől megkapni? - Az ayahuasca-t közvetlenül Istentől kaptuk. Az a feladata, hogy



leállítsa az elménket, és jobban halljuk Istent. Éva elmerengett ezen. Valahol tetszett neki Lucius okos érvelése. Amíg fortyogott a főzet, megvacsoráztak. Éva azon kapta magát, már meg se nézi, mit kap enni. Ami ezeknek az embereknek jó, neki is az. Jó óra múlva Lucius leszűrte a főzetet és kis csuprába öntött valamennyit. Mindenki némán, vagy inkább áhítattal a tűz köré telepedett. Még mindig permetezett a pára, de ezt már észre se vették. Lucius behunyt szemmel mormogott valamit, majd kortyolt a főzetből.



Egyáltalán nem visszafogottan megöblögette a szájában majd kiköpte. Aztán még egyet kortyolt, amit már lenyelt. A csuprot átadta a mellette ülő ruhátlan férfinak, majd két kezét a magasba emelve, fejét a koromfekete ég felé emelve előbb mormolt majd fokozatosan egy ritmikus éneket kezdett kántálni, egyre erőteljesebb hangon. Majd hirtelen abbahagyta, odafordult szomszédjához és megölelte. A mezítelen ember csaknem ugyanezt ismételte, mormolt, öblögetett, köpött majd ivott és énekelt, majd megölelve a szomszédját, elhallgatott. így járt



körbe a csupor, míg Mariához nem ért. Maria szemrebbenés nélkül megismételte, amit a férfiak, majd odanyújtotta Évának. Eva eddig a pillanatig szentül fogadta, hogy nem iszik belőle, be nem száll ebbe az ostoba rituáléba, amihez semmi köze sincs! Amikor azonban Maria a legtermészetesebb módon nyújtotta a csuprot, maga se tudta, mi ütött bele, ahelyett, hogy továbbadta volna a kör utolsó tagjának, ahogy előre elhatározta, behunyta a szemét, elmondott egy halk imát, majd ajkához emelte a büdös főzetet és a legnagyobb természetességgel belekortyolt.



Õ nem kívülálló! Közéjük tartozik, akikkel együtt menekültek meg a fogva tartóiktól és az Amazonas ezer veszélyéből. Kitárták neki a szívüket, oltalmazták, etették. Ha az ételt elfogadta a kezükből, hogy tagadhatná meg most hálaadó közös imájukat? A sötét folyadék látványa nem volt túl vonzó, és Éva azt is tudta, igen keserű lesz. De az iménti érzelmei, a kis közösség ereje nagyobb volt, mint saját belső undora, így gond nélkül képes volt lenyelni a lét. Még csak nem is öklendezett. Viszont amint leért a gyomrába, mintha egy bomba robbant volna a



belsejében, amiből vulkánként forró hullám rohant szét a testében, a kis lábujjától a feje tetején lévő utolsó hajszálakig. Mire odáig ért, hogy átadja a csuprot a mellette ülő asszonynak, már kellemes nyugalomba ringatta a titokzatos ital. A pillanat töredéke alatt feloldódott minden merevsége, bezártsága, és mintha mi sem lenne ennél természetesebb, egy énekhang szakadt fel belőle. Amit követeit egy második, majd egy harmadik, és szép lassan egy csodálatos dallammá formálódtak, Éva legnagyobb meglepetésére. Aztán megszólította a Hang. Azt



kérte, engedje őt szabadon, szeretné a többieknek is megmutatni magukat. Éva boldogan tett eleget a Hang kérésének, így nem is volt más dolga, mint szabályos időközökben levegőt venni és engedni, hogy a hangok megformálják önmagukat és kiröppenjenek a torkán. Csodálatos, ősi dal csengett a tűz körül. Maria és Lucius döbbenten néztek rá. - Ha a legkisebb kétségünk lett volna, hogy te vagy a Papnő, most az is elszállt volna! - mondta csodálattal vegyes áhítattal a szemében Maria.



Eva nem válaszolt, csak ingatta a fejét, még mindig a varázslatos dallam hatására. - Honnan ismeri ezt az éneket? kérdezte Lucius. - Ez őseink titkos dallama, de már senki nem ismeri ezt a maiak közül, csak a Fehérruhások. - Nergal hozta magával Ataisis-ről. Azt mondta, így köszöntötték a hajnalt. - mondta végül Éva, amikor egyáltalán képes volt abbahagyni az éneklést és helyette szavakat préselni ki magából, bár egyáltalán nem volt ínyére a beszéd. És egyébként is, most erőfeszítésébe került gondolkodni. Csak énekelni



akart és szárnyalni a dallammal. - Ezt mondta Nergal? Mikor köszöntötték így a hajnalt? - Lucius teljes izgalomba jött. - Még Ataison, a boldog legelső Aranykorban. Aztán a nagy kataklizma után, amikor elsüllyedt a nagy kontinens - mosolygott Éva. Boldog volt, hogy ilyen könnyedén tudott beszélni minderről. Majd egy szemvillanás alatt visszaérkezett a jelenbe. Ám az ősi erőket, amiket magába fogadott, és amit a Hang hagyott benne, megtarthatta. Úgy érezte abban a szent pillanatban, valahogy így, ezzel a szívvel és tudattal kell éber állapotban is



folyamatosan összekapcsolnia múltat és jelent, a távolit az ittenivel, vagyis teret és időt. Mondja, Lucius, maguk tudják egyáltalán, hogy mi folyik a világban? - Mármint a maguk világában, úgy érti? Évából teljesen elszállt minden mámor egy szempillantás alatt. - Igen. Igaza van, ez a helyes megfogalmazás. Szóval? - Én jól tudom - mondta Lucius. Majd megerősítette - Nagyon is jól tudom. Aznap éjjel, amikor doktor Lepkin szólt a Tábornoknak, én segítettem az öregnek megszervezni



hirtelenjében a helikoptert. Régi barátok vagyunk. Vagyis, én a titkára voltam hosszú évekig. Engem azt követően raboltak el, hogy Önök visszatértek a Kristálykönyvtárból. Velem zsarolták, hogy ne tartsa vissza a hadsereget, robbanjon ki az anarchia. Errefelé annyira kaotikus, hogy ki kit tart kézben, ki melyik oldalon áll... a drogbárók, terroristák és a hadsereg... sötét ügy. De én azt mondtam a Tábornoknak, figyelembe ne merjen venni engem, mert ha nem meggyőződése szerint cselekszik, én magam vetek véget az életemnek,



így aztán épp a kivégzésemre vártam, amikor Ön miatt csodálatos módon mind kiszabadultunk. A Nagyfőnöknek, ahogy nevezik azt a véreskezű állatot, épp valami halaszthatatlan ügylete volt, rá vártunk már napok óta, amikor odahurcolták magát is. A többit már tudja. Úgyhogy, nem maga tartozik itt nekünk hálával, hanem én, mi, mindannyian, magának! Mielőtt elraboltak volna, alkalmam volt a Tábornoknál megtekinteni a Kristálykönyvtárbeli titkos felvételt az interneten, amikor egy napig leadták. Tehát ismerem az egész történetet.



- Ne haragudjon, Lucius, de én már nem tudok ilyeneken meglepődni. Örülök viszont, hogy találkoztunk, és így alkalmam van megköszönni a segítségét, amit a Tábornokon keresztül nyújtott nekünk. - Kérem, ne hozzon zavarba! Amit tettek, az civilizációnk legnagyobb küldetése volt. Ennek részesévé válni... elmondhatatlan boldogság! Én tartozom hálával, higgye el! - Ha nem haragszik meg, felmerült most bennem, hogy miért nem szólt nekem minderről ez idáig? - Mert megkértek rá. A Tábornok mondta aznap, amikor szabadon engedett bennünket Jaime.



Bekéredzkedtem a parancsnoki barakkba, ahol van egy ócska adóvevő, de én értek hozzá. El tudtam érni a Tábornokot, így tudják, hogy mi történt, és hogy hova tartunk. Már bizonyosan ott vannak, és holnap találkozunk velük. Cosma úr kérése volt, hogy ne avassuk be Önt. Talán azért, ha bármi másképp sikerül... ha netán elkapják, vallatják, ne legyen ez magán teher. Éva bólintott. Amit a most megtudottaknál sokkal döbbenetesebbnek tartott, az a saját reakciója és viselkedése volt. Nyoma sem volt se örömmámornak, se izgatottságnak. Sokkal inkább azt



érezte, minden pont úgy történik, ahogy kell. Miközben beszélgettek, a kis csupor új körre indult, pedig Eva igencsak elálmosodott már. Eddig is nyilvánvaló volt, hogy másnapra kijutnak az őserdőből, de most már azt is tudta, Theoék várják őket a közelben. Amikor hozzá érkezett a csupor, azt kívánta, segítse őt ez a korty ayahuasca egy olyan álomlátásban, ami megmutatja, mit is tegyen. Segítse abban, hogy ne jártassa az eszét, hanem teljes lényével csak Istenre hagyatkozzon. Két világ közé rekedt: a szíve szerint való, itteni igazi élet és a



beteg, gyötrődő, megőrült közé. Merre vezessen tovább az útja? Hol van valójában most a helye? Az ayahuasca ismét felhevítette a vérét, hallotta fülében a száguldását. Tombolt benne a vad erő, szinte látta a benne kavargó információk tülekedését. Ömlött felé és rá megannyi szó, kép, hang. Tombolt az üzenet, villámként cikázott felé mindenhonnan a Kozmosz szava. Aztán mintha lángba borult volna a vadon, és az égig felcsapó lángnyelvek visszavarázsolták köréjük a teret. Akkor látta meg a tömeget. Rengeteg ember állt egy körben és



mind őt figyelte. Úgy rémlett, sok ismerős is van közöttük, de ő csak egyetlen arcot keresett őrülten: Theóét. Aztán megpillantotta. - Theo! Drága Theo!
23.
Megtörültem Éva gyöngyöző homlokát és megsimogattam jéghideg kezét. - Itt van Theo, Éva, nyugodj meg, már itt is van! Felugrottam és arrébb futottam pár lépést, hogy ne Éva fülébe ordítsak. - Theo! Gyere már!



Mikor meghallotta, rám nézett én pedig kalimpálni kezdtem felé, hogy siessen már! Futva indult felénk. Anélkül, hogy bármit kérdezett volna, lehuppant Éva mellé a lepedőre és megsimogatta ő is verejtékes arcát. - Itt vagyok, Éva! Theo vagyok! - Hol vagy, Theo? Nem látlak! - Nyisd ki a szemed, drága! - Nem merem! Nem akarom látni az égig érő lángot és a tömeget! - Nincs láng, csak én és Angéla vagyunk itt melletted. Kérlek, nyisd ki a szemed! Éva letakarta mindkét kezével a szemét, megdörzsölte és csak igen



lassan, igen óvatosan mert kitekinteni az ujjai közül. Amikor pillantása Theo arcára tévedt, egy hirtelen lendülettel felült. - Hol vagyok? Mi ez? Mi van? Theo! - borult Theo nyakába, aki nem győzte simogatni, nyugtatgatni. - Minden rendben van. Minden! Angéla, hol az a tea, amit kértem, hogy főzzetek le? - Máris hozom! - de előbb még én is leguggoltam Évához, megsimogattam a vállát, majd megfogtam a kezét - Éva, Istenem! De jó, hogy jól vagy! Hozok neked egy finom teát, várj! Mikor visszaértem, Éva már



teljesen magánál volt. Theo mellette ült a pléden és átölelve tartotta. Elmesélte neki, hogy az egyik mezítelen férfi egész éjjel futott, hogy megtaláljon bennünket mielőbb. - Lucius és a Tábornok megállapodtak egy helyben, ahová odavezeti a kis csapatot, de te olyan rosszul lettél, hogy nem reszkírozott. Hajnalban elvittek egy kis tisztásra ahonnan már helikopterrel elhoztunk mindenkit. Maria sietett felénk, akit eddig Nantu vizsgált. - Na, hála Istennek - ölelte át Éva a lányt, amikor az lehuppant a másik



oldalára - már azt hittem, te is csak egy szép álom voltál. - Megijesztettél mindannyiunkat. Tegnap éjjel, az ayahuasca... - Igen, emlékszem. És a többiek? - Elszállították őket helikopterrel. Jól van mindenki. Lucius szeretettel üdvözöl.
Éva csak bólintott és elmosolyodott. - A nagy csapat! Hm... és te miért nem mentél velük? - Viccelsz? Mégis, hova kellene mennem, amikor a Perui Papnő karjaiba sodort az életem? Azt hiszed, annyi sok halaszthatatlan



dolgom van? Remélem, megengeded... - Jaj, Maria! Úgy érzem, nagy segítségemre leszel. Az ayahuasca megmutatta, mit tegyek. Sok dolgod lesz! De, milyen gyönyörű valaki! Maria tényleg nagyon szép volt, megmosakodva, tiszta ruhájában, fényes, hosszú haja csak úgy csillogott a napsütésben. - Mint a mesében! Itt áll egy gyönyörű amazon az Amazonas partján! - nevetett Éva - Istenem! Hála Néked! De most én is szívesen rendbe szedném magam... van rá mód? Theo már fel is pattant.



- Gyere! Összeszereltünk egy kis bódét. Van benne zuhany, elhoztam pár ruhádat is. - A mesékben sincs ekkora mázlija a királylányoknak! Köszönöm nektek! - Ne butáskodj, Éva! - szaladt ki Theo száján - Mi a csudát köszöngetsz! Na, ha rendbe szedted magad, majd te mesélsz nekünk! Gyere, finom kis vacsit ütöttünk össze! Fogtam néhány kígyót, Maria azt mondta, már élni se tudsz nélkülük... - Na, megállj, Theo Cosma! fenyegette meg játékosan Éva. A régi, meghitt pillanatokra



emlékeztetett bennünket ez a mókázás. Milyen logikus, nem? Itt, a világ végén, az Amazonas folyó varázslatos partján, épp naplemente előtt, három ideiglenes bódé között, lestrapált tábori székeken kucorodva olyan felszabadultak voltunk, amilyenek már igen régóta nem. Már besötétedett és igen későre járt az idő, de mi képtelenek voltunk abbahagyni a mesélést. Még szerencse, hogy Maria is velünk maradt, mert kétlem, hogy Éva egyedül megbirkózott volna a kérdésözönünk-kel. Mi is elmeséltük, hogy éltük meg az eltűnését, hogy már aznap



megtudtuk, kik lehettek az elrablói és azt is, mi hír a megőrült világban. - Pedig alig egy hónapja történt az egész - hitetlenkedett Eva - és a világ még őrültebb lett, azt mondjátok? - Egyedül az implantátum nincs még engedélyezve. Most vágják el egymás torkát az ellenérdekeltek. - Helyes! Élezzük meg a késeiket! mondta Éva - Komolyra fordítva azonban... én nem megyek innen vissza az őrületbe. Tegnap álmot láttam.
24.



A tévedhetetlen Égi rendezésnek hála, telihold volt. Olyan elcsépelt azt írogatni, hogy egy örökkévalóságnak, egy másik életnek tűnik, amikor utoljára láttam a Holdat, pedig így érzem! Az elrablásom éjjelén, amikor azt súgta, mire ismét kerek lesz, szabad leszek! Egy óriási takarón üldögéltünk Theóval az Amazonas partján. Azon mosolyogtam magamban, milyen tudatosan is kerülgetjük a forró kását! Nem voltak bennem kérdések és kételyek, mint Paolóval. Nem volt és ma sincs



bennem se elvárás, se ábrándozás, de nincs félelem sem. Nem kell megszerezni a másikat, nem kell elbűvölni, megtartani minden áron, mert... Mert már nagyon mások vagyunk. Es legfőképp azért, mert egyek vagyunk. Nincsenek nyitott kérdőjelek, megválaszolandó kérdések, eldöntendő választások közös életünkben. Összetartozásunk öröktől fogva van! Kötőanyagunk nem emberi szenvedély, nem női remegés és nem férfiúi tűz. Ugyanannak az isteni esszenciának két aspektusa voltunk és vagyunk, Adda és Bau



földi tükröződései, akik egyszerűen és minden különösebb ceremónia nélkül végre megtalálták egymást, hisz legbelül egy és ugyanazok. Beteljesedésünk nem kielégülés volt, hanem éteri feloldódás. Energiát, erőt cserélünk és osztunk meg egymással. Amit Isten egybekötött, ember szét ne válassza: ennyi volt pusztán, amire tudatosan rá kellett bólintanunk. Ez a legkevesebb a legtöbb, ez az egyértelműség a legnehezebb. Nem volt és ma sincs kapcsolatunkban szenvedély, extázis. Egybetartozásunk



túllendült a polaritáson, a mi szerelmünkben nem lehet meghalni, csak minden percben újjászületni. Érzelmeink nem férnek el az emberi kategóriákban, e b b e n a dimenzióban talán értelmét is kevesen látják, alig vannak, akik megértik. Még mi magunk is naponta csodaként tekintünk kettőnkre, kettőnk összenőtt szövetségére, egységünkre. Nem egymásnak élünk, hanem együtt élünk Istenért. Szerelmünket, ahogy egész életünket is, Istennek ajánlottuk fel. Nagyon is jól emlékszem pár évvel



ezelőtti önmagámra, amikor dermedtségemből, fagyottságomból egy szexuális kaland olvasztott fel. Ma már kevesen értik a testiség mágiáját, annak romboló vagy mennyekbe repítő erejét. Pedig a férfi-nő kapcsolódás a legtisztább képlete az egész Univerzumnak. Csak ennek az egységében történik meg a feloldódás, az átváltozás és leszünk valaki egész mássá. Vagy ringyóvá, vagy papnővé. Egyetlen kérdés van, ami eldönti: ki vagyok En e testben, aki párommal egyesülök? Egy polarizált nemű Ego, vagy már az



androgén Istenember? Küldetés, misszió-e az egész életem, melyet Istenért, így másokért élek? Avagy önös céljaim vannak-e még? Mint minden, ami lényeges, a szemnek az egyesülés misztériuma is láthatatlan. A külső szemlélő talán itt is csak két meztelen testet lát egybefonódni. De amíg az egyik párt a szenvedély tüze elemészti, a másikat a mennyei fényességbe emeli. Nem véletlen, hogy a sötét középkorban démoninak hirdették a testiséget: a tiszta szándékúaknak gyorslift lehet



Istenhez. Olyan testi-lelki beavatás, amiben óriási, mérhető energiák szabadulnak fel, alakulnak át és formálnak át minket. A fizikai mozgás ebben se nem több, se nem kevesebb, mint a jógában: fizikai szinten az energiapályákat rendezi, és összeköti, harmonizálja a testet, lelket, szellemet. Idővel, a tudatosan egymás felé, és együtt Isten felé forduló párok olyan fokú testi érzékenységet érhetnek el, hogy a másiknak a legkisebb érintése kiválthatja az egységélményt. Ez nem csoda, hanem a rezonancia törvénye.



Lelkük rezdülését pusztán leköveti a testük. A szerelem Isten legszebb iskolája lehet. Szembesülhetünk saját démonjainkkal, megismerjük a párunkét is. Megtanuljuk átadni magunkat, lemondani önösségünkről, a másikra koncentrálni, Őérte élni. És ha megtanuljuk mindezt Ővele együtt, kettesben, Isten felé megcselekedni: megismerjük, ami
az Unió Mystica{23}-ból a Földön megismerhető. Én aznap éjjel, a holdvilágos Amazonas partján találkoztam Killával. A kettévált lélek



újraegyesülésének vulkánként feltörő ereje felébresztette a szunnyadó Istennőt bennem. A vérem vágtázott az ereimben, minden porcikám lüktetett és pulzált. Minden egyes sejtem aranyként fénylett bennem. Egy óriási aranyfolyam sodort magával, mely messziről, talán a Kozmosz legtávolabbi pontjából eredt és ki tudja, merre visz most magával. Hömpölygött velem, körülöttem és bennem minden. Égitestek és csillagok között suhantunk, a kozmosz zenéjére táncoltunk. Ekkor Valaki megkérdezte tőlem:



befogadod-e Ki Hát, a Hold erejét, hogy összeköthesse magát földi szinten is társával, a Nappal? Segíted-e őt, hogy áldozatával ismét helyreálljon a kozmikus harmónia itt, a Földön is? Fontold meg alaposan, Asszony, hogy mit válaszolsz, hogy mit vállalsz! A felébredt Holderő azonnal pusztítóvá válhat, ha egy pillanatra is megtántorodsz, ha nem állsz ellen a legkisebb kísértésnek! Te leszel a Napba öltözött Asszony, aki társával visszaállítja a Földön a teljességet, hogy az emberek visszatalálhassanak Te Ram Tu



hoz, aki Bau és Adda eredendő egysége. Áldozatvállalásod óriási! Folyamatosan nyitott Holdkapuként továbbítanod kell az embereknek az Égi vizet, a Lélek hangját és erejét, hogy mindenki, aki inni kér, ihasson a Lélek vizéből és ne égjen meg a szíve. Ehhez le kell mondanod sajátemberi vágyaidról, és életed minden pillanatát ennek a kozmikus munkának kell szentelned. Ha lesznek segítőid, megköszönöd, ha nem lesznek, egyedül mész, ha menned kell. Mindennek egyetlen módja van: a



szíved gyémántkapuját Isten felé kitárnod, és csak ezen át kötöd magad az emberekhez is. Megszűnik életedben az emberi lépték. Nem ítélhetsz meg ezután senkit emberi szemmel és emberi értékek alapján. A világ nem ért majd, elutasíthat vagy akár kinevethet. Killa ereje átformál, átmos, átalakít: te leszel az új, a Helyreállított Korszak első Aranyasszonya. Papnő leszel, a Kozmosz Papnője, a legtisztább erők közvetítője, rajtad keresztül ömlik a világba az Aranyfolyam.



Neked kell döntened, ezt a küldetést és feladatot alázattal és hálával elfogadnod vagy visszatérned a saját életedbe. Ha Killát befogadod, mindig veled marad, amíg te a Földön testben élsz. Erejét és tudását átadja neked, te pedig hordozod önmagádban. Mit válaszolsz tehát?
A gondolatnál is gyorsabban döntött a szívem. Két aranyszál indult el Theo és az én köldökömből felfelé, mely egybetekeredett és fokozatosan vakítóan fehér fénnyé válva



továbbszállt a végtelenbe. Killa és Nergal jelentek meg ekkor mellettünk. - Köszönjük nektek, hogy szerelmeteket felajánlottátok Te Ram Tu-nak! - szólt Nergal. - A legtisztább erőt kapjátok meg, amit halandó testben élő ember csak megkaphat. Egyesültetek velünk, Égi Lényiségetekkel, megszelídítve az ősi kígyót, aki ezentúl felébredt isteni lényeteket szolgálja majd. Jól tudjátok, ez a kígyó az átalakult DNS-eteket szimbolizálja. Bennetek ettől kezdve már nem a humán DNS működik tovább, hanem teljes



mértékben aktiválódtak a kozmikus kódjaitok. Ebben a szent energiatérben, amit visszaállítotok őseink földjén, tanításotokkal sok embert vezettek majd vissza az ősi, eredendő létformába. A Helyreállítás Kora most kezdődött el! Nem kísérte reklámhadjárat, médiaőrület és egyéb, a világotokban megszokott vásári látványosság. Szívetekben, belső magányotok csendjében kezditek meg az átalakítást. Theo is hamarosan képes lesz teljesen összekapcsolódni velem, és így általatok test szerint is



munkálkodhatunk a fizikai világban. Egyre közvetlenebb módon tudunk majd kapcsolatot teremteni egymással. - Szeretetünk örökké veletek marad! — mondta ekkor Killa, és én úgy éreztem, mintha fizikailag is megöleltük volna egymást. Majd sugárzó lényük halványodni kezdett. Egy örvény hozott vissza, és mire feleszméltem, ismét az alvó Theo mellett feküdtem az Amazonas partján. Ahogy ránéztem, eddig ismeretlen melegség és szeretet öntött el. Óvatosan megsimogattam az arcát. Theo,



amikor kinyitotta a szemét, egy darabig csak nézett. - Meseszép vagy! Esküszöm, szebb, mint Killa az iménti álmomban! Furcsa álmom volt. Úgy érzem magam, mint aki egy hosszú tetszhalálból ébred, és semmi nem olyan, mint előtte. Mi történt, mondd? Nagyot dobbant a szívem. - Semmi különös, azonkívül, hogy nem álmodtál! Theónak kellett egy kis idő, mire felfogta, mit is mondtam neki. Bár nagyon igyekezett, hogy ne váljék nevetségesen érzelgőssé, most mégis elfutotta a szemét a könny.



Megfogta a kezem. - Épp ideje volt, hogy felébressz, kislány!
25.
Éva terve isteni volt. Szó szerint! - Ahelyett, hogy mi erőltetnénk rá a lehetőséget a világra, teremtsünk itt egy kis paradicsomot, egy menedéket, ami befogad mindenkit, aki hozzánk akar jönni, aki kéri az Égi vizet, hogy élhessen! Visszaállítjuk a régi, atais-i energiákat itt, ősi helyükön, úgy ahogy működtek, mielőtt az Aranykapu bezárult volna. Kinyitjuk



az Aranykaput ismét! A munka legalább olyan gigászinak ígérkezett, amint az Nergal idejében is volt. Az Amazonas-parton sebtében összetákolt bódéfalu több hetes lakhelyünkké vált. Jeszev másnap reggel iderepült egy kis csapattal és egy tudományosfantasztikus filmbe illő felszereléssel. Theo ötlete volt ugyanis, hogy ne késlekedjünk, már itt, az egyik feltételezett helyszínen pergessük csak le párszor Nergal holo-videóját, hogy mielőbb rekonstruálhassuk az egész óriási, energetikailag egybeépített régiót. Bár úgy tudtuk, hogy az esőerdő a



kristályrégión kívül van, valami azt súgta Évának, hogy ahol szent, gyógyító növények nőnek garmadával és a Föld bioszférájának központja, kell lennie valami különleges szerepének az egész emberi történésben. A „kristályvilág" több mai ország kisebb-nagyobb részét magába foglalja: Dél-Kolumbiától egészen Chile és Argentína északi részéig tart, lefedve Peru teljes egészét és Bolívia legnyugatibb területét. A régión belül meghatározott földrajzi pontokon energiaaktiváló, illetve deaktiváló pontokat helyezett el



Nergal, illetve segítő társa, az egész Földháló építője, akit mi leginkább egyik földi ittlétekor használatos nevén, Imhotepként ismerünk. Persze a Földön több kiemelt kristályrégió van, amelyek egymással egy hatalmas energiahálót alkotnak a Föld körül. Nergálék a Föld legutóbbi energiakibillenésekor határozták el a piramisok és több földalatti transzformátor létesítését az energiarendszer felügyeletére. Ezek a mindenkori energiaszint szerint működnek, de lehetőség van egyes régiók önálló energiaszintjének beállítására. Erre készültünk, Éva



terve szerint. Hányszor ismételte kétségbe esve a médiában, hogy amivel a kormányok riogatnak, az energiaszint lehetséges megváltozása, előnyünkre szolgál, és kizárólag csak azokra nézve jelent veszélyt, akik mesterséges kristályhangolással megemelik saját testük frekvenciatartományát. Hát, akkor egyék meg, amit főztek! Saját fegyverükkel fognak szembenézni a világ manipulátorai: a Menedékben ugyanis visszaállítjuk az Aranykor és ezáltal a Föld természetes energiaszintjét, amit a kataklizmát előidéző generáció tett tönkre. Aki



vissza akar térni az ősi tisztasághoz, az eredeti emberi létformához tartozó energiákhoz, annak itt a helye! Jöjjön, élvezze az ősi életet, térjen vissza az Aranykapun át az Aranykorba! Itt védve leszünk a Mammon világától, ide nem képesek utánunk jönni. Majd meglátjuk, mire jutnak, ha a felébredt milliók hátat fordítanak a manipulált emberi életnek és visszatérnek eredeti feladatukhoz: felelős kozmikus lényként élni és vigyázni a bolygónkra. Elmondhatatlanul csodálatos volt ismét végigélni a földalatti kalandokat a holofelvételről.



Egyedül az nehezedett ránk egyfajta szomorúságként, hogy Lepkinről nem tudtunk semmi biztosat. Jeszev szerint kutyabaja, csak el kellett rejtőznie, hisz nyomában volt az egész Szervezet és ki tudja még, milyen titkos kormányzati szolgálatok. Nekünk minden esetre nagyon hiányzott különleges amerikai barátunk. Szerettük volna, ha részt tud venni velünk együtt a nagy munkában, hisz tudtuk, mennyire vágyott rá. - Nemrég beszéltem Daviddel igyekezett megnyugtatni minket Jeszev - és azt mondta, tudja, hogy



ennél többet nem érdemel. Épp elég boldogság számára, hogy ennyivel is hozzájárulhatott a nagy küldetéshez.
- Hogy ennyivel is? - nézett Jeszevre Éva - ez az ember tényleg ennyire szerény? - Komplikált lélek, igen - bólogatott az orosz - legalább három évtizede ismerem. Ha nem lett volna átlagon felüli az intelligenciája, a Szervezet nem szipkázza be. De olyan nyomást gyakoroltak rá még fiatal korában, hogy nem tudott ellenállni a kísértésnek, a szakmai karriernek. Ott megkapott mindent, amiről tudós csak álmodhat. Én eleinte



dilemmáztam épp eleget, hagyjam-e vagy beszéljem le róla, de valahogy azt láttam, egy napon még a világ hálás lesz, hogy ez az ember feláldozta az életét. És lám, így is lett! Szerencsére a lelkét nem tudták megvenni, ezért volt világ életében boldogtalan. Szégyellte magát önmaga előtt valahol mélyen, ezért szó szerint megváltás neki most, hogy segíthetett. Éva szíve ettől függetlenül igencsak elszorult, mert teljesen beleérezte magát a tudós tipródásába és vergődésébe egy életen át. Imádkozott, hogy meglelje végre lelki békéjét. És ekkor egy



szemvillanás alatt megértette Katus üzenetét. - Az energiaőrző helyek, a Táltosok Barlangjai, megnyílnak és elengedik az őrzött energiát a világ minden pontján. Isten kegyelmezzen mindenkinek, aki útjába áll az Erőknek!
26.
Pár nap szinte csak azzal ment el, hogy ezerszer is végignéztük a felvételt, kielemeztük, jegyzeteket készítettünk. Jeszev elképesztően érdekes és megdöbbentő



információkkal tudta kiegészíteni, mi is folyt és folyik a világban, ami egészen eddig lehetetlenné tette az emberek tömeges felébredését. Beszélt a HAARP-ról, ami frekvenciaimpulzusokkal befolyásolja a föld légkörét és akár bennünket is; a jeladókról, ami hangulati, tudati, egészségi állapotváltozásokat képes előidézni. Az egyéb beavatkozásokat ismerjük, ami a politikai ideológiák kreálásától kezdve az általános emberi értékek folyamatos csorbításán át a fogyasztási őrület pumpálásáig széles skálán mozog.



Ismerjük, beszélünk róla, mégis hat, mert az emberi gyengeségeinkre épülnek. Nem véletlenül kedvenc idézetem évek óta G.B. Shaw zseniális mondása, miszerint „mindennek ellen tudok állni, csak a kísértésnek nem". Erről szól nagyjából az emberi történelem. Eddig Isten hagyta, nőjön együtt a konkoly és a tiszta búza, de úgy tűnik, az idő lejárt. Épp azok siettették féktelen kapzsiságukban és mohóságukban az idők végét, a helyreállítás korának beköszöntét, akik ezzel saját végzetükhöz érkeztek. Váljék el egymástól, ami nem tartozik



össze. Valljon színt most már mindenki, hová tartozik!
A tervezést itt, az Amazonas partján kezdtük meg, hisz itt vagyunk a legkevésbé szem előtt. A hajdani kristályvilág legfőbb őrzőit Vince atya és Nantu keresi fel, és ha lehet, idehozzák őket. Mint kiderült, eddig is az öreg magyar pap volt az „összekötő", ahogy magát viccesen nevezte. Úgy döntött, Nantu utazzon Ecuadorba apjáért, Yumáért, ő maga pedig tiszteletteljesen üzent a földalatti városok őrének, Tatunkának.



- És eddig erről miért nem beszélt, Vince atya? - lepődött meg Éva, aki, bár Nergáltól tudta, hogy az öreg még sok mindenbe nem avatta be őket, a földalatti világról és városokról azért mégiscsak illett volna szót ejtenie. - Kislányom! Nekem, vagy nekünk, őrzőknek, nem szokásunk beleavatkozni Isten munkájába, sokkal inkább végrehajtani az utasításait. Neked és nekem igen eltérő a feladatunk. Én őrző vagyok, ami ellentéte a te aktív munkálkodásodnak. Most jött el az ideje, hogy megtudd a végső dolgokat. Egyedül kellett



elérkezned ide, a legminimálisabb segítséggel és háttértámogatással. Ahhoz, hogy meghozhasd azt a döntést, amit meghoztál, az kellett, hogy úgy hagyatkozz az erőkre, úgy fogadd el az energiapontok létét, hogy nem ismered a belső világ lakóit és városaikat. Pár nap múlva itt lesz Tatunka, aki beavat a leghihetetlenebb ismeretekbe. Amíg az őrzők érkezését vártuk, leginkább Éva és Maria beszámolóit hallgattuk az esőerdőről. Egyik délután Theo szerzett egy folyami kenut és egy kis amazonasi sétahajózásra indultunk egy páran.



- Gyerekkoromban sokszor elkísértem a felnőtteket, ha csereáruért mentek valahova, egy közelebbi kis piacra - mesélte Maria - Mindig elsiratták a világunk halálát, így mondták. Dédanyáink korában, még hangos volt az Amazonas-part az itt élő testvér törzsektől. Szinte minden kellemesebb öbölben élt egy-egy nép. Ma már kihaltak vagy ők is beljebb kényszerültek az esőerdőkbe. Nyomorult életnek tartják, ami ma van. Szinte másra sem emlékszem, mint vég nélküli jajgatásukra, ahányszor a kihalt partszakasz mellett hajóztunk. De



odanézzetek! - mutatott a közelünkbe Maria. - Egy delfin! - Delfin? Itt? - hüledeztem. - Persze! Az Amazonasban él a folyami rózsaszín delfin. Nézzétek! Egy egész raj követ bennünket! Káprázatos látvány volt a vidáman ugráló, csattogó, bohóckodó delfincsapat! Pillanatok alatt megnevettetik az embert. Legszívesebben beugrottunk volna hozzájuk játszani, de Maria és Theo azonnal elvette a kedvünket. - Szeretnétek félméteres piranhákkal meg anakondákkal fürdőzni esetleg? - Vicces, hogy t i , akik a tévéből



ismerkedtek az élettel, azt hiszitek sokszor, hogy a rendező majd leállítja a veszélyes jelenetet. Ezt sokszor tapasztaljuk errefelé, és nem győzünk álmélkodni az éretlenségeteken. Láttam Iquitosban egyszer egy dokumentumfilmet az Irakban szolgáló amerikai katonákról. Hát, mintha valami hollywoodi háborús film statisztái lettek volna! Egyszerűen nem értették, hogy ott hús-vér emberek vannak, beleértve saját magukat, és minden mozdulatuk az életükbe kerülhet! Valahogy, nem érzitek a valóságot. Minden csak játék nektek. Azt hiszem, az összes baj



ennek a nagy tévedéseteknek köszönhető. - Ez abszolút így van, Maria, nagyon igazad van! mondta Nantu apám már kiskoromban felhívta erre a nagy veszélyre a figyelmemet. Később, az egyetemi évek alatt bekerültem a nagyvárosi életbe, testközelből láthattam a valóságtól elszigetelt, kreált létforma torzító hatásait az ember észjárásárajellemére. Még hajó szándékú is, a mesterségesen biztonságos életéből kikerülve egy magatehetetlen csecsemővé válik. - Ha nem érzik a saját bőrükön a természet erejét, a beavatkozásuk



azonnali következményeit, azt hiszik, ez az egész is csak egy komputeres játék - folytatta Maria. De kevés nekik a saját életterük! Évszázadok óta elveszik a másét. A miénket! Mariából érezhetően régi, sőt ősi elfojtott érzelmek szabadultak ki. Az itt élők vérükben hordozták a valódi gondokat, nagyon is világosan látták és értették mindazt, a m i nál unk süket fülekre talált. Számukra egészen mást jelentett Isten, ember, természet és élet. Tudták, a születéssel halált is kapunk, az egészség bármikor betegséggé válhat, az élet fájdalom



és öröm is lehet. Világukban értelmetlen mindezen alapvető tények manipulálása, kiiktatása. Irtózattal vegyes döbbenettel figyelték, mi zajlik a mi világunkban. Ám az eltorzult világ nem állt meg eddig sem az országhatároknál. - Jogunk van megvédeni, ami a miénk! És a természetes embert, a természetes életet védelmezzük majd a Menedékkel. Éva legbelső vívódásaira adott választ Maria. Mert egy-egy pillanatra elfogta a kétség, jogunk van-e elzárni ezt a kicsiny földi paradicsomot a világ sáskái elől.



Nem volt ez túl súlyos kétség, de a legparányibb kérdőjel se maradhatott bennünk. - Isteni törvénynek teszünk eleget mondta - Te Ram Tu is megmondta: az Aranykapu annak nyílik ki, aki a hozzá vezető helyes úton elérkezik hozzá. Mi felállítjuk az Aranykaput újra, és az lép át rajta, aki akar és képes!
Nem mi válogatunk, hanem a Törvény. Aki nem idevaló és nem tiszta szívvel jönne, ne jöhessen! Ennyit teszünk, ennél se többet, se kevesebbet. Ennyit azonban kötelességünk megtennünk, ha nem



akarunk néma kiszolgálói lenni annak a végzetes rombolásnak, amibe a világ mostani urai kezdtek. Túl sokáig azonban lehetetlen a világ fájdalmas valóságán tépelődni az Amazonas folyón hajókázva. A delfinek sem engedik, újra és újra a teljes figyelmünket követelik ugrálásukkal, sokszor olyan közel a hajónkhoz, hogy csurom vizesek leszünk. Ami persze egy cseppet sem baj, sőt, ha már nem úszhatunk velük a frissítő vízben ebben a hőségben, legalább lehűtenek egy kissé. De a part menti fák hangos imbolygása sem engedi lankadni



csodálatunkat. A kurjongató, visító, csattogó és éneklő madarak színes tollai szinte karácsonyfává varázsolják a lombokat. íbisz, tukán, kócsag, jégmadár, de a madarak mellett iguana, melyekre tapírok és egyéb vízi emlősök vadászgatnak. - Odanézzetek - kiált fel Maria egy kapibara! Egy arapapagájjal viaskodik! A hatalmas papagáj valóban figyelmetlen volt, és majdnem belepottyant az egyik himbálódzó ágról a vízbe, egyenesen egy kapibara karmai közé. Bár a vízidisznó, rágcsáló lévén, nem



akart volna semmit kezdeni az arával, a papagáj ijedelemét mégiscsak megértettük. Ugyanis nem messze tőlük mozdulatlanul figyelte velünk együtt a fejleményeket egy óriási kajmán és ez a krokodilus még az embert is képes megtámadni. - Lenyűgöző! Káprázatos! - csak ilyesféle sóhajok szakadtak fel belőlünk és úgy éreztük, nem tudjuk itthagyni ezt a földi paradicsomot.
27.
Mindannyiunk legmélyebb szomorúságára, Yuma nem utazott



ide. - Teljesen igaza van - mondta Theo - Emlékezzetek csak! Hát nem átadták nekünk az őrzést? Az öregek visszavonultak. A világ megváltozott! Más szabályok, más törvények működnek a Helyreállítás Korában. Viszont küldött Évának egy titokzatos csomagot. - Azt kéri, egyedül nyisd ki nyújtott át neki Nantu egy díszesen faragott, kalapdoboz formájú és nagyságú fadobozt. - Ajándék? Yumától nekem? csodálkozott Éva. - Ezenkívül üzent is valamit neked.



És egy kis kristályt vett elő, hogy Éva homlokához tegye. Ahogy hozzáért, Éván egy borzongás futott végig. És abban a pillanatban maga előtt, vagy a fejében, maga sem tudta, de látta Yumát és hallotta a hangját. Pont úgy nézett rá, ahogy utolsó találkozásukkor a kis szobában, a budai villában.
- Milyen jó, kislányom, hogy nem kell sokat beszélnem neked hallotta Yumát, aki mintha kuncogott volna. — Mostanra szinte mindent tudsz, ami fontos. Emlékszel, megmondtam neked a miskolci találkozásunkkor, hogy



mindent meg fogsz érteni. Hogy is avathattalak volna be előre? Hogy fogadhattad volna el, hogy Te vagy az Asszony, a Napba öltözött asszony, a Papnő, aki helyreállítja az energiákat? Mindig jól döntöttél. És a legcsodálatosabb mindebben, hogy nem tiszta logikával jöttél rá, mit kell tenned, hanem az emberekért való mélységes aggódásod vezetett rá. Féltetted őket, féltetted a mi itteni csodálatos világunkat, amit a tieid primitívnek neveznek, de ami most az egyetlen menedékük lehet. Feléledt szíved mélyén egy emlékezés, hogy ismertél valaha



egy világot, amiből itt legalább egy kis romhalmazt megtaláltál. Tipródtál, mint mindig, mert a legjobbat akarod mindenkinek. Arra kérlek, hogy ne csak elfogadd, hogy te vagy a mi Papnőnk, hanem viseld méltósággal e mennyei rangot. A pilisi föld egy részét, amit magammal hoztam tőletek, szétszórtam itt, Ecuadorban, a Labirintus egyik központi lejáratánál. Nantu pedig szétszórja a többi szent ponton. A fizikai energia szintjén így megtörténik az összekapcsolódás. Ezt is tudni fogod, hogy miért



kellett megtörténnie. Soha ne feledd, áldom a Teremtőt, hogy az én szemeim láthatták meg a Papnőt, akit apáink vártak, hogy taníthattalak, segíthettelek, lányomként szerethettelek. Ne engedd, hogy bármi vagy bárki elgyengítsen, elbizonytalanítson. De tudom, hogy ez nem fog megtörténni. Bocsásd meg atyai aggodalmam - és mintha huncutul kacsintott volna egyet az öreg sámán. - Veled leszek, amikor csak ezt kéred, kislányom. Isten áldjon téged és segítőidet!
Yuma, mint mindig, most is tökéletesen időzítette a dolgokat.



Évának épp, csak annyi ideje maradt, hogy kis bódéjában elmélkedjen az üzeneten és kinyissa Yuma dobozát, mivel bármelyik pillanatban megérkezhetett a déli őrző, Tatunka. A dobozban Yuma kézírásával egy pár szavas üzenet volt még:
Neked már nincs egyéb védőruhára szükséged se föld alatt, se föld felett.
Könnyes szemmel próbálta fel a hófehér ruhát. A selymes, lágy szövet úgy hullott két karjára, mint egy angyalszárny. Akakor krónikája



28.
Tatunka a folyón érkezett Manausból, a brazíliai Amazónia fővárosából. Stílusos lett volna az is, ha hagyományos indián kenun érkezik, de ehelyett a legmodernebb
speedboat-al{24} jött. Kiderült, így is jó tízórás út állt mögötte. Fáradságnak, megviseltségnek azonban nyoma sem látszott az idős férfin. Ahogy kiszállt, elegáns és finom volt a mi sietős mozgásunkhoz képest. Egyáltalán nem időskori lelassultságot kell



elképzelnünk, hanem délceg tartást és megfontolt tempót. Hajója épp akkor kötött ki táborhelyünknél, amikor Éva kilépett vadonatúj fehér ruhájában a kis bódéból, hogy megmutassa nekünk. Tatunka, ahogy meglátta Évát a bódé ajtajában, nem kevésbé meglepetten Tatunka megjelenésétől és királyi látványától, minden teketóriázás vagy kérdés nélkül egyenesen felé indult. Amikor pár méterre megközelítette, úgy ahogy volt, hófehér nadrágjában térdre esett a nedves homokba Éva előtt. Éva Theóra pillantott, aki viszont



olyan rezdüléstelenül figyelt, mintha mi sem lenne ennél természetesebb. Mint a királyi udvarokban, ahol az alattvalói tisztelet minden formája természetes és hétköznapi. - Hölgyem! Hálásan köszönöm, hogy ideengedett, és így részese lehetek annak a várva várt csodának, amit Ön elindított. Nem szólt többet, valóban úgy viselkedett, mint egy királynő előtt, akinek engedélye vagy felkérése nélkül minden szó felségsértés. Éva meglepődött ezen a formalitáson, de nem adta jelét. Azt hiszem, tehetséges színésznő is



lehetett volna, legalábbis ez a királynői szerep igencsak élethűre sikeredett ott hirtelenjében, ahogy Tatunka üdvözlését fogadta. - Kedves Uram, kérem, jöjjön és pihenjen le. Nagyon boldogok vagyunk, hogy ide tudott jönni, ekkora utat is vállalva! Tatunka úr meglepő ruganyossággal felemelkedett a földről. Számunkra automatikusan hozzátartozott volna a mozdulatsorhoz, hogy leporolja térdéről a homokot. Csakhogy, csodák csodájára, semmiféle folt nem éktelenkedett a nadrágján! E furcsaságról udvariatlanság lett volna ott azonnal érdeklődnünk, de



mint rögvest kiderült, megérezte a bennünk rekedt kérdést. Így amikor túl voltunk a kézfogáson és üdvözléseken, és a tábori székekből hirtelenjében összehordott „nappalink" felé indultunk, a világ legtermészetesebb módján világosított fel bennünket a „csodáról". - Ruháinkat egy különleges elektromágneses bevonattal látjuk el, gyakorlatilag alig piszkolódnak. - Szabad? - lépett Theo a férfihoz, hogy megtapintsa öltözetét. Tatunka mosolyogva bólintott. - Az otthonainkban mezítelenül élünk - vágott meséjének közepébe



a különös öreg - de teljesen helyénvaló, ha bárki így jelenik meg a közhelyeken is. Ha az időjárás nem indokolja, ez egészen általános jelenség nálunk. A Biblia Édenkertjében is így járkált Ádám és Éva, és Isten nem botránkozott meg ezen. Az öltözet, ha nem a test funkcionális védelmét szolgálja, egyre jobban eltávolít a természetes valónktól. Fogalmazhatnék úgy, Isten-adta önvalónktól. Mert, ugyebár, mi célból is ruházkodunk? Becsomagoljuk magunkat a társadalmi hierarchia alapján. Magamutogatás, tetszelgés, álcázás. - Önkifejezés, mondanák a



művészek és a pszichológusok szólt Vince atya - A papok reverendával fedik el az egyénieskedést, mint minden egyenruha. Mi még nem jutottunk el a legkézenfekvőbb megoldáshoz ezek szerint, de érdekes látvány fogadna a templomokban! kuncogott az öreg.
- Tudom ajánlani spirituális gyakorlatként - mosolyodott el első ízben Tatunka. - Rendbe teszi az egónkat. A szó szerinti lecsupaszodás még egy túlcivilizált embernek sem ártott. Ránk fér az alázat!



- Én egyelőre örülni szeretnék ennek a csodás fehér ruhának mondta Éva - és Ön is jól néz ki ebben az elegáns öltözetben, uram. Bár kis társaságunk nem vádolható azzal, hogy begyepesedett nyárspolgárok lennénk tetemes prüdantériával megfűszerezve, mégis felettébb furcsán érezném magam ruhátlanul nyilvánosan. - Hölgyem! - hajtotta meg a fejét komótosan ismét Tatunka Éva felé van ennek egy bonyolult filozófiája. Előre is elnézésüket kérem a morbid humoromért! - Szokva vagyunk Vince atyáéhoz mosolygott Eva - és magunk között



sokszor a legfontosabb szabály: a humor mindenek felett! Halljuk hát! - Igazából ez egy közmondás: amit szabad Lucifernek, nem szabad a kisördögnek. - Az egyik kedvencem! - nevetett a pap - és hadd mondjam meg gyorsan, kedves barátom, olyan felüdülés még egy hasonszőrű botrányos őrzővel kezet fognom! Olyan sok a komoly kolléga, már azt hittem, velem van a baj! És hogy kettejük szövetségének még nagyobb hangsúlyt adjon, kissé hátba veregette Tatunkát, aki nem kevésbé felszabadult hahotázásba kezdett Vince atya bölcs



meglátásán. - Inkább félreértik, mint értik a bibliából azt az intést, hogy ne botránkoztasd meg a gyengébbeket. Az álságos demokratizmus elferdíti az emberek észjárását. Tényleg elhiszik, hogy mindenki egyenlő és mindenkinek egyenlő esélye lehet az „élethez". Ennek a fizikailag, biológiailag, társadalmilag ordító esztelen kijelentésnek tudományosan sincs semmi alapja, szellemileg pedig egyszerűen lehetetlenné teszi az isteni igazságok befogadását, megértését. No de, drága testvéreim, ez is volt a célja a humanizmus kiagyalóinak!



Ha ebben az értelemben magyarázott egyenlőség létezne, nem lennének egyéni sorsok, nem létezne a karma! Mindenkire a saját szintjén érvényes szabályok, kötelességek, lehetőségek és felelősségek érvényesek! Nincs embermassza, nincs tehát általános spirituális életrecept sem! - Ez több mint világos - szólt Éva Jézus ugyanezt tanítja. A hitben erőtlenek nem tudják megemészteni a nehéz spirituális tanítást. Akiknek a gyomra nem erős, azok a nehéz eledel helyett bébipapit esznek előbb. Úgyhogy, a gyengébbek kedvéért inkább hordjunk ruhát,



nehogy megbotránkozzanak. És egyébként is, akik elmerülnek még e világ felszíni forgatagában, azoknak az emberi játszmáikhoz, a fejlődésükhöz még úgy hozzátartozik a ruha és egyéb kellékek, mint a színpadi szerephez. A ruha a tanítványok számára segítség, és nem a tanítóknak fontos. De, miért nem ülünk le? Még mindig álldogáltunk, de már a legkomolyabb beszélgetésbe mélyedtünk. Volt alkalmam elégszer megfigyelni, hogy azzal a néhány, valóban magas szintű beavatottal, akikkel találkoztunk, egy másodperc sem kellett a „barátkozásra".



Azonnal egy húron pendültünk, ahogy az öreg pap szokta megállapítani nevelve. Tényleg fantasztikusak ezek a közmondások! Ráadásul, ahogy Theo egyszer meg is jegyezte valami hasonló élménye kapcsán, a multidimenzionális húrelmélet és a rezonanciaelmélet szerint ez akár szó szerint is igaz lehet! Csak nem ismerték őseink évezredekkel ezelőtt Hawking professzor húrelméletét a sokdimenziós világról? Tatunkával szemben is olyan érzésünk volt, mintha ezer éve ismernénk. A pap, a maga szókimondásával, nem is futott



felesleges köröket és kimondta egyenesen véleményét. - Barátom, jó megtévesztő művész vagy te! Igazából egy laza, minden formai merevségtől mentes fickó, milyen formális megjelenéssel! Tatunka, aki ugyanolyan humormester volt, mint Vince atya, ismét mély meghajlással válaszolt. - Adjátok meg a császárnak, ami a császáré, és Istennek, ami Istené. Mindenkinek legyen akarata szerint!. Nemcsak a két öreg, de mindenki nagy nevetésben tört ki. - Legyen ez végszó ahhoz, hogy leüljünk végre és élvezzünk egy kis frissítő ételt és italt - mondta Theo.



Bár már tényleg magas az ingerküszöbünk, bátran állítom, Tatunka személye és népének története igencsak megdöbbentett. Tényleg szokva vagyunk a teljesen hihetetlen dolgokhoz, de álmunkban sem hittünk, hogy népe Nergal történetének élő tanúja lehetne! Tatunka simán elment volna déleurópainak. Az ízlésesen felöltözött fekete hajú, sötét szemű, fehér bőrű nagyon idős férfi először is tökéletesen beszélt angolul, spanyolul és portugálul, na és németül, ami az anyanyelve volt.
- Édesanyám német misszionárius



volt, apám pedig népem hercege. Nálunk, az Ugha Mongulaláknál nem király van, hanem herceg. Igazi uralkodónk, akinek az Ughák teljes hűséget és alattvalói szolgálatot fogadtak úgy tizenötezer évvel ezelőtt, nem a Földről származott és azóta hatezer évenként látogat ide mindig éppen a soros „királyunk". Ezért itteni helytartója a herceg, ami jelen pillanatban én vagyok. Népem a brazíliai-perui őserdei határsávban él a Nulladik Óra óta ekkor hagytak el bennünket az „isteneink", az a százharminc család, aki egy messzi csillagrendszerből jött a Földre.



Megtanítottak minket szinte mindenre: az idő mérésére, a városépítésre, állatok keresztezésére, növénytermesztésre, de főleg a legfontosabbra: a szeretetre és Isten tiszteletére. Előre figyelmeztettek a kataklizmákra, és a legutóbbi, legnagyobb és legpusztítóbb özönvíz előtt földalatti városokat építettek nekünk. Csak egy maradékunk maradt itt, sokan átkeltek a Nagy Vizeken, a mai Európa és ÉszakAfrika biztonságosabb vidékeire. Az akkori katasztrófa ezt a régiót érintette leginkább, vagyis a mai Dél-Amerika egy részét, és persze



ősi földünket, Ataist, ami szinte teljesen elsüllyedt. Apró szigetekként megmaradtak ugyan földszilánkok Polinézia és Mikronézia térségében, de ezt a kontinenst teljesen átrendezte az óriási földmozgás. Akkor emelkedett fel több ezer méteres magasságba a Titicaca-tó is. Mint tudjátok, ma is sós vize és óceáni élővilága önmagáért beszél. Tatunka elmesélte, hogy a Nulladik Óra óta papjaik mindent, ami népükkel történik, feljegyzik. Hol kőre vésték, hol fémre, hol papiruszra, hol párducbőrre, és titkos szent templomukban őrzik ezt



a sok ezer éves feljegyzést. - Vince atyától tudom, hogy az Önök hitvilága és a miénk között létezik egy igen fontos egyezés: az isteneinknek hat ujja volt! Népemet, a kiválasztott törzset, átformálták ugyan a hasonlatosságukra, de nekünk csak öt ujjunk lehetett. - Így van. A mi táltosaink is sokszor hat ujjal születnek. Ez az isteni kiválasztottság jele. Tatunka csak a fejét hajtotta meg Éva felé. Valóban, mint egy igazi herceg! - Élnek jelen pillanatban is a földalatti városokban? - érdeklődött tovább Éva, és úgy tűnt, ő már rég a megvalósítási szakaszba lépett



jobban érdekelték a tények, mint a háttérben megbúvó hitrendszer és mitológia. - Igen, úgy harmincezer ember tizenhárom városban. A hosszú évezredek során semmi akkora veszélyt nem jelentett ránk, mint a mai pénzéhség - mondta Tatunka, minden érzelem nélkül. Később meg is bizonyosodhattunk róla, hogy már rég kiirtotta magából, mert, az ő szavaival, azt a brutalitást, amit a fehér világtól kaptak, ép ésszel nem lehetne elviselni, az csak állandó bosszúszomjat szülne, ami pedig éles ellentétben áll tanításaikkal. Megtudtuk, hogy némely Ugha



észlelte jelenlétünket a labirintus rendszerben, noha utunk a városaikat kikerülte. - Azokon a közlekedő folyosókon mentetek, amiket mi is használunk a mai napig. Ha fogalmazhatok így, népem lélegzetvisszafojtva figyelte minden lépéseteket, hisz mi is ősidők óta várjuk az időt, amikor a Kristálykorong kódja megnyitja a Helyreállítás Korszakát. Vártuk az Asszonyt - hajolt meg ismét Éva felé - aki visszatér a Nagy Vizeken túlról, ősi testvéreink utolsó sarjaként, hogy megnyissa az Ég csatornáit és az Élet Vize aláhullhasson mindazokra, akik azt



lélekben szomjazzák. Éva ösztönösen el akarta hárítani a személye iránt tanúsított, számára oly idegen áhítatot és hódolatot, de észbe kapott. Felrémlett előtte Yuma és tanításai, a fehér ruha felöltésekor született gondolatok, de még Maria szavai is, hogy miért nem tudja elfogadni kozmikus feladatát és szerepét. Így ő is köszönettel meghajtotta fejét Tatunka felé. - Eljöttem ezért - fejezte be meséjét Tatunka - hogy személyesen ajánljam fel népem segítségét a további feladathoz. Így kezdődött hát a nagy munka



közösen azokkal az őrzőkkel, akiknek ősei már sok ezer éve vigyázták itt a kristályvilágot.
29.
Minden erőmet felemészti, hogy megközelítőleg is rekonstruáljam ezt a gigászi és hihetetlen munkát, vagy, hogy legalább halványan visszaadjam a „munkaértekezletek" tartalmát. Szerintem nem nehéz elképzelni, hogy számomra sokszor még mindig alig követhetően röpködtek az Univerzum eddig rejtett ismeretei. Ám nincs reménytelen eset, ezt



szerény személyem bizonyítja, mert azon kaptam magam, hogy esténként, az egyeztetések után ahelyett, hogy lecsillapítanám pörgő agyamat, elővettem a diktafont és az aznapi emészthetetlen infókat újra és újra lejátszottam. Volt, hogy maradék erőmet összeszedve pontokba szedtem a még továbbra is érthetetlen részeket, hogy alkalmasint megszerezzem a választ. Végleg búcsút inthettem az én kis nyugodt, kiszámítható miskolci életemnek! Kis kalandra vágytam? Hát én dokumentálhatom most egy kozmikus munka folyamatát a Föld túloldalán!



Igazából azt hittem az utóbbi hetekben-hónapokban, hogy már az emlékeimből is törlődött az „előző" életem, de meglepetésemre ezekben az amazonasi napokban ismét újult erővel támadtak fel a régi emlékek. Sajnos, sejtettem az okát. Itt volt az ideje végleg búcsút vennem tőlük. Ismét átélhettem, hogy a spirituális tanításokat nem ésszel nehéz felfogni, hanem átélni a valóságukat. Könnyű elmondani, hogy egyszer mindennek vége, de még egy épített háztól, az ismerős utcáktól is menynyire nehéz megválni, melyek pedig hány éven keresztül kergettek unalmukkal



szinte az őrületbe. Csak ismételni tudnám magam: íme, a racionális ember! Egyik reggel végre a gyerekek is megérkeztek Limából, ahol Jeszev jóvoltából egy egész speciális osztag vigyázott rájuk és alkalmasint szórakoztatta őket. Eddig nem akartuk őket idehozni, nekünk is épp elég megterhelő volt összeállítani a tervet és beindítani a munkálatokat. Az Amazonas végtelén örömet jelentett nekik, Mariával és néhány helyi fiatallal szinte egész nap a vadont járták és hajókáztak a folyón. Valóságos áldást jelentettek nekünk, hisz elég



volt csak rájuk néznünk, amilyen örömmel és természetességgel vették tudomásul, hogy megváltozott a világ, hogy mi se járassuk az eszünket folyton a letűnt dolgokon, hanem haladjunk előre. A munkálatok - talán helytálló így fogalmaznom - operatív főnöke Tatunka volt. Gyakorlatilag olyan munkacsapatot tudott mozgósítani, akik nélkül talán nem lettünk volna képesek véghezvinni. Minden esetre, Nergal ígérete, miszerint sok segítőnk lesz, abszolút beteljesedett. Mi magunk sem tudtuk, vajon hány földalatti lakó dolgozott keményen nap, mint a nap



a közös terven, a védett Kristályvilág, vagy ahogy majd hivatalosan nevezzük, az Aranyfolyam Menedék újraépítésén (a régiek nevezték Aranyfolyamnak a harmadik szemmel jól látható csodálatos energiazuhatagokat, folyamokat). Mert az ugye világos, nem új dolgot építettünk. Gyakorlatilag, ahogy Nergal mondta, ők lefektették az alapokat, nekünk csak - és ez a „csak" erősen idézőjelben értendő - össze kellett kapcsolnunk az energiahálózatot és beindítani a „motorokat". A holovideó alapján sokkal egyszerűbb volt minden, hisz



Nergal abban részletesen megmutatta, hol vannak a fő energiapontok. Jeszev egy katonai térképet is hozott, amire egy számítógépes programmal két nap alatt felszerkesztettük az Aranyfolyam Menedék területét Világos, hogy nem lepődtünk meg, amikor a gigászi chakana alakja tárult elénk, ami annak idején Killát annyira elbűvölte. Lelki szemeinkkel már láttuk az éjjeli világítópontokat, elképzeltük, milyen lesz, ha majd a pontok közötti energiapályán végighömpölygő égi tisztaságú energiát látják és hallják az



emberek! Egy megtestesült Isteni színjáték! Az egyik fő energiaforrás Yuma fennhatósága alatt volt, a délecuadori területen. Ez volt a Móricz János által átkeresztelt Táltosok Barlangja, az a labirintusrész, ahol a fiúk annak idején „földönkívüli" élményben részesültek. Vagyis, a mai napig nem tudják pontosan mi is történt akkor és mit is láttak. Reméltük, többek között most majd erre is magyarázatot kapunk. A szent geometria és a holovideó segítségével, valamint Tatunkáék gyakorlati helyismerete alapján pár nap múlva olyan rutinnal



építkeztünk, mintha mindig is ezt csináltuk volna. Jogos a kérdés, hogy pontosan mit is értsünk építkezés alatt? Volt persze a munkának olyan fizikai, kézzel végzett része, amiben konkrétan el kellett jutni egy-egy pontra, ott összeilleszteni vagy rögzíteni eztazt (az ezt-azt azért érdekes, mert például kristályalaphoz fémötvözet csatlakozást illesztettünk vagy „egyszerűen" csak be kellett indítanunk speciális rezgéssel fény, hang, tenyérsugárzás - több moduláris hálót, vagy integrálni energiaköröket). A lényeg azonban sosem ez a végső, fizikai mozzanat



volt, hanem a szellemi szintű megértések és döntések, melyek nélkül fizikailag mit sem tudtunk volna kezdeni. Az ecuadori forrás bekapcsolása jó példája munkánknak. A fiúk harminc évvel ezelőtti szellemi elkötelezettsége és barlangi fogadalomtétele, mint most utólag kiderült, bekódolódott egy ottani kristályba, melyet most Yuma a fizikai jelenlétük nélkül is aktiválhatott az érintettek szellemi hozzájárulásával. Ezzel a kezdő energia elindult a pályán. Az Aranyfolyam, Menedékünk földrajzi elhelyezkedése és a fő energiapontok a következők voltak:



a gigászi chakana Dél-Ecuadortól a Titicaca-tó déli partjáig húzódóan foglalta magába a fő energiahelyeket (körülbelül egy húsz magyar-országnyi területet képzeljünk el!). Természetesen a védett zóna ennél jóval nagyobb területet aktivált, de a konkrét energiahálózat, vagyis az „energiafolyam", ahogy őseink nevezték, ebben az alakzatban áramlott. Tehát észak-dél irányú áramlással elindult az alfa-pontnál ezt Jeszev csapata nevezte el így és Tiwanaku-nál megfordulva indult vissza.



Tiwanaku azonban jóval több volt, mint az egyik kiemelt energiapont. Szellemi neve: a hely, ahol minden m e g f o rd u l . Földrajzi szerepe, miszerint itt fordult vissza északi irányba az energiafolyam, csak az egyik, és legkönnyebben megérthető jellemzője és funkciója volt. Theo megemlítette, hogy Paolo milyen sokszor mondogatta, miszerint Tiwanaku lesz az a sarokkő, ami kifordítja sarkaiból a humán tudományokat, mint annak idején a kvantumfizika a természettudományt. Ahogy Évára néztem, úgy éreztem, egyedül én tudom pontosan, hogy mi



jár a fejében és mit érez. Később kiderült, igazam volt. Elmondta, ami számomra az arcára volt írva, hogy Paolo váratlan emléke miként repítette vissza a kezdetekhez. - Az volt az én személyes Nulladik Órám, az a reggel, mikor elhajtottam otthonról azzal a szándékkal, hogy meglelem végre az életem. Amikor utolsó pánikrohamos éjszakám után hozzád mentem, Angéla, hogy a miskolci sikátorban Paolo Kozma nézhessen szembe velem. Az én életemben ez volt az a hely és idő, amikor minden megfordult. Tatunka egyik reggel egy műanyag



felfújható földgömbbel fogadott minket a délelőtti munkaértekezleten. A földgömb, rikító színeivel és elmosódott, olcsó kivitelű kontúrjaival meglepő volt a Jeszev által elénk halmozott űrtechnológia mellett. Tatunka jót derült rajtunk és élvezte vaskos megjegyzéseinket fejlett akakori demonstrációs eszközéről. - Aitalában is hasznos, ha képesek vagyunk kilépni előítéleteinkből. Hát ugyanez a szabály érvényes, ha meg akarjuk érteni az ősi építményeket, amik, mint már ti jól tudjátok, jóval többek voltak építményeknél. Valóban, sokszor a



külszíni megjelenésük egy épület vagy piramis, esetleg templom vagy egyéb forma de sokszor egészen különös funkciókkal. Most nézzük Tiwanakut, a jelenlegi Földünk legősibb talányát. Tiwanaku itt van - bökött rá a műanyag földgömbre a mi Menedékünk nagy chakanájának legdélibb négyzetének a közepén. Egy középpont, ahogy ősi neve, kő a középpontban, jelzi. Azt már tudjátok, mit rejt Tiwanaku alatt a Föld: az ősi Kristálykönyvtárat. Láthatjátok, hogy érdekes módon kapcsolódik a nagy chakana egyéb kiemelt pontjaihoz, és már első ránézésre is valamiféle szép és



harmonikus arányt érzékelünk. Nem lepődhettek meg, hogy az egész tervrajz a Szent Geometria arányait hordozza, és minden egyes kis négyzet a chakanán belül önmagában is ennek, az aranymetszésnek nevezett aránynak felel meg. A chakanán belül minden egyes templom, szent hely, az ösvények, a kereszteződések, mindmind egy csodálatos energiaműködést modelleznek illetve fizikailag terelnek. A mai Cuzco-környéki szent helyek, ahogy már Nergáltól tudjátok, energiaátalakító pontok, van amelyik, generál, van, amelyik transzformál



vagy elnyel. De tudjátok-e, hogy miben példa nélküli a földfelszíni Tiwanaku? Ahogy Tatunka varázslószemével Évára és Theóra nézett, egy villám cikázott át mindkettőjükön. Megjelent szemeik előtt mindaz, amit Nergal és Killa látott és tudott az ősi építményekről. Mert bizony, már számukra is ősinek számítottak. Éva figyelte Theót, és most szándékosan engedte, akarta, hogy a férfi mondja el a felébredt múltjában látottakat. Bátorítóan ránézett, hisz Theónak ez még igen új és ismeretlen élmény volt: látni Nergal szemeivel!



- Tiwanaku Ataison épült. Kutatóintézet volt. Az ataisi kataklizmakor került a mostani helyére és a négyezer méteres magasságba. Akkor keletkezett a Titicaca-tó is. Romjai alkották az amerikai földrész origó pontját, erre kezdtük meg mi is az építkezést. Itt volt az akkori új világ legelső kórháza és a helyreállított kutatóintézet. Itt volt a laboratórium is... Tatunka megállt, hagyott bennünket, hogy elmerüljünk a látványban. Egy kis idő után azonban úgy tűnt, alig várja, hogy továbbmehessen a magyarázatban.



- Az nyilvánvaló, hogy Nergálék roppant tudással rendelkeztek a mai tudományhoz képest, így a tévedés lehetőségét kizárhatjuk. Tudjuk, hogy ismerték a kozmosz energiapályáit, a bolygók kölcsönhatásait, a Föld felszíni és belső energiamozgását. Az egész bolygó energiaműködését nyilvántartották, és ráadásul mindezt nemcsak a matéria szintjén, hanem lelki és szellemi dimenziókban is! Nemcsak azt tudták, a földi energiapályák hogyan működnek együtt, hanem azt is, hogy a szellemi kimozdulás hogyan avatkozhat be a fizikai



energiaműködésbe! Ahogy Theo mondja, a kataklizma során a valaha sík, tengerszint magasságú Tiwanaku egyszer csak majd négyezer méter magasan találja magát! Az Andok kiemelkedik, feltüremkedik, a tenger egy része követi Tiwanakut és megformálja a mai Titicaca-tavat! Nergal és Imhotep pontosan kiszámolták a korrekciós helyeket és lerakták a mai energiapontokat. Ráadásul, minden nagy kataklizma idején elmozdultak a pólusok, ezáltal mozog az egész mágneses tér. Tehát Tiwanaku volt az akkori korszak kiindulópontja, amit egy új erőtér



rendszerbe kellett beszerkeszteni. Ezt építette ki Nergál Imhotep segítségével. Ezért kell itt elkezdeni az aktiválást. - Nem ismerjük, milyen következményeket idézhetünk elő, ha beavatkozunk az energiarendszerbe - morfondírozott hangosan Jeszev - de Nergal nem hagyott bennünket magunkra. Ismerjük Imhotep alkotásait is. Azt mondom, hamarosan megtudjuk, hogyan tovább. Most épp elég, hogy itt kell kezdenünk és tudjuk, mit kell tennünk. - Ne feledje Jeszev, Nergal megmondta, munka közben



megkapok minden lényeges információt, a tudás bennem van. Illetve most már bennünk - nézett Éva Theora. - És most azt mondom, egy másik zónát is már jól ismerünk! Mivel nem szólt senki, Éva folytatta. - Oly nyilvánvaló! Otthon, a Pilisben. Ezért kapcsolta össze Yuma a két kiemelt védőzónát! A legrégibbet és legújabbat. Ennek a központnak kell a Föld másik felén most aktiválódnia! Minden ésszerű volt, mégis a legnyilvánvalóbb dolgok lepik meg leginkább az embert.



- Ezért kellett nekünk idejönnünk, mert itt ért véget egy Kor magyarázta Éva. - Az itt lezárt energiát kell összekötnünk Dobogókövei. Amikor a pilisi pont is feléled, beindul azfeszaki félteke védelmi összeköttetése, majd sorban bekapcsol a többi energiaközpont is. Nincs min töprengenünk, a feladat adott!
30.
Tiwanaku földalatti Kristálykönyvtárát a jelenlegi történetben éppen én tettem hozzáférhetetlenné, de Nergal



útmutatása alapján és Jeszev „űrtechnológiájával" sikerült elkészítenünk néhány írásos aranylemezt. Jeszev ugyan inkognitóban tartózkodott itt velünk, ám a szokásos teljhatalommal rendelkezett a számunkra is ismeretlen háttércsapata felett. Semmi gondot nem jelentett számára egy kisgépre ültetni néhányunkat, hogy elrepüljünk Tiwanakuba. Soha nem tudtuk meg, miként sikerült naplemente után elnéptelenítenie az egész környéket, hogy zavartalanul eljussunk a romok közötti legrövidebb lejárón át a



Kristálykönyvtárba. Ha a korongok meg is semmisültek, Jeszev technikájával - Nergal szerint mégis használható legalább a Könyvtár hangrezonanciás tere. Tatunka helyismeretével pillanatok alatt elértük a Könyvtárba vezető folyosót az asztrológiai belépőkóddal együtt. Elmondhatatlan érzés volt újra itt lennem fizikai mivoltomban! Jeszev és Tatunka, aki úgy tűnt, jártas valamennyire a régmúlt, avagy a jövő technikájában, röpke két óra alatt elkészült a berendezés összeszerelésével. A Nap- és kristálykorongot két, általunk fel



sem ismerhető szerkezet helyettesítette, ezen kívül a lemezírás Nergal szokásos módján történt. Amikor minden készen állt, az íráshoz csak Theóval ketten maradhattunk a helyiségben. Nekünk csak a Könyvtár négy oldalfalában lévő spirál aktiválásával kellett törődnünk, amelyek a lemez levegőben történő „rögzítéséhez" szükséges hangvibrációt szolgáltatták. Jeszev műszerei, melyekbe az írás szövegét előzőleg betápláltuk, automatikusan beindulnak, ha én aktiválom a spirálokat. Ahhoz, hogy ezt a feladatot



elvégezhessük, és a teremben tartózkodhassunk, három napig csak gyümölcsöt ehettünk és meditáltunk. Saját rezgésünket a lehető legmagasabbra kellett emelnünk, hogy képesek legyünk a spirálokat aktiválni, illetve, hogy sértetlenül elviseljük a hangvibráció erejét. A vibráció nemcsak rögzítette a lemezeket a két korong között, de a megfelelő módon mozgatta is írás közben. Jeszev szerkezetéről annyit sikerült megértenünk, hogy az általuk gerjesztett hullámok hol fény, hol pedig hang formájában „karcolták" a jeleket. Az elkészült lemezek csodásak



voltak. Egyet-egyet szántunk a Föld különleges energiapontjaihoz. A legelsőt itt hagyjuk a Kristálykönyvtárban, a központi vezérlőben. Annak idején Imhotep és Nergál pont úgy készítették el a piramis-energialáncot a Föld körül, hogy a kataklizma előtt itt felépített vezérlőteremben történjen a Helyreállítás beindítása. Innen, amikor a 24 vezetővel elindultak az emberek, mindegyik vezető vitt magával egy-egy behangolt kristályt, melyeket meghatározott pontokon kellett elhelyezniük. A második pont az Új haza legelső



városának alapkövébe került,
Eriduba{25}. Nem érti a világ a nevét, pedig a magyaroknak egyszerű: Eredő. Innen eredtek aztán a különböző Özönvíz utáni nemzetek, akik mind az ősi közös gyökérből származnak, ma már alig nyomon követhetően, számtalan névvel. Vittek kristályt Etiópiába, ahol szintén piramisokba építették be, akárcsak Egyiptomban. Eridu mellett Etiópia volt a legrégibb terület, ahol megvetették lábukat a nyugati földről, Amentiből érkezők.
Osiris{26}, ahogy az Új korban a Föld ősi felvigyázóját nevezték, szintén megkapta a „Legelső



Nyugatról" (Kenti-Amenti) titulust, vagyis akik átmentették Nergal földjéről a tudást és kultúrát. Eridu, Etiópia és Egyiptom mellett a Nergal által kijelölt vezérek elvitték még a kristályokat az Indusvölgybe, Tibetbe, Kínába, Japánba, a mai Ausztráliába és Európa különböző pontjára. Itt kiemelt fontosságú a Kárpát-medence mint a kontinens „őshazája", ősi pont. Ezen belül is kulcsfontosságú a mai Magyarország Pilis térsége, és hogy miért, mindjárt érthető lesz. A Földet egy energetikai hálószerkezet veszi körbe. Ez a háló igen összetett funkciójú. Egyrészt, a



kozmikus energiát „tereli" és kontrollálja. Másrészt, a Föld magszerkezetének mozgásával folytonosan termelődő energiát szabályozza. A planéták belső magjai összeköttetésben állnak egymással, így a behatoló kozmikus energia és a földmagban lévő energia kölcsönhatásáról van szó. A Föld felszínére kisugárzó energiák különböző pontokon különféle hatások formájában érzékelhetőek. A Föld belsejének energetikai hálója és a Földfelszín energetikai hálója nyilvánvalóan összehangoltan működik optimálisan. Ám az ősi - és persze a



modern kori - emberi beavatkozás miatt ezt irányítani, terelni, szabályozni kell. A legutóbbi kataklizma előtt kezdték építeni a piramisokat. A funkció világos volt, ám olyan anyagszerkezetet kellett találni, ami kibírja, átvészeli az óriási víz és földmozgásokat. Ehhez tervezték a piramist. Mind anyagában, mind geometrikus szerkezetében bevált. Formája és nagysága biztosította a legnagyobb stabilitást és a víztömegnek való biztos ellenállást. Minden kulcsfontosságú ponton piramisba építették a kristályokat, az Imhotep által készített terv



alapján, a szent geometria arányai szerint. Ezek a kristályok az idők során végig kapcsolatban voltak és vannak egymással. A piramisok, a mindenkori beavatottak irányításával, speciális rezgést keltettek bizonyos időközönként, így kalibrálták a Föld éppen aktuálisan kívánatos vagy megengedett rezgését. Ez a Kozmikus Törvény szerint a Naprendszerünk többi bolygójával illetve társ naprendszerekkel kellett, hogy rezonáljon. Az ember társas lény. Születése után egy másik ember gondoskodására szorul, mert



különben elpusztul. Egészséges lelki és szellemi fejlődése is más emberektől, szüleitől, a környezettől, a társadalomtól függ. így születésével nemcsak jogokat kap, hanem felelősséget is hoz magával. Földünk nem magányos bolygó. Energetikailag, de szellemileg is, össze van kötve a többi bolygóval, és azok lakóival. Ahogy bolygónkkal, magunkkal bánunk, az kihat a kozmoszra. Ahogy minden egyes embernek nemcsak egyéni, de társadalmi felelőssége is van, ugyanígy az emberiségnek is vannak kozmikus léptékű „társadalmi" felelősségei



is. íme, az „amint fent, úgy lent" egyszerű kozmikus törvénye! Mint tudjuk, Nergálék korában kibillent az energia. A Kozmoszból érkező bontatlan energia itt ebben a dimenzióban, a dimenzió sajátsága okán, polarizálódik. Ám az ember nem véletlenül kozmikus lény, tudata eredendően multidimenzionális, így „Istentől kapott" feladata, hogy ezt a polarizált energiát visszavezesse az egységbe. Nem használhat többet egyikből sem, nem zárhatja ki a másikat. Ez a törvény lebomlik az élet minden szintjére. így az eredendően androgén kozmikus



lény, földi élete során, a polaritás törvénye miatt, kénytelen vagy férfi, vagy női formát ölteni és az ennek a formának megfelelő működés szerint élni. Tehát a mindennapi élet emberi léptékében ez annyit jelent, gondolataival, megjelenésével, cselekedetével mindig a formájának, vagyis az éppen vállalt sorsfeladatának megfelelő női vagy férfi polaritást éli meg. Ez az egyéni ember kozmikus társadalmi felelőssége. Ám a kibillentés és ezzel Istenanya megtagadása tragikus dominó effektust vont maga után. A csonkítás árulkodó nyomait azóta is



igyekszik az „erősebb nem" eltüntetni: fals és beteg ideológiákat gyárt a nemek alá és fölérendeltségéről, mely gyalázatos társadalmi egyenlőtlenségekhez, nőlikvidáló boszorkányperekhez vezetett. Mindez nem más, mint Istenanya-ellenesség. A kibillenést persze, mint látjuk, ideig-óráig lehet működtetni, de amellett, hogy alapjaiban igazságtalan emberi társadalmak jönnek létre, még kozmikusán is a végveszély felé sodor mindannyiunkat. Ezt persze az elhülyülésig lebutított élet-verzió, a materializmus síkján nem lehet megérteni. A kozmikus törvényeket



ismerő tudat és az azokkal harmonikus együttműködés csakis úgy kivitelezhető, ha folytonosan kapcsolatban maradunk a Kozmikus Magközponttal, amit, akit Istennek nevezünk. Ha különválunk, megszakad a kommunikáció, a tudás és erőutánpótlás. Elfelejtjük idővel a saját teljességünket, androgenitásunkat és egypólusú önmagunkat látjuk csupán. Mindezen hazugságokon és sunyi aljasságokon csak tiszta tudattal láthatunk át. Álomkórban nem lehet tiszta a fejünk. Ehhez fel kell ébredünk. Felébrednünk a bűvöletből, mi nem más, mint saját



felejtésünk. Ez a felejtés azonban az energetikai rendszer teljes működését veszélyezteti. Perzselővé vált a férfierő, mely a sorozatos harcokban, a hatalmi törekvésekben, a kizsákmányolásokban, igazságtalanságban, törtetésekben, felhalmozódásokban tobzódik a mai napig, kirekesztve a női energiákat. Az emberek még mindig nem értik, hogy egyik nem működhet a másik nélkül! Mivel a Föld nem önálló, nem szakadt el - mert nem szakadhat el Naprendszerbeli családjától, sőt galaktikus nagyobb családjától sem,



ez az egoista társadalmi felelőtlenség veszélyezteti kozmikus társainkat, a többi planétát, a Naprendszert, a Galaxist. Eddig kaptunk lehetőséget, hogy eszünkhöz térjünk. A Kozmosz nem hajlandó tovább tűrni egy maroknyi kisebbség vak és pusztító tombolását. Helyre kell állítani az egyensúlyt, a harmóniát. Vissza kell engedni a Föld női energiáit. Meg kell újra találnunk Isten női részét. Vissza kell térnünk Bauhoz, Istenanyánkhoz!



Ez a Helyreállítás nagy energiaváltozást jelent. Akik ragaszkodnak a régi mintákhoz, az egyeduralmi férfierőkhöz, nem fogják tudni elviselni a megemelkedett frekvenciákat. Mint tudjuk, a test frekvencia száma legtökéletesebben a szív frekvenciájával növelhető. A szív egy olyan speciális szerv (nevezhetnénk akár „szerkezetnek" is), mely nem a földi, hanem a kozmikus frekvenciaszámon működik tökéletesen. Ekkor marad egészséges. A valóban nyitott szívvel élők nem a földi értékrend szerint élnek. Gondolkodásuk,



cselekedeteik ezért érthetetlenek az „egyszer élünk" hitet valló, bezártak számára. Ahogy Jézus is figyelmeztet bennünket, a „világ bolondságnak tartja" majd a szív dolgait, a szívbéli hiten alapuló életet. Ha a szívünkre hallgatunk, sokszor ellene mondunk, szembemegyünk a „logikus" énvédő emberi felfogással. A szívvel kilóg az evolucionisták lólába: ésszerűtlenek döntései, nem szolgálhatják az „egyedfejlődést". A szív az Isten szerinti tudás szerve. Minden ember személyes dimenziókapuja. A szív a bizonyítéka kozmikus,



multidimenzionális származásunknak. Akik képtelenek a kozmosszal együtt lüktetni, pulzálni, megbetegszenek. Aki egységben van Istennel, a Kozmosszal, a kozmikus szeretetenergiát képes befogadni és azt továbbadni. Nyitva van az Aranykapu - éneklik a magyar óvodások országszerte. Az Aranykapu a kozmosz több „rétegét" nyitja, köti össze. A testbe egyedül a szív képes beengedni ezeket a frekvenciákat. Az agyunk, az elménk csak olyan energiát kap, amit a szív befogad. Ha a szív zárt a Kozmosz, Isten felé, akkor csak „alacsony szintű" frekvenciákat



továbbít. Ezek a hidegfejű, számító emberek, akiknek az Élet csak egy profitmegtérülési lehetőség. Minden népnek kötelessége felébredni a bűvöletből. Az emberiség egészének kötelessége résztvenni a Helyreállításban. Ám vannak még mai is olyan népek, akik emlékeznek az ősi tudásra, emlékeznek az ősi kötelékre. Nekik kiemelt felelősségük van abban, hogy ébresztgetni kezdjék a többi nemzetet is. Az egyik ilyen felelős nép a magyar. Egyfelől részei vagyunk annak az ősi nemzetnek, akik megalakították a Föld első kultúráit.



Ott voltunk a nergáli korban is, őseink ott voltak a huszonnégy vezér között, akik átmentették a Föld innenső oldalára a tudást. A mag-ság az magosság is. Fönt, a „magosban" lenni Istennel. Onnan, az ő kozmikus perspektívájából, az isteni látás és tudás szerint érteni és élni az életet. Ha ma van egy nép, egy ország, mely e csodálatos ősi tudás, a Mag nevét viseli, hát sokszorosan példát kell, hogy mutasson! Ami hitünkben mindig is élt Boldogasszony Istenanyánk, így mi a tőle kapott anyai szeretet erejét kell, hogy továbbítsuk azoknak a népeknek, akiknek vallásai már



csak az Atyaistent ismerik. Amíg istenük is csonka, hogyan válhatnának ők maguk kiteljesedett kozmikus emberré? Ráadásul, a magyarok a mai napig egy különleges nyelvet beszélnek, amely még mai, modern formájában is a legnagyobb százalékban tartalmazza a Mag-nyelvet, a kozmikus eredeti nyelvet, melyet az első földlakók használtak. Nevezhetnénk kódnyelvnek is, hisz ősi szavaink csodálatosan leírják a legrégebbi kozmikus tudást. Pusztán az egyes szavak, mint mantrák, tudás-kapukat nyitnak ki.



Ezért mondta Yuma, hogy az ébredésnek innen kell kiindulnia, a Mag-néptől, e nép mai hazájából. Ezért kellett c földről származnia a Napba öltözött Asszonynak, aki ismét összeköti a kontinenseket, ősi hazáinkat, összeköti és aktiválja az energiákat. Feldobja a Napkorongot a Hetedik Égig, hogy megkarcolva azt, égi szent víz, az Élet Vize hulljon az igazságot szomj azokra. Az aranylemezekre vésett írás a felébredettekhez szól, akik egyre nagyobb számban érkeznek majd a Menedékbe, hogy egy új korszak új embereként felépítsenek egy új emberi létformát. A



Kristálykönyvtárban tárolt különleges aranyszínű fémötvözetből vékony karláncokat készítettünk, hogy ilyet viseljen majd mindenki, aki a helyreállítás mellett dönt. A Menedék egyszerű elv alapján működik, összhangban a Kozmoszban megindult természetes folyamatokkal. Az egyes kristálypontok az ott élő emberek felébredésétől függően aktiválódnak. Az aktivált kristályok, aranykorongok és aranylemezek olyan energiateret hoznak majd létre, amit csak a felébredettek képesek gond nélkül elviselni.



Senkit nem küldünk el, bárki jöhet, aki szívében meghozta a döntést. Ha azt hiszi, átverhet minket - vagy saját magát! - hát meg fog lepődni! Szó szerint fullasztónak érzi majd a mi „légkörünket". Itt nincs logikázás, átverés, látszat-életmód. Minden menedék a Szív Földje lesz, és a szívet lehetetlen manipulálni! Akik őszintén idevágynak, a szívük már nyitva is van! Nekik semmilyen nehézséget nem jelent majd se az új energia, se az új életmód, amihez nekünk nem kellenek előírások és szabályok. Akinek a szíve nyitva, az „online" van Istennel. Minden pillanatban



pont azt teszi, ami összhangban van a Kozmosz törvényével. Ez a Szív-tudás. Az Aranyfolyam Menedék kapujára az alábbi írást függesztettük, egy szép aranylemezre vésve: „Legyen és lehessen Itt minden felébredett és megtisztult ember, aki felfogta saját emberi és kozmikus szerepét a hely-reállításban. Helyre akarja állítani kapcsolatát önmagával, Teremtőjével, embertársaival és a Földdel, ezáltal nagyobb világunkkal, a Kozmosszal. Készült Tiwanakuban,2012. decemberében, a Helyreállítás Kora kezdetén"



Így újult meg az Ember és az Élet.
31.
Késő este érkeztek meg Theóék a tóparti kis házba, legnagyobb meglepetésünkre, Judittal és Johnnal együtt. Hulla fáradtak voltak mind a négyen. Juditéknak gyorsan megvetettünk egy kihúzható kanapét az egyik külön szobában, Theo és Nantu pedig egyelőre egy szobában alszanak majd. Amikor Juditék lefeküdtek, Theo végre elmesélhette dióhéjban, mi is történt. - Miután John elküldte a jelentését



Éváról, a Szervezet úgy határozott, csakis Évával illetve velünk együtt van értelme a kutatásnak. Mivel egyrészt Éva elutasította a kutatási együttműködést, és az ecuadori labirintusrészbe is nélkülünk kellett volna lemenniük, az utolsó percben úgy döntöttek, hogy ebben a formában pénzkidobás az ecuadori expedíció. Johnék erre fogták magukat, és amíg én Ecuadorban az ő ügyeiket intéztem, gyorsan odarepültek Judittal. - De hogy vettek rá téged, hogy ebbe beleegyezz? - Nem ők vettek rá. Ok csak megkérdezték, velünk jöhetnek-e.



Én adtam meg magam annak az egyértelmű érzésnek, hogy nem feltétlenül én tudom tévedhetetlenül kiválogatni, ki jöjjön velünk. Ki tudja, kinek milyen okból kell ott lennie... bármi is történik. Egyszerűen megadtam magam Istennek. De most már te mondd el részletesen a ti utatok, és hogy mi történt Évával a tóparton? Elmeséltem Theónak Évát a két orosszal Limában, - amiről persze már tudott - elmeséltem az utunkat Vince atyával idefelé, majd Éva délutáni csodálatos találkozását az anyóval a Titicaca-tó partján. Elmeséltem, hogy az anyó látta,



hogy a fekete kígyó nem marta meg Évát, és neki ajándékozta az ősi chakanáját. - Még késő délután felvitték Vince atyával az anyót a hegyre, Callumaquitől úgy ötven kilométerre. Nézd, az öreg pap itthagyta ezt a térképrajzot. Nem zárta ki, hogy az esőzés miatt fennrekednek. Azzal tértünk nyugovóra, hogy holnap reggel elindulunk Éváék után. Az egész éjjel tartó esőzés után reggel csodával határos módon mégsem esett. Reggeli után útra is kellünk. Kétórás zötykölődés után



megláttuk Vince atya kocsiját az útszélen. Theo melléhúzódott és kiszállt. Leugrott Péter és Nantu is a platóról. Nyomokat kerestek. Nem volt könnyű bármit is észrevenni, hisz az éjszakai eső elmosott sok mindent. Végül is néhány frissen letört bokor nyomvonalán felfelé indultunk egy kis emelkedőn. Amikor felértünk végre, már messziről megláttuk Vince atyát egy öregasszonnyal. Izgatottan, majdhogynem hevesen beszéltek. Theónak gyöngyözni kezdett a homloka. Baljós érzés kerítette a hatalmába egy pillanat alatt. Messziről odakiáltott a papnak.



- Halló! Vince atya! - és meglengette a karját. A pap azonnal hátrafordult és elindult felénk, olyan gyorsan, ahogy csak bírt. Theo is futásra vette, velünk együtt. Mikor végre odaértünk, Theo épp csak a minimális udvariasságnak tett eleget, amikor kezet rázott az öreggel, de közben máris Éva felől kérdezte. - Fiam, úgy véljük, jól van Éva. Már túl vagyunk az első riadalmon... És elmesélte, mi történt reggel, hogy marta meg Évát a 200 fekete kígyó a kislány helyett, akit így Éva



megmentett a biztos haláltól. - Hitem legnagyobb próbája volt ez, Theo. És Évának az égvilágon semmi baja nem lett. Aztán meggyógyította a szívbeteg kislányt. Szóval, valami megváltozott. Illetve, fiam, ma reggel minden, de minden megváltozott! Azt hiszem, ez már nem az a világ... itt valami elkezdődött! Ezért véljük úgy, hogy semmi baja nem lehet Évának. Beleesett ugyan a kútba, de az anyó szerint odaúszott a folyosó lejáratához. Theo minden kis részletet tudni akart azonnal, ezért odafordult az anyóhoz és kecsuául megszólította.



- Beszéljen, anyám! Beszéljen, kérem! Mit tud? - A meséink szerint itt buktak alá a régi Mesterek, hogy meglátogassák népüket, aki lent él az alsó világokban... - Nehogy elmondja most nekem az egész legendát, anyám! - horkant föl Theo - milyen mély az a kút vagy micsoda? - Nem tudja senki áztat! A mese szerint két óriás fér el benne. - Azt a hétszázát, anyám! Világosan beszéljen! Mekkora óriások azok? - Hát együtt vagy ötembernyi. - Tehát nyolc-tíz méter. Jézusom! Theo megpördült, közben levetette



magáról a kabátot és mielőtt bárki egy szót is szólhatott volna, már bele is ugrott az aknába. Lélegzet visszafojtva vártunk. Emlékszem, nekem teljesen izzadt a tenyerem. Mivel John képes volt mérni az időt, innen tudom, hogy jóval több, mint két perc után bukkant fel Theo, de nekünk egy örökkévalóságnak tűnt. - Semmi! - rázta kétségbe esetten a fejét, majd egy újabb levegőt vett és ismét alábukott. Nantu és Péter is beugrott. Ismét egy örökkévalóságnak tűnő ideig csak meredtünk a vízre, mintegy szuggerálva, hogy leljék meg Évát.



Nem értettünk semmit. Nem értettük, miért és hogyan történt ez? Hogy lehet egyáltalán eltűnni egy kis pocsolyában? Óhatatlanul egyik kedvenc mesém, Holle anyó kútja jutott az eszembe. Mi van, ha ez a kút is egy másik világba vezet? Mennyire szerettem volna gyerekként én is átkerülni abba a szebb és jobb világba, ahol három nap egy esztendő! A pillanat varázsától majdnem utánuk ugrottam... ekkor bukkant fel Theo feje, és ahogy prüszkölve levegő után kapkodott... én megszédültem, és elvesztettem az eszméletem. így, legnagyobb bánatomra, nem



láthattam, ahogy a pocsolya valóban kúttá változik és nem osztozhattam a többiek végtelen örömében, amikor Éva életjelet adott magáról. Még órák múlva is ezt taglalta mindenki, így legalább részletesen megtudtam, mi is történt. A fiúk épp, hogy felértek, amikor a víz egyszer csak erősen apadni kezdett. Kiderült, észre sem vették, hogy valamelyikük megrángathatott a lenti rácsoknál egy kallantyút, ami egy zsilipelzáró kar volt, és így kinyílt a vízzáró akna teteje. - Hát, ami velünk folyamatosan történik, ahhoz non-stop isteni segítség kell! - mondta Vince atya,



akiből a tragédia óta most először buggyant elő sajátos humora. Ekkor már persze teljes nyugalomban voltunk, és Éva részére állítottuk össze a legszükségesebbeket. Valóban ott gubbasztott, ahol az anyó mondta, a kútból leágazó kis folyosóban. Meleg cuccot és valami ételt akartunk neki leengedni kötélen addig is, amíg a fiúk összeszerelnek egy alkalmatosságot, amivel leereszkedhetnek és biztonsággal felhozhatják Évát. Judit mérete állt az Éváéhoz legközelebb, így az épp nála lévő pulcsit és a kocsiból egy száraz pólót hozott, hozzátettünk



még egy pokrócot. Kis kosárba pár banánt, egy felnyitott konzervet és egy zacskó kekszet tettünk egy üveg víz mellé. Addig bőven elég, míg lemegyünk érte.
Ha igen nehezen is, de azért pár szót tudtunk vele váltani. Ám a mentőcsomag leengedése nem várt nehézségekbe ütközött. Akis folyosó ugyanis a kútból leágazva felfelé emelkedett, hogy ne folyjék bele a víz. Emiatt életveszélyes lett volna a szélére mennie, valahol beljebb kuporoghatott. Miután több, mint félórás próbálkozás után sem sikerült lejuttatnunk neki a kosarat,



úgy határoztunk, négyen azonnal útnak indulunk a kis házhoz a komolyabb barlangász felszerelésért, amikkel majd felhozzuk Évát. Péter és John ment a cuccokért, mi pedig Judittal azért, hogy egy nagy adag meleg ételt készítsünk a csapatnak. Már majdnem hajnalodott, mire visszaértünk a tópartra. Mindenképpen aludni akartunk legalább pár órát, teljes kialvatlanságban nem indulhatott neki senki a másnapi mentőakciónak. Azonban már kora reggel talpon voltunk, mindenki serénykedett a maga dolgában. A



Nap épphogy csak felkelt, amikor zörögtek a kis házikó ajtaján. Egy helyi halász volt, aki a fehér
curandera{27} után érdeklődött. Először Péter se értette, kit kereshet... aztán leesett neki! Majd az első után jött a többi. A peruiak amúgy is nagyon kíváncsi nép, képesek messze elgyalogolni egyegy csoda miatt. Elképesztő tempóban terjedt Éva gyógyításának a híre, sőt egyikük még azt is tudta, beleesett a kútba, de megmenekült! Éva pár óra leforgása alatt a „fehér" doktornőből csodás gyógyító, majd szent asszony lett. Egyikük úgy nevezte, a Perui



Papnő. A hegyiek aztán már csak ezen a néven adták tovább róla a híreket. Amikor elkészültünk az étellel, már minden be volt pakolva a terepjáróba, indulásra készen. Nem is késlekedtünk egy perccel sem többet, beültünk, és irány vissza a viskóhoz! Őszintén reméltük, Évához mégis sikerült lejuttatniuk legalább a pokrócot, és nem vizesen kucorgott lent egész éjjel! Erre gondolni sem akartunk! Mikor felértünk, a hátramaradtak, gyakorlatilag ugyanott üldögéltek a nagy fa tövében, pokrócokban. Még oda sem értünk, amikor Nantu máris



felénk indult és kiáltva sietett megnyugtatni, hogy a mentőcsomagot, nagy nehézségek árán, de lejuttatták. Majd elmesélték, hogy egy hosszú kötélre erősítették a kosarat, amihez egy mágnest szereltek, abban a reményben, hogy a folyosó szélén mintha két vaskampót láttak volna, ami bevonzza a csomagot. így is volt! Éva aztán nagyon lassan kimerészkedett annyira a folyosó végére, hogy berángatta a cuccot! Egy másodpercre látták a kezét, és egy pár szót váltottak is vele! Miközben Nantu mesélt, gyorsan járt a fiúk keze, szerelték össze a



felszerelést. Az anyó közben még valami újabb főzetet is hozott. Amikor Theónak nyújtotta a csuprot, az megragadta a karját. - Várj, mesélj még nekünk a kútról, és ami mögötte van! Az anyó nem húzta el a karját, de a másik kezével egy kissé meglegyintette Theo homlokát. - Te látsz, ha akarsz! Tudnod kell, mi történik! Theo nem válaszolt rögtön. - Tudom, mi történik... Éva fejest ugrott a dolgok közepébe - hallottuk végre a régi Theót! Ha lett volna neki, azt mondanám, a bajusza alatt



mosolygott. - Egyedül jutott oda, ahova mind elindultunk. De szeretném, öreganyám, ha elmondanád, mit csinál ez a pocsolya a te házad mellett. Ki vagy te? Az anyó, miután kiosztotta a főzetet mindenkinek, letelepedett, és miközben a fiúk serényen szereltek, mesélni kezdett. - Sokan élnek ám errefelé, akik szoknak találkozni fura alakokkal kántálta - olyan nyakigláb embereknek mondják üket, fura ruházatokban. Elmennek még Cuscoba is. Nemigen tudnak velünk beszélni, nem is akarnak, inkább



csak úgy vannak, csak néznek, néznek, figyelnek, de az is lehet, tán összeszedik magoknak, ami kell nekik. Ezek az alsó világban élnek, asszongyák, van sok város is a hegy gyomrában! Van ám, ahol az égi Nap nélkül is olyan ragyogó világosság van, mint sokszor itt fönt nincs is vagy csak néhanap. Van ott lent nekik minden! Gyémántváros, így híjják az öregek. Ösmertem én
is egy öreg curanderot{28}, aki aszonta, ő egy ilyentül tanulta a todományát. Igaz vót, én láttam, olyan füveket ösmert, de füleg, olyan kövei vótak neki a gyógyításban, amiket soha senki



más nem ismert és használt. Messze földről el is gyüttek ühozzá gyógyulásé. Őneki vót egy darab olyan, ni, amire asszonta, ez ezüstlap, de nem ezüst vót ám, mert én az ezüstét ösmerem, de aszongya, így híják az alsóvilágiak azt, ami világít nekik. Nem tükör, nem, ezüstnek mondta. Asszonta ez a curandero, hogy a lenti világban a papjaiknak hat ujjuk van! Bizon ám, hat ujj! Asszongya, azok istenek, így nevezik a hatujjúakat az emberek előtt. Asszongya, a hatujjúak, tudnak a csillagok közé röpüni, hogy mivel, én áztat meg nem tudom mondani, de röpünek. Ösmerik a



múltat és tuggyák az eljövendőt. Asszongya, mostanság többször járkálnak, mert nagyon figyelnek, mi következik a földön. A hatujjú papok azt üzenik ide fentre, most is úgy állnak a csillagok, mint amikor nagy baj vót! Ük azé élnek ottan lent, mert ott nem lehet bajuk. Itt fent ők nem szeretik az embereket, mármint nem műnket, itten élő szegényeket, de azokat, akiket nem is látunk, csak tuggyuk, ők a világ urai. Őket sajnálják mert tudatlanok, és asszongyák, szalmaláng csak a hatalmuk. Eztet münk szeretjük hallgatni, hogy a világ urait, gazdagjait tudatlannak híjják, ez



nekünk teccik! - kuncogott az anyó. - A lenti világban sok csuda van ám! Gépek, eszközök, szerszámok, amiket mink nem is ösmerünk ám! Vannak gyémánttemplomaik, üveg utcáik, és asszongyák, ha akarnak esőt csinálnak, ha akarnak meleget, de leginkább azért nem csinálnak ilyeneket, mer haggyák békiben az embereket élni. De tudnának! És van nekik millió és millió könyvük, aranyon, gyémánton írva! - Mondja, anyám, ismer olyat, aki volt már lent ott ezekben a városokban? - Há' mondom, fiam, te, az a curandero, igen, a Geronzio.



- És maga, mit tud még erről a kútról itt a kertjében, öreganyám? - Amit mondtam, fiam, amit mondtam nektek. Ha nem is feneketlen, de tán visz a lenti világba, asszongyák. A curandero mondta egyszer nekem, hogy én vagyok a kút őre. Igen, az őre! Nem mehet be senki emberfia ide. - Mi lesz azzal, aki bemegy? - Hát, oszt az attól függ, szereti-e ütet az Isten? Ha olyan, akit szeret, hát megmutat neki mindent aztán kihozza. Ha nem szereti, hát nem hozza ki. így. - És az a kis folyosó, amiről



beszélt? Az hová vezet? - Aj, fiam, hát engem kérdezői! Nem tudom, hova vezet! A világba, oda, azokho'! Biztosan oda. Tán a naccságának oda vezetett az útja, ki tudja? Csak az Isten! A naccságát nem bántotta a fekete kígyó, hát nem akárki ő! Nem akárki ő, fiam! Meggyógyította, ni, itten e, ezt a lyánykát, aki itt szaladgált, tudod. Mielőtt gyüttetek, hát ez történt. Oszt nem lett üneki semmi baja! Uralkodik a kígyón! Ne felesed má', fiam, azt az asszont, aki ura a kígyóknak! Theo nem felelt semmit. Nem féltette már Évát, tényleg nem, de



nehéz megélni, még neki is, amikor Isten munkálkodik! Könnyebb erről tanítani, mint ebben élni. Közben elkészült a rögtönzött „felvonó". Nantu és Theo fog leereszkedni, Peter és John fentről segítenek. Elsőként Theo megy, rásegíti Évát a felvonóra, addigra Nantu is leér, aki átveszi, és együtt felhúzzák őket. Lélegzetvisszafojtva figyeltük, miként himbálózott The-óval eleinte a kötél és az ülőke. De aztán sikerült stabilizálnia. Mikor odaért a folyosóhoz, szépen beakasztotta a vaspántokba, kiszállt. Közben persze egyfolytában beszélt Évához,



és mivel nem kapott választ, láttuk, hogy ideges, alig bírja ki, hogy bekapcsolhassa a lámpát. Olyan gyorsan ugrott ki, attól féltünk, megbillen és bezuhan a mélybe. De aztán egy pillanat alatt eltűnt a járatban. Feszülten vártuk a jelzését, hogy minden rendben. - Nincs itt! Éva eltűnt! - hallottuk lentről. - De egyértelműen látni a nyomait. Sajnos, egy kis vért is látok. Friss vért. De nem sérülhetett meg komolyabban, akkor csak nem ment volna messzebb! El nem tudom képzelni, miért mászkál! Tudta, hogy már jövünk érte! Nantu már indult is Theo után. Vitt



magával konzervet, vizet és egyéb létfontosságú barlangász felszerelést. Életében először hallottuk morgolódni, amiért nem várta meg Theo.
32.
Megint egy újabb idegtépő várakozás! Vince atya erején felül igyekezett elterelni a gondolataimat, és azokról a barlangokról mesélt, ahol fiatal korában járt. Megtudtuk, igencsak komoly „szakirodalma" van mindannak, amiket tegnap mesélt az anyó. A tibeti lámák is tudnak Agartha, az alsó világ



királyának lenti birodalmáról. Sok beavatott úgy tartja, a föld bizonyos pontjai össze vannak kötve földalatti járatokkal, és egy másik világ él ott velünk párhuzamosan. Aztán, kérésünkre, újra és újra elmesélte, hogyan is történt pontosan a kígyómarás. - Tudjátok, kemény helyzet volt, amikor próbára tétetett a hitem! Hányszor olvastam a bibliában is Jézus szavait, miszerint aki Őbenne hisz, annak a mérges kígyó harapása sem árt. Bizony, amikor megmarta Évát, hát a hitemért kellett gyorsan előbb imádkoznom! Az első pillanatban, bevallom, biztos



voltam abban, ha nincs ellenszer, Évának vége. Istenem! Bocsásd meg hitetlenségemet! Egy darabig visszamerült saját gondolataiba az öreg, mert csak aztán folytatta.
- Tegnap reggel itt járt Isten! Ebben a kertben, gyermekeim! Én ezért, csakis ezért teljesen nyugodt vagyok, hogy Évának az égvilágon semmi baja. Sőt! Egy szemernyit sem kételkedem afelől, hogy ez az egész kútba esés Isten terve szerint való! Nem tudjuk, mit kell neki ott lent megélnie. Késő este, mivel nem adtak



semmiféle jelet Theóék, elővettünk egy kis elemózsiát a tóparti házból hozottból, megvendégeltük az anyót, aki vacsora után csodálatos ősi énekeket dalolt nekünk. Amikor már nagyon hideg volt kint, hatalmas lelkierővel rávettük Judittal magunkat arra, hogy bemenjünk a viskóba, befűtsünk és lefeküdjünk. Több ezer méter magasságban addig szép meleg van, amíg fent a nap, utána egy szempillantás alatt fagypont körüli a hőmérséklet. Hoztunk magunkkal két matracot, arra ágyaztunk, így aztán jóval elviselhetőbbnek ígérkezett ez az éjjel, mint az előző. Persze,



mindkettőnknek Éva jutott az eszébe és az, ő most vajon miként tölti az éjszakát? Azt akkor még nem tudhattuk, hogy abban a másik világban és egészen másképp. Amint pirkadt, Judittal már talpon voltunk. A pap, Ishán és Péter békésen szuszogtak még. Ám az anyó is felkelt, ahogy halkan kiosontunk a vityillóból. Meg akartuk mozgatni elgémberedett tagjainkat és megnézni az andoki napfelkeltét. Az anyó utánunk hozott valami kotyvalékot, amit persze illendően elfogadtunk, és azt reméltük, ha visszamegy a házba, kiönthetjük. De



erről szó sem lehetett, ott álldogált mellettünk, várta, hogy megigyuk a fertelmes szagú és kétes kinézetű italt. De legalább meleg volt. Egymás tekintetéből merítettünk erőt és egy hajtásra kiittuk. Bennem már nagyobb lehet az önfegyelem, de Judit majdnem visszaöklendezte. Normálisan igencsak sajnáltuk volna magunkat, de ha eszünkbe jutott Eva, semmi nem lehetett elviselhetetlen. Láttuk, hogy az öregasszony a kis kert felé indul, és kapálni kezd. Nosza, legalább mozgunk egy kicsit és az idő jobban telik. Elmagyaráztuk, hogy mi is



szeretnénk kertészkedni egy kicsit. Megvonta a vállát, és bement a házba. Jó két órás munkálkodás után felkelt a pap és Ishan, mi pedig boldogan álltunk neki a reggeli készítésének a kertben egy gyalult farönkön, mint rögtönzött kis asztalkán. Alig kezdtünk hozzá, két szomszéd jött át kíváncsiskodni. Végül is, nem hihettük, hogy az idegenekkel teli kunyhó híre nem járta be már a fél Andokot! Velük elröpült még pár óra, a számunkra oly idegen, de lenyűgöző itteni életmódról vég nélkül elhallgattuk volna a sztorikat. Délután volt már, amikor felbukkant



Nantu a kútból. Amint megláttuk, szaladtunk hozzá. - Mi van? Mesélj! - estünk neki szinte egyszerre mind. Még ki se kecmergett, már mondta is. - Megvan Éva, él! De csak nemrég találtam rájuk, jó messze innen. Valami alkalmatosságot kell eszkábálnom, amire ráfektetjük Évát. Nagyon gyenge. Ishánnal összeapplikáltak egyfajta hordágyat, ami befér a kút aránylag szűk járatába, majd Nantu visszaereszkedett vele. Végre délután felhozták Évát! Nem volt eszméleténél.



33.
A zötyögős erdei úton Éva néha kinyitotta a szemét, volt, hogy még rám is mosolygott, de nem igazán volt magánál. Minden esetre több mint megnyugtató volt, hogy fizikailag legalábbis minden rendben volt, az pedig fel sem merült, hogy egyéb probléma is adódhatna. Évát a dzsip hátsó ülésére fektettük, rengeteg pokróc és kispárna közé, a lehető legstabilabb pózban. Mielőtt elindultunk, még egy kis vizet is tudtunk vele itatni. Theo vezetett, én és Judit pedig a hatalmas, amerikai



típusú első ülésen ültünk. Nantu a másik furgonnal vitte a többieket és a felszerelést. Judittal nagyon örültünk, hogy végre búcsút inthetünk az anyó viskójának. Pedig milyen semmiségnek tűnik utólag az a párnapos kényelmetlen várakozás! Akkor tanultam meg, hogy hálásnak kell lenni a nehézségekért, mert csak ekkor válik „vérré" bennünk megannyi tudás. Ott, egyik neurotikus pillanatomban éltem át, hogy a türelem vagy a kitartás, amiket a buddhisták „fő erényekként" tanítanak, valójában hatalmas erők! Mennyit olvastam



ezekről, de sose jelentettek többet szép szavaknál! Ha nem sodródom elviselhetetlennek tűnő nehézségekbe, ezek az erők számomra pusztán szavak maradtak volna, mert nem lettem volna rákényszerítve, hogy használjam őket. Az erő egyre erősebb attól, ha használjuk; ha parlagon hever, csak elvont fogalom számunkra. Theo lassan, igen óvatosan vezetett, így majdnem három órába telt az utunk a kis tóparti házikóig. Judittal gyorsan rendbe tettük Éva ágyát, Theo pedig kiemelte a kocsiból és az ölében behozta. Óvatosan levettük róla a koszos és nedves



ruhákat, egy langyos törülközővel valamelyest áttöröltük és tiszta ruhába öltöztettük. A legnehezebb volt az orrát megmosni a jelentős alvadt vértől. - Sose szokott az orra vérezni suttogta Theo. - Ezt csakis jelentős tudatmódosulás idézhette elő. Amikor rátaláltam, nyoma sem volt félelemnek, idegességnek. Vajon mit élt át? Mikor betakartam, óvatosan megérintettem a nyakán függő láncot és a chakanát. Felnéztem a többiekre, és szavak nélkül is egyetértettünk: egy biztos, megtalálta, amit keresett.



Theo leült Éva ágya szélére. Megnézte a pulzusát, megsimogatta Éva párnán szétterülő haját, majd felállt és lábujjhegyen, nesztelenül az ajtó felé indult. Nekünk is csak intett, hogy menjünk, hagyjuk Évát pihenni. - Pár óra, és magához tér - mondta, miután csendben bezárta a szobaajtót.
34.
Este a konyhában az óriási faasztalt körbeülve épp vacsoráztunk, amikor Éva megjelent. Mivel előre megbeszéltük, hogy nem kezdünk



ovációba és nem rohanjuk le, igyekeztük gyerekes izgatottságunkat és örömünket visszafogva aránylag normálisan üdvözölni. Szótlan, sőt egy kissé zavart is volt. Köszönt mindenkinek, de ezen felül csak annyit mondott, hogy nagyon éhes, de inkább a szobájában szeretne enni egy kis levest, semmi mást. Theo máris ugrott, Éva csak menjen vissza, majd beviszi neki tálcán. Éva kért még egy kis gyümölcslét. - Valamiért nem kívánom most a vizet - tette hozzá, és mi úgy megörültünk e rövid mondatának is, mint szülő a gyerek első szavának.



Ha a humora a régi, semmi baj nem lehet! Theo bevitte a levest. Sejtettük, hogy beszélgetnek majd egy kicsit, de még két óra múlva sem jött vissza. Mi igencsak tűkön ültünk, szerettünk volna már valami konkrétat hallani Éva állapotáról. Mikor végre kijött, ha cserzett bőre lehet fehér, akkor hófehér volt, és az arckifejezése is rögtön elárulta, hogy a baj nagyobb, mint reméltük! - Ha nem hagyok rá mindent, sokkot kap. Összevissza beszél! Azt állítja, már 2013 van, és a világon minden összeomlott. Képtelenség lenne vele megértetni bármit is a



valóságból! Mindent rá kellett, hogy hagyjak. Ijesztő, na! Ijesztő! Kénytelen voltam altatót adni neki. - Fiam, - állt föl rögtön Vince atya és Theó vállára tette eres kezeit most kell a hited! Hogy mondhatod, hogy összevissza beszél? Nyilvánvalóan látomása volt, majd szépen, lassan elmeséli és megfejtjük. Úgy beszélsz, mint egy hitetlen pszichiáter! - Igaza van, atyám, ha nem róla lenne szó és ha... - Ha és ha! Tőled ilyet hallani sem akarok! Az öreg valószínűleg azonnal rájött, most Theón is egyfajta terápiát kell



alkalmazni. Túlzottan aggódik Éva miatt, ilyenkor bárkin előjöhet egy kisebbfajta pánik. Óriási szükségünk volt Theo nagy tudására és lelki erejére, egy percig sem hagyhattuk ebben az állapotban. Hála a papnak, Theo igen hamar ismét megszokott önmaga volt. - Te is tudod, nem baj vagy szerencsétlenség érte! Ne kategorizáljuk egyelőre, mi történt, ismerjük meg a részleteket előbb. - Már az orrvérzés elárulta, hogy nem sima eszméletvesztése volt. Hatalmas víziója lehetett - mondta Theo. - Na, látod! - erősítette rögtön



Vince atya - Eddig mit mondott? Theo elmesélte, hogy Éva legelőször a gyerekeit kereste, mondván Peruban vannak ők is. Aztán valamiféle pánikról beszélt, ami a világban kitört, rengeteg halottról, akiknek a szíve égett meg. Minket titkos szervezetek üldöznek, kormányok törnek az életünkre. Őt elrabolták, pokoli helyeken fogva tartották az esőerdőben, majd Akakor földalatti népének segítségével felépítettük a Menedéket, az Aranyfolyamot. Itt több mint jelentőségteljesen elhallgatott egy fél percre. Majd sürgető pillantásaink miatt folytatta.



- Ja... és már felébredt Nergal. Valakinek mond Nergal neve valamit? - Mi az, hogy! - szólt Nantu. - Az Alsó Világ ura. Vízözön előtti korok legendás királyalakja. A döbbenetes az, hogy a mezopotámiai hettitáknál találtak egy Nergal király szobrot, és szintén az ottani agyag pecséthengereken Nimród fiaként van említve! Az önmagát korlátozó, alábukó Nap a szimbóluma. - Hát, ilyeneket kitalálni sem lehet, az egyszer szent - hagyta helyben Theo. - Valami nagyon összecsúszott Évánál, a kérdés az,



ugyan mi és hogyan? Az biztos, unatkozni nem fogunk, míg megfejtjük, mi ez az egész! Ja!
Nehogy elfeledjem! Miután rám ripakodott, hogy mit adom itt a hülyét, elég ijesztő tekintettel rám nézett, és azt kérdezte, mit keres itt John, hiszen ő már meghalt rég! Bocsánat - nézett Theo Juditra és John-ra. John alig észrevehetően megremegett, majd kissé sután elvigyorogta magát. - Akinek halálhírét keltik, az hosszú életű lesz. - Úgy legyen - mondta fagyosan



Theo. Ő nem érezte annyira egyszerűnek a történetet. Ha nem zavarodottság volt, amit ez a néhány hajmeresztő információ máris alátámasztani látszott, akkor lehet prófécia. És akkor jobb, ha John nem viccelődik.
35.
Éva ébredését várni, ismét kiváló alkalmat szolgáltatott a türelem gyakorlására. Normális esetben már járt volna kezem-lábam egyrészt az aggodalomtól, másrészt a kíváncsiságtól, mit fogunk majd hallani, ha rendbe jön és mesélni



kezd. De túl nehéz volt a történet lelki terhe és szellemi súlya, így mozdulni se bírtam. És mintha tündérek serege költözött volna közénk, elvarázsolt a lehetetlen, a csoda közelsége, és mi is mese része lettünk. Éva reggel a szokásos időben ébredt, és mint mindig, kibotorkált a mosdóba, majd bejött a konyhába. Épp reggelit készítettem, hátrafordultam az ajtónyitásra. - Éva! - kiáltottam, - Istenem, hogy vagy? - indultam volna felé, de ő már ott is termett és átölelt. - Drága Angéla! - és megpuszilt. Hogy vagy, mondd? Mi történt



Theóval, hogy semmire nem emlékszik? És hogy kerültünk ismét az anyó házához? Nem értem, mintha valami tényleg az én fejemből esett volna ki... furcsa, hogy megint itt vagyunk a Titicacató partján. Az Amazonasnál voltunk nemrég, erre remélem, te emlékszel! Na, most aztán teljesen tanácstalanul álltam. Mekkora felelősség, hogy mit válaszolok! - Én jól vagyok, köszönöm! Mindent megbeszélünk szépen, elmesélek én is mindent meg te is, jó? De te hogy vagy? - Szédelgek egy kicsit. És egy kicsit zavartan. Nem értem mindezt.



Elmondjátok végre, mi baja lett Theónak? - Szerintem legjobban ő tudja elmesélni - válaszoltam rafináltan. Abban egyeztünk meg ugyanis a többiekkel, egyelőre csak Theo beszélhet a történtekről Évával. Éva gyanakvón rám pillantott. - Mindannyian furák lettetek. Na, mindegy. Úgyis fáradt vagyok még. Akkor majd Theo... ...milyen nap is van egyébként? Aha! Újabb csali, futott át rajtam. - Várjunk csak, várjunk, nem is tudom hirtelen. Mindjárt megnézem - tértem ki a válasz elől. Ha már a dátumot se mondhatom meg alapos



megfontolás nélkül, hát elég kacifántos események elébe nézünk újfent! Hála az Égnek, ekkor előbukkant Theo a fürdőszobából, így nem maradt időm elrontani semmit. Nagyon megörült Évának, megölelte, de mielőtt bement volna utána a szobába, megkért, hogy főzzek egy teát, és a kezembe nyomott egy kis vászonzacskót. - Kétkanálnyit főzz ebből 5 percig, majd hagyd állni, míg ihatóvá hűl. Hozd be légy szíves az egészet egy kancsóban egy pohárral. Theo kitérő válaszokat adott a záporozó kérdésekre mindaddig,



míg Éva szép lassan el nem kortyolgatta a teljes főzetet. így már elkerülhető lesz a hisztériás sokk. Éva a gyerekek és a dátum felől sürgette Theót, akinek nagyonnagyon észnél kellett lennie minden egyes szavával. - Emlékszel, beszélgettünk egyszer arról, hogy a sámánok orrából a vér gyakran elindul, ha átlépnek abba a másik világba... dimenzióba. - Ez a legfontosabb témánk, mondd? - horkant fel Éva, mert nyilvánvalóan azonnali válaszokat akart a legégetőbb kérdéseire. - Éva, bízz már bennem kérlek! Értsd meg, van, amit legelőször



tisztáznunk kell. Addig is nyugodj meg, a gyerekek épségben és biztonságban vannak, csak nincsenek itt a tóparti házban! Mindjárt felhívjuk őket mobilon, várj. - Neked egészen elment az eszed, Theo? Mobilok már rég nem működnek!
- Ja, aha... - hümmögött összeráncolt homlokkal Theo. Szóval, Éva, emlékszel miket beszéltünk, ugye, milyen testi tünetei vannak a dimenziók közötti járkálásnak, ugye? - Igen, tudom, milyen tünetei



vannak! - Téged tegnap úgy találtalak meg, hogy nagy mennyiségű vér volt az arcodon. Az orrod vérzett. - Nem tudok erről. Miért vérzett volna? - Mert egy hihetetlen dolog történt veled... - Hihetetlen dolog? Miért nevezed hihetetlennek? A Menedék építése közben egy kis baleset ért, nem? - Igen, igen... milyen munkában is voltál éppen? - Mondd, Theo, amnéziás vagy? Megijesztesz! Mi van veled? - Hm, ez jó kérdés, Évám! Úgy tűnik, velem is kibabrálni látszik a



memóriám. De majd csak összeszedjük itt a dolgokat! Csak, tudod, nagyon féltettünk ám! - Köszönöm! Ez a legkevesebb mosolygott végre Éva - De, valami komolyabb mégis csak történhetett lent velem, mert nem értek egy jó pár dolgot... azt abszolút nem, John hogy lehet itt? Ő meghalt már rég! Theo! Mi folyik itt? - Ezt szerettem volna elmondani neked, Éva. Az orrvérzéssel... - Jó, megadom magam. Fixálódott nálad ez az orrvérzés, mintha a megannyi érthetetlen történés közül ez lenne a legfontosabb! Na, mesélj, kérlek.



Theo köhintett. Fogalma sem volt, mi történik majd most, ha beszámol Évának arról, hogy csak három nap telt el három év helyett.
36.
- Szeretném, ha végighallgatnád, amit mondok, Éva, minden közbevetés nélkül! Csak egyszerűen hallgasd, mint egy mesét. Éva bólintott. - Valamilyen okból, te olyan dolgokat is tudsz, amiket mi nem kezdte Theo. - Na, végre, hogy elismered! vágott bele máris Éva és direkt



kislányosan kuncogott - Jól kezdődik minden esetre, amit mondani akarsz. Na, bocs, folytasd! - Szóval, így van, elismerem, hogy olyanokat is tudsz, amiket én nem. És más sem. Csak te. - Azt még érteném, ha én felejtettem volna el dolgokat. De hogy ti mindannyian elfelejtettétek még a dátumot is? - Azt kértem, drága, kapcsold ki az eszed és ne szólj közbe, ugye? Szóval, annak oka, hogy kissé különbözőképpen emlékszünk dolgokra, talán igen egyszerű. Legalábbis, a misztikus tanítások, a bibliai próféciák, a sámánok,



gyógyító szent emberek tanításai szerint, ilyen előfordul. Tudniillik, hogy arra kiválasztott egyének olyan tudás birtokába kerüljenek, amiket nem könyvből vagy más embertől hallottak, hanem egyenesen Istentől. Theo itt kivárt. Éva teljes figyelemmel várta, hogy folytassa. - Te egy kritikus helyzetbe kerültél... és mivel eleve nagy feladatban vettél részt... a képességeid meg ugye, ismertek... szóval, szerintem átléptél egy másik síkra. Most azt nem tudom megmondani, hogy a jövőbe láttál bele, vagy valamiféle párhuzamos világban voltál, de tény, olyan



megtapasztalásaid vannak, amik gyakorlatilag élethűek, és amik nekünk minden esetre nincsenek. - Maradjunk egyelőre annál, aminek én nevezem - vágott közbe Éva Valóságnak. Egyelőre nem tudjuk, én vagy ti vagytok az oka az emlékek különbözőségének. Theo színpadiasan meghajolt, oldani akarta a feszültséget, azt akarta, Éva legyen itt a mában, érzelmileg legalábbis. - Ahogy kívánja, szépasszony! Szóval... Theo megakadt a mondandójában, mert Éva úgy meredt rá, mint aki kísértetet lát. Még levegőt is csak



szaggatottan vett. - Jól vagy? - kérdezte csendesen Theo. Attól is félt, még ezzel is ront az állapotán. - Nem, nem vagyok jól! Mitől lehetnék? - mordult rá Éva, de legalább ismét a réginek tűnt. Aztán, mint aki máris megbánta, hogy ingerült volt Theóval, megfogta a kezét.
- Ne haragudj, Theo. De... ahogy az előbb meghajoltál, a stílusod, a humorod, a hangod... mint Paolo a miskolci kórházban. És hirtelen elhomályosult minden, irreálissá lett minden, a légüres térben



éreztem magam. Eltűnt minden kapaszkodó. Elvesztettem, hol vagyok, miért... és egyáltalán... á! legyintett keserűen. Megadóan visszadőlt a párnára. Egyszerre nyúltak egymás keze után. Éva meglóbálta kedvesen a férfi nagy kezét és nagyon mélyről, a szívéből rámosolygott. - Jó, hogy vagy nekem! Nem tudom, mi történik és miért... de amíg mellettem vagy, minden a helyén van. De amikor látta, hogy Theo csak hallgat, eszébe jutott, milyen nehezek ezek a pillanatok ennek a nagy mackóembernek. Gyorsan



visszaterelte hát beszélgetésüket. - Szóval? - Szóval, mi?- kérdezett vissza Theo. Úgy tűnt, most ő is elvesztette a fonalat. - Ott hagytuk abba, hogy épp azt mondtad, hogy szóval... Theo összeráncolt homlokkal koncentrált. - Ja, igen. Szóval, valamilyen formában átéltél olyanokat, amiket mi nem, vagy amikről mi... nem tudunk - fogalmazott a lehető legfinomabban Theo - Ebben az élményben átugrottal több évet. - Milyen nap van ma? Áruld el végre! - December közepe. Vince atyával



érkeztél ide a Titicaca-tóhoz. Előtte Limában voltatok, engem vártatok... találkoztál két orosszal... aztán itt a tóparton kaptál egy chakanát egy indián anyótól, nézd, itt is van a nyakadban, felmentetek a viskójához, ahol megmentettél egy kislányt a fekete kígyó marásától, aztán... beleestél egy kútba... - Beleestem, igen, de évekkel ezelőtt! Ott kezdődött minden! Abból a kútból indultunk el a Kristálykönyvtárba és... - Te bizonyosan, Éva. Mi nem voltunk a... Kristálykönyvtárban. Beleestél a pocsolyába, és azóta mi el sem mozdultunk az anyó



viskójától. A kútban beevickéltél egy oldalfolyosóra. Amikor utánad ugrottunk, már nem voltál a vízben... aztán lementünk érted az oldalfolyosóba, de valamiért elkóboroltál pár kilométert. Keresnünk kellett két napig. És tegnapelőtt végre rád találtunk! - A te verziód szerint, mikor történt mindez? - Három napja. Éva nem szólt. És Theo látta, azt akarja, hogy most ő se mondjon semmit. Éva percekig maga elé meredt, és mintha azt ismételgette volna magában, hogy három nap... három nap. Majd végre megszólalt.



- Hogy is estem bele annak idején? Az én emlékeimben az van, hogy a kislány elvette tőlem a chakanát, ami beleesett ott a huzavonában a kis pocsolyába... utánanyúltam, és... nem is tudom, mintha egy örvény elkapott volna és lehúzott egyenesen a fenekére... vagyis, volt ott egy fura folyosó, amin át megmenekültem, és ami a labirintusba vezetett... te ott találtál rám... - Igen, Éva, ez pont így is volt! Ez az emlékünk, látod, egyforma! - Igen ám, de azt hiszem, valahol itt válik ketté a történet, Theo. És Éva végre, ha nem is teljes



részletességgel, de elmesélte nagy vonalakban az ő történetét. Azt kérte, hagyják másnapra a részleteket, akkor, amennyiben jól fogja érezni magát, szeretné, ha mindenki hallaná. Ebben maradtak, és Theo azt javasolta, aznap már ne jártassa az eszét semmin, vegyen be egy kis természetes altatót és pihenjen. Akárhogy is volt, továbbra is sok munka vár rá, ránk. Éva elmosolyodott Theo utolsó megjegyzésén. - Ez az egy, látod, változatlan, bármilyen síkon is vagyok! A feladat. Most viszont fáradt vagyok, visszaaludnék.



Theo csak megsimogatta Éva fejét és betakarta, aki azon nyomban már aludt is. Másnap Éva frissen és vidáman kelt, a körülményekhez képest pedig még nyugodt is volt. A reggelit követően a tágas étkezőben maradtunk, oda hoztunk be néhány kényelmesebb széket és pár fotelt. Befészkelte Éva is magát az egyikbe, pokrócokba tekerve. Én kezeltem a diktafont, Judit pedig vállalta, hogy ha kell, üdítőket és valami rágcsálni valókat szervíroz majd időnként. Hosszú, kimerítő mesének néztünk elébe. Már rég lement a Nap, amikor Éva



is nagyon elfáradt. A lényeget körvonalakban sikerült elmondania, a részleteket meg nyilván még ezerszer újravesszük. Tökéletes csendben, a teljes döbbenet megrázó csendjében ültünk tovább. Semmilyen szó, gondolat, vélemény nem lehetett eléggé bölcs ahhoz, hogy bármelyikünk is megszólaljon. Persze, hogy az az este jutott az eszünkbe, amikor Éva nappalijában Theo felolvasta a több mint harminc évvel ezelőtti jegyzetét a barlangi beavatásukról.
Na de mi történt Évával? Mindaz, amit elmondott, hibátlanul



illeszkedett abba a próféciába, aminek részleteit eddig is tudtuk, ami miatt végül is idejöttünk. Talán ha tényleg lejutunk a labirintusba, ahogy Éva ezt valamiképpen megélte, minden pontosan így történt volna. Mert, azt éreztük, nem is történhetett volna másképp. Várakozón nézett Éva ránk. Világos volt, mit kér tőlük: segítsünk megérteni, mi történt vele? - Szeretnék mielőbb eljutni Tiwanakuba. Mióta magamhoz tértem, kényszeresen úgy érzem, ott vár a kulcs a megfejtéshez. Holnap még pihennék, de utána akár indulhatunk is.



37.
Ma reggel ismét egy hang szólt hozzám, a lelkemben, mint már jó néhányszor azelőtt is. Készen álltak össze a gondolatok, mintha ismét egy láthatatlan mester tanított volna. Talán Nergállal beszéltem... A sugallat, vagy tanítás szerint, az emberi világértelmezés ma ismert modellje fabatkát sem ér. E kemény kijelentés bizonyítékaként egy első hallásra gyermeteg példát kaptam. Megkért láthatatlan Mesterem, lennék szíves



megmutatni neki pontosan, merre is van fel és le. Bár azonnal éreztem, hogy bolondot csinálok magamból, természetesen felmutattam az ég felé, aztán le a földre. Folytatnia sem kellett, megértettem mindennek abszurd voltát. Az Univerzum szempontjából fel és le egyszerűen nem létezik! Nem léteznek irányok, illetve az irányok ily módon történő értelmezése- nincs! De ezt hétköznapi ésszel is nagyon jól tudjuk, hisz lerágott csont, hogy a Földgolyón valaki hozzánk képest fejjel lefelé sétálgat, miközben épp vihogva mutogatja, hogy amerre a



feje lóg, arra van a fent. A legnyilvánvalóbb fizikai tények ellenére mi egész életünket egy illúzióra építjük. Ki tud erre értelmes felmentő okot mondani? Miután ily módon egy rántássál kihúzták alólam azt a picike kis talajt, amire még további életemet építhettem volna, teljes megadásban fekszem itt. Viszont e spirituális gyomros után lazán eljutottam abba az állapotba, amikor a tudat, hogy nemsokára megérkezik egy hatalmas lucuma sajttorta, amit tegnap rendelt Angéla Punoból, abszolút boldogsággal képes eltölteni, és



meggyőződésemet lelkileg is átélhetem, miszerint a világ úgy tökéletes, ahogy van! A dolgok elveszítik egymáshoz viszonyított jelentőségüket, mert egy boldog másodperc felvillanásában meglátjuk, hogy mindig az a legfontosabb, ami az Univerzum megannyi történéséből épp velünk történik és épp most. Aki ezt nem érezte még, semmit nem érzett a Valóságból! A világ, az élet... Isten... minden sokkal egyszerűbb, sőt, egészen egyszerű, és csak mi tesszük bonyolulttá a rafinált illúziógyártással. Amikor úgy érezzük, hogy elvesztünk valamit,



egy illúzió játszik velünk, hisz soha nem birtokoltuk. Egy soha nem garantált jövőbeni eseményen, legyen az jó vagy rossz, jókat tudunk izgulni, már előre. Es ezért nem tud a legtöbb ember gyermeki önfeledtséggel örülni egy tortának... A kísértés önmagában nem létezik, mert az maga az Elme. Mindenkinek a saját elméje. A kín, a fájdalom, a boldogság, a veszteség, a vágy, a félelem, a halál nincsenek, nem léteznek rajtunk kívül, önállóan. Nincs saját energiájuk. Mi adunk nekik energiát úgy, ahogy viszonyulunk



hozzájuk, amilyen módon gondolkodunk felőlük, ahogy érzünk irántuk. Amikor kikapcsoljuk az Elmét és egyszerűen csak átéljük a Létezést, ha képesek vagyunk átélni Istenként, örök és mindenható Istenként önmagunkat, minden illúzió, minden kötelék és kötöttség, félelem, elvárás, ítélkezés megszűnik. Ez a kozmikus tudatállapot. Élni könnyű és csodálatos! Csak elmélkedni róla bonyolult és félelmetes. Tudni, hogy Isten szeret, avagy Isten szeretetében élni - hatalmas



különbség. E kettő között kell igazából választanunk. Más dolgunk nincs, mert minden továbbit e döntésünk határoz meg.
38.
Valaki kopogott az ajtón. Éva behajtotta kis bőrkötéses füzetét és az éjjeli szekrény fiókjába tette. - Csak nem lucuma tortát kapok? szólt ki reménykedőn. John kukucskált be. - Sajnos, nem. Bejöhetek? Éva csak bólintott. - Ne haragudj, lenne egy kis időd? Hoztam kávét... vagy már túl vagy



rajta? - Igen is, meg nem is. A másodikért most akartam kimenni, kösz. Gyere nyugodtan.
- Tudod, van valami, amit nem halogatnék szívesen, és nem is akarok plénum előtt ezzel előjönni... - Sejtem, John. Hogy meghaltál az én történetemben. - Hm, az is, igen. Bár, akinek halálhírét keltik, az lehet, hogy hosszú életű lesz. Ezt talán már mondtam nemrég - köhintett egyet és, komolyan, soha nem bántanálak! Tudod... a pofon a Kristálykönyvtárban... fáj, hogy ezt



feltételezed rólam... - Feltételezném? Én nem hiszem, hogy ez valamiféle feltételezés... de, értem, amit mondasz, és... örülök, hogy ezt kiemeled - Éva elmosolyodta magát. - Hanem rendesen megdöbbentem azon - folytatta John amit a Szervezetről mondtál, meg Lepkinről... meg a berendezésekről... meg főleg, amikor arról a kormányzati találkozóról meséltél... Jeszev... döbbenetes, Éva, döbbenetes! - Merthogy? - Merthogy eléggé élethű. - Nézd John, én egy percig sem



hiszem, hogy valamiféle fantáziálásról lenne szó. - Éva, ne feledd, a paranormális képességeidet elég jól ismerem... - Ez igaz - mosolyodott el ismét Éva - nehéz néha szétválasztanom, mi történt meg és mit... láttam. Fogalmazzunk így egyelőre. Szóval élethű? Mennyiben és miben? - Például abban, hogy Lepkin létezik... Jeszev is. Éva egy pillanatig nem szólt semmit. - Ahogy én leírtam, olyanok? Ismered őket? John csak bólintott. - Lepkin nagyon is jól tudja, hogy itt vagyok... veletek. - Lepkin tud rólunk?



John ismét csak bólintott. Látszott, őt is mélyen érinti ez a döbbenetes jelenség. - Van még egyéb egyezőség is? John ismét szótlan maradt és csak bólintott. - Gyakorlatilag az egész hidegrázósan reális. Ha nem tudnám, hogy még élek, és most itt beszélek veled, bevallom, teljesen valóságosan is megtörténnek tartanám az egészet, úgy, ahogy elmondtad. - Beleértve azt is, hogy esetleg a Szervezet tényleg errefelé tanyázik, várva, hogy valóban megtörténjen mindez? John kissé idegesen



felnevetett. - Hogy minden, azt azért remélem, nem! Talán a halálomat nem kívánják. - Itt vannak, John? - Nincsenek. Tudomásom szerint még nincsenek. - Nézd John, te kopogtál be hozzám, azzal, hogy beszélni szeretnél velem. Akkor lehetne, hogy beszélsz, és nem harapófogóval kell kihúznom belőled mindent? Talán nem kell mondanom, mennyire sorsdöntő minden szó, amit mondasz! Behívnám Theót és... - Nem! Ezeket csak neked mondom el.



- John, nyilván nagyon is jól felfogod mindennek a jelentőségét, amiről itt diskurálunk! Nemcsak számomra életbevágó, de egyrészt meg kellene vizsgálnunk mi is történt, és nem utolsó sorban, mi van, ha ezek szerint olyan dolgok jutottak a tudomásomra, amik vagy megtörténnek, vagy megtörténhetnek, de még elkerülhetőek? - Tudod, lehet, hogy van mindenre magyarázat. Lehet, hogy nekem van ötletem. Bécsben veled volt a zafírod, nem? Éva bólintott és kezdett rossz előérzete lenni. John hangneme és



egész kisugárzása pont olyanná kezdett változni, mint a labirintusban. - Szóval, amikor a teszteket végezték veled, én megnézegettem a kristályodat. Illetve, ha felidézed, amit Nergálról mondtál... ugye, a te verziódban is milyen szépen kódolható a kristály, hisz épp ez okozza az egész galibát, nemde bár? Szóval, a helyzet az Éva, a zafírodat átkódoltam egy kicsit. Méghozzá úgy, hogy egy magasabb energiarezgés aktiválja egy funkcióját. Úgy mondom, hogy megérthesd könnyen, jó? Mondjuk úgy, olyan „hírcsomagot" állítottam



össze egy bizonyos frekvencián, ami leadja a kódolt üzenetet, mint egy rádió mondjuk, ha épp a csatornára állsz. Az általam ismert legmagasabb frekvenciára kódoltam be, dupla vagy semmi alapon. Azt mondtam magamban, ha netán egy hang is igaz mindabból, amit Budapesten a konferencia után előadtatok, akkor a labirintusban a kódok a legmagasabb ismert rezgéssel nyílnak. Ha valaki, akkor te képes lehetsz arra, hogy megrezegtesd ezt a magasságot, és akkor biztos olyan helyzetben leszel, amire én várok. Be is jött. A sztorid alapján arra tippelek, a



kígyómarás után kerültél olyan lelkiállapotba, ami aktiválta szépen a kristályt és te, a kútba való beesésed után, a biblikus három napos alászállásodban szépen vetted az üzenetet. Vagyis, belement a fejedbe és most saját sztoriként éled meg. Éva lélegzetvisszafojtva figyelt. Borzalmas volt, amiket John mondott, mégsem esett kétségbe. Valami teljes bizonyossággal azt súgta neki, hogy bár mindez igen hihető, mégsem igaz. - És a saját halálodat is te kódoltad a sztoriba? Meg a brutalitásod? John készülhetett egy ilyesféle



felvetésre, mert habozás nélkül válaszolt. - Nem várhatod, hogy egy ilyen ismeretlen kísérlet minden aspektusát meg tudom neked válaszolni! Valami keveredett benned. A lényeg, hogy itt a bizonyíték egyben arra is, hogy semmiféle másik dimenzióról nem érkeznek hozzánk misztikus üzenetek. A látomások nem egyebek a mezőkből lehívott információknál. Éva felnevetett. - Úgy látszik, sokat tanultam az alászállásom során! Látom a logikád fonákját, John! Ha annyi életed lenne, mint egy macskának,



akkor is kevés lenne, hogy a hályog leessen a szemedről, és hogy a lelked egy résnyire is megnyíljon! Mintha csak a labirintusbeli párbeszédeinket folytatnánk! A te magyarázod pont az, amit Juditnak mondtam még Pesten. Ti az aspektus aspektusát érzékelitek csak. Az nem magyarázat, hogy a mezőkből lehívom! Az a megnyilvánulási vagy formai része! De honnan kerül a mezőbe az infó? Attól, hogy nem látod, amint egy angyal épp kódolja az üzeneteket, attól még nem magától születnek! Nem is értelek benneteket, Istenemre, nem értelek!



Tudományosnak nevezed, hogy pusztán a megnyilvánulással, a formai érzékeléssel foglalkoztok, azt írjátok le, azt magyarázzátok? Miért elégszetek meg ezzel, miért nem keresitek a forrást? Megmondom, miért. Mert akkor rábukkannátok az egyetlen forrásra, ami nem ebben a téridőben ered. És mivel a műszereitek nincsenek más síkra kalibrálva, onnan már nem lennétek kompetensek. Ennek beismeréséhez viszont olyan alázatra lenne szükség, ami a humanizmusból bizony hiányzik! Az ember nem tud térdet hajtani az Univerzumból eredő nála



hatalmasabb forrás előtt. Erre csak a felébredt isten-ember képes, aki látja, érzékeli.. . de te nem vagy az! Úgyhogy kár minden további szóért, mert még csak el sem gondolkoztál azon, ami a látomásomból felfogható számodra is. Szánlak, John! Ugyanúgy szánlak, mint a történetemben, a labirintusban. Az utolsó itteni nincstelen bölcsebb, mint te, John Mannings professzor! így láttam akkor is, és így látom most is! Ő meghallja a forrásból eredő szavakat, megérzi az erőt, te nem. És vedd tudomásul, az a tudás, az az erő, amit a látomásomban kaptam, az él! Itt él bennem és nem



a te gyermekded kódolásaidból fakad! Ha abból fakadna, benned is élne! De te halott vagy! Már most halott vagy, meg se kell fizikailag halnod. Neked valójában teljesen mindegy, hogy testben vagy-e, létezel-e vagy sem! Ha rád nézek, egy Paolo és Theo Cosma életével teljesen ellentétes életet látok. Egy mihaszna, elfuserált életet, egy vak ember kódorgását! Hát kódorogj továbbra is a NASA-ban vagy a titkos Szervezeteidben, és majd meglátod a zsákutca feliratot hamarosan. És ha most megbocsátasz... Éva egy határozott mozdulattal



kinyitotta a meglepett férfi előtt az ajtót. - Azért ha nagyon elakadsz majd a veled történtek értelmezésében, csak szólj! - állt meg John a félig nyitott ajtóban és nézett leplezetlenül gúnyosan Évára. - Inkább mondanék még valamit neked. A helyedben óvatos lennék majd Tiwanakuban. Nehogy te legyél az élő bizonyíték a látomásom valódiságára - nyomta meg Éva minden alkalommal a látomás szót kissé gúnyosan. Nehéz energiák lesznek ott... - Köszönöm, hogy aggódsz értem, Éva. És kösz, hogy említed az



energiáját. Bemérem majd a műszereimmel. Éva szó nélkül zárta be a férfi mögött az ajtót.
39.
Éva másnap kora reggel arra ébredt, hogy a tóparton kellene meditálnia. Szerette volna visszapergetni egy kicsit az időt addig a pillanatig, amíg hozzá került a chakana. A tó kora reggeli jéghideg vize most is fodrokban igyekezett a partra, ahol Éva állt. Ennek ellenére levetette cipőjét és hagyta,



nyaldossa egy kicsit didergő lábfejét a víz. Érezni akarta, ahogy koncentrációja képes átmelegíteni a lábát, egész testét. Azon kapta magát, hogy Paolonak meséli el az egészet.
Most már biztos, hogy a tó és Paolo örökre összekapcsolódtak. Azt a legelső tóparti élményt semmi nem fogja felülírni, amikor egymást átölelve ültek itt és a Naplementét nézték... amikor annyira túlcsordult benne a férfi iránti szenvedélye, hogy - még most is belepirul, talán, - bele akart marni a bőrébe. Akkor úgy érezte, ha nem teszi, akkor el se



hiszi, hogy itt ülnek, együtt, a világ túlsó felén, egymást átölelve, ősi romok tövében... több és szebb volt, mint egy álom! Fájdalmasan gyönyörű! Aztán, persze, mégse mart bele, de megijedt ettől a durva testi vágytól, aminek soha azelőtt, se azóta, még a szele se érintette. Még most, ebben a világok közötti lebegésben is felé úszik valahonnan a tudata legmélyéről, hogy akkor azzal vigasztalta magát, hogy kénytelen volt kiadni magából, aminek befogadására már nem volt képes. És most? Most is ki akarja préselni magából a felfoghatatlant? A befogadhatatlant? Bárhogy is van,



át akarja élni az összekapcsolódást, mely ki tudja hányadszor, de ismét hidat teremthet múlt, jelen... és tán a jövő között? Mint egy nyitott kapun át, Évának csak be kellett sétálnia valahova, ahol egyszerre vette körül a Minden. Minden tér és minden pillanat megmagyarázhatatlanul egyszerre volt körülötte és benne. Minden eddigi mozzanat, lépés, történés, szó, gondolat és érzés, forma nélkül, de láthatatlan erőként, ezer fényszállal kötődött hozzá. Tisztán felfogta, nincs semmi jelentősége, mi mikor és hol történik, mert a lejátszódott történet, a kimondott



szó, az átélt érzés és a megszületett gondolat él és hat! Minden, aminek az erejét képesek vagyunk érzékelni, az valóság! Felesleges kutatni, hogy ájulás, képzelődés, elmebaj vagy egy másik dimenzióba való átcsúszás juttatta el a Kristálykönyvtárba. Az élmények benne élnek és hatnak! Hány Johnféle szerencsétlen bolyong a világban, akinek szíve semmit nem érzékel az Univerzum csodás erejéből, létezéséből? Akiknek csak szorzás és osztás az élet, a test egy pár kiló hús és csont, amit néhány szerv működtet ideig-óráig. Mennyi félelem és gyötrelem lakozik az



ilyen átvert szívekben, üres lelkekben, mert nem jut be hozzájuk a Kozmosz színe, illata, zenéje! Életük üres csarnokai konganak a lépteik nyomán, nincs más rezonancia, mint saját maguk. Ha éjjelente riadva ébrednek, csoda-e, ha senki mást nem lámák magukon kívül ebben az ürességben? Szíve megtelt szánalommal és hálával. Szánalommal minden ember iránt, aki még üres csarnokban ébred és várja, hogy a csarnok kapuja legalább résnyire kinyíljon, és behatolhasson az arany fénysugár odaátról. És hálával, hogy ő megpillanthatta a Fényt. Izzó



energia cikázott ekkor végig a testén, a vére lávafolyamként szállította minden porcikájába az erőt és az üzenetet. Ha nem nyaldossa a lábát ismét a hideg víz, talán elpárolgott volna végleg a kapu túloldalán. De visszajött, mert tisztán meglátta a feladatot, az utat. Sokan várják ezt az üzenetet. Amikor újra hallotta, amint a víz csobbanva kifut a partra, és tüdeje ismét a hűvös levegőt szippantotta be, lassan kinyitotta a szemét. A Nap már teljes pompájában ragyogott a Titicaca-tó fölött, a játékos hullámok fodrozódva sokszorozták mosolygó arcát. Az



egyik napsugár most mintha átnyúlt volna Éva feje fölött, aki a látványba merülve követte tekintetével a megszökött fénysugár útját. Így pillantja meg Johnt, a bokrokon túl, még éppen látótávolságon belül, amint sietve elköszön egy ismeretlen terepjáró sofőrjétől és futva a tóparti ház irányába indul vissza. Meg sem lepődik. Már megszokta, hogy a világok és idők összekapcsolódásakor bármire fény derülhet és bármi megtörténhet. Szó szerint bármi, és szó szerint fény derül rájuk! Még egy jó darabig követte



tekintetével a terepjárót és tudta, hogy John most adta ki az információkat a Szervezetnek. Valahogy biztos volt abban is, hogy amit John átadott a sofőrnek, az egy Dávid Lepkinnek szóló küldemény volt. Szinte vidám lett, mert tudta, innen kezdve minden őket segíti. Úgy megszerette Lepkint, hogy alig várta, hogy „ismét" találkozzanak. A Történet igenis élt, valóságos volt, és neki megvolt a tudása és ereje, hogy cselekedjék!
40.



Nem volt könnyű összeülnünk egy szűk körű tanácskozásra. Egyszerű pszichológia, hogy John most még inkább figyelte, gyanakszunk-e vajon bármire, láthatta-e valamelyikünk kora reggel a tóparton vagy feltűnt-e, hogy a diktafonhoz hozzányúlt valaki. Éva ügyesen megkérte Ishánt, hogy Péterrel vigyék el Johnékat egy kis kirándulásra, így magunkban maradhattunk pár órára. - És, szerinted, miben ügyködik John? - kérdezte Theo Évát, amikor elmesélte, mit látott hajnalban. - Teljesen világos! Minden a Történet szerint működik. Mármint,



nem úgy, de az történik. Láttam egyszer egy filmet, na, mi is volt a címe... megvan, A nő kétszer. Két verzió fut párhuzamosan egy közös ponttól. A nőt kirúgják a munkahelyéről, az első verzió szerint lekési a metrót és így megismerkedik egy pasival, akivel jól elbeszélget, így nem ér időben haza, hogy lebukjon a férje a szeretőjével. A másik verzióban hazaér, a férj lebukik, válás satöbbi. Csakhogy, mindkét sztoriban a nő ugyanabba az új pasiba botlik, ugyanúgy megtudja a férje üzelmeit, csak máskor és másképp. A végeredmény ugyanaz.



És én pont ezt kezdem érezni! Ha a sejtésem és a logikám helyes, akkor Lepkinnek meg kell ismernie a Kristálykönyvtárban történteket. Ez hogy lehet? Például, hogy John ellopta a diktafont, lemásolta és elküldte Lepkinnek. Lepkinnek ugyanis a mi oldalunkra kell állnia, segítenie kell minket. Mert a világ pont afelé halad, ahogy láttam! - Te akkor azt vallod, hogy minden megtörténik, csak esetleg más útonmódón? - Nézzétek, csak ezt hihetem! Fogalmam sincs, mi volt ez az egész... elragadtatás, látomás, angyali üzenet vagy mi, csak azt



tudom, megváltoztam, olyan ismereteim is vannak, amik azelőtt nem voltak! Én nem kérhetem tőletek, hogy ti is a szerint cselekedjetek, amit megéltem a labirintusban. Viszont ti sem kérhetitek, hogy én ne aszerint cselekedjek! Szóval, én döntöttem. Ha kell, egyedül, de megyek előre, mert látom az utam, a feladatom, és a megkapott tudás és erő szerint mindent megteszek, amit kell, a közelgő változások idején. A Helyreállítás Korának nevezte Nergal a mostani időket. Még nem tudom, mit és hogyan kell helyreállítani, de tudom, hogy



megkapok, megkapunk minden segítséget a kellő időben. És... - itt megállt, mert nehéz volt kimondania - ha igazam van a történetet illetően, akkor John... meghal Tiwanakuban. Mint mindig, most is rám nehezedett az életre kelt spirituális teória. Minden olyan érthető, míg eszme, ám amint megelevenedik a saját életünkben, menekülnénk inkább előle. - Úr Isten! - csúszott ki önkéntelenül a számon. - Bocsánat, de ez borzasztó! Mármint az is borzasztó, hogy John esetleg valóban meghalhat, de az, hogy mi, illetve te előre tudod, mi fog



történni? És esetleg tudunk tenni valamit, hogy ne így legyen? Megint olyan, mint valami sci-fi... már elnézést. - Jó kérdés! - Theoval és a pappal szinte egyszerre mondták mindhárman. - Sok elmélet van arról, hogy lehet beavatkozni a múltba, hogy megváltoztassuk a jelent vagy a jövőt. Látszólag a jövőt legkönnyebb megváltoztatni a jelenből. De most nem jut eszembe csak egy sekélyes angol közmondás, hogy a puding próbája az evés mondta Theo - Ahogy neked is, Vince bátyám, azért a hit próbája



volt, amikor Évát megmarta a kígyó. Hát, mi itt, sok okos együtt, most nézünk egymásra csak... szóval, majd meglátjuk, mi is a működési elve ennek a Történetnek. - Én úgy vélem, mindent el kell követnünk, hogy megakadályozzuk a rosszat - vélte Éva. - Kicsi lány, persze, ez jól hangzik mondta a pap - de itt hadd utaljak röviden és keresetlenül arra az ősi dilemmára, vajon ki és milyen alapon dönti el, hogy mi a jó és mi a rossz? Jézus halála Péter számára elviselhetetlen volt, meg akarta akadályozni. Mit mond Jézus neki? Távozz tőlem sátán! Lerombolnád



Isten tervét? Szóval megint témánál vagyunk, ugye, nem olyan könnyű Isten gondolatait és a sajátjainkat összehangolni... - Mégis csak képesek vagyunk a helyeset tenni, nem? - Világos, erre kell törekednünk, ez az ember dolga. De előre figyelmeztetlek lányom: erősnek kell lenned, ha ennek ellenére mégis az lesz, amit a Teremtő a leghelyesebbnek tart. Készüljünk fel... bármire. Éva egy nagyot sóhajtva bólintott. - Köszönöm, hogy mellettem álltok. Hogy vagytok nekem, hogy elmondhatok mindent és ti



megértitek... - Ne viccelj, kislányom! Idézzük csak fel akkor a Történetedből.. . mi közös elhívást kaptunk, nem? Lehetett volna úgy is, hogy mind végigéljük veled a Történetet. Valamiért a Teremtő úgy döntött, elég, ha te tudod és megosztod velünk. Kész, ennyi. Nincs okunk kételkedni abban, hogy mindent jól adsz tovább, és mi e szerint fogjuk tenni a dolgunkat. Ez nem szívesség, édes csillagom, dehogyis! Minket is tájékoztat erről-arról az Isten, jól tudjuk, kikkel van közös feladatunk! - Amúgy, Vince atya, amiket mondott nekem a labirintusban,



például a kígyóról... aztán a saját élményeiről... azok helytállóak? - Édes kincsem, azok hátborzongatóan azok! De még nem is tartok ott magamban, hogy ezeket végigbeszéljem veletek. Szeretném először is felfogni, aztán valahogy értelmezni ezt az egészet. - Én ugyanúgy. Ez nagy lecke mindannyiunknak - mondta Theo. Minden esetre jó, hogy ma végre leülhettünk együtt és így valamelyest felkészülhetünk a holnapra, a továbbiakra. Úgy érzem, a holnap történései további támpontokat adnak majd ahhoz, hogy megértsük a logikáját, a



működési elvét ennek... a... a történetednek. Látod, még nevet sem tudunk adni annak, ami veled történt. Én mondjuk, hajlok rá, hogy egy más téridőbeli történésnek tartsam. Most persze majd agyalhatunk azon, hogy ez egy más síkon történt információ
„letöltés" volt, vagy összeért múltjelen-jövő, nem biztos, hogy lesz rá tuti megfejtésünk. Én részemről arra se vállalkoznék, hogy feltétlenül bekategorizáljam, hogy mi és hogyan történik, amikor „szimplán" Istennel beszélgetünk. Attól tartok, ott csúszunk szét ezeknek az



értelmezésében, hogy mentálisan akarunk valamiféle racionális vagy afféle magyarázatot szerezni és elképzelhető, nagyon rossz helyen keresgélünk. Lehet, hogy valami ilyesmi a szívtudás... csak ennek sem találó az elnevezése, mert a „tudás" szó máris félrevisz. De úgy vélem, hogy az a tudás nélküli tudás... a szívvel történő „megérzés", összekapcsolódás a Mindenséggel - egyfajta mindenhatóság, na persze, emberi léptékben, - talált végre vissza régi humorához Theo - szóval, csak azt szeretném kibökni végre, hogy nem biztos, hogy meg tudjuk fejteni



ennek az egésznek a működését és pláne nem találunk egy frappáns elnevezést rá. - Lehet, hogy a működési mechanizmusát nem, - szólt Nantu de azt tudjuk, egy nyilvánvaló tudatmódosulás állt be. Az pedig, hogy a tudat ilyenkor más dimenzióba lép át, ez tény. Révüléskor még a sámánok is hatalmas látáshoz jutnak, pedig, ez nem titok, nincsenek túl magas dimenziókban, ha szabad ilyen emeletes világképben beszélnünk. Az izgalmas az, hogy milyen „magasra" jutottál, Éva! Nagyon erős és tiszta forráshoz kerültél, és



ez jóval több egy technikai csemegénél. Ilyen „szintre" bizony kevesen jutnak el. De muszáj körbejárnunk, úgy érzem, a mi valamikori barlangélményünket a Tayos barlangban és muszáj megértenünk, vajon Móricz János miért keresztelte át Táltosok Barlangjára? Biztos vagyok benne, hogy az eddiginél jóval többet tudunk mi is arról, hogy mi és hogyan történhetett. - És azt, hogy éppen három napig voltál lent. Alászállásban, ahogy te nevezted el! - toldotta meg Theo tehát, ez a három fontos alapinformáció közelebb vihet...



valamihez, ha a végső megoldáshoz nem is. - A barlangokról azért ősi idők óta tudjuk, hogy egy „másik valóságba vezetnek" - szólt Nantu - igazából, apám és a többi őrző, és talán Vince atya is mindjárt megerősít ebben a Pálosok vonatkozásában, hogy az őrzők nem is fizikai tárgyakat, relikviákat őriztek. De ez ráadásul nem is olyan őrzés volt, hogy senki be ne léphessen, inkább karbantartás illetve felügyelet. Felügyelet a helyes használatra, illetve a sérülések kivédésére. Mesterséges barlangnak tekinthetők egyes piramisok földalatti kamrái.



És, barlangnak, belső barlangnak tekintjük a „szívünket", a legbelső magányos zugunkat. - Ahogy Jézus mondta, a bensőséges imára, böjtre, menj be a te belső barlangodba - szólt Theo. - Pontosan - folytatta Vince atya - a belső barlangnak kellett megnyílnia a fizikai barlangban. Ezért voltak, többek között a Pálosoknál is, a beavatások barlangokban. - Mert nagyon sok fizikai barlangnak különleges az erőtere, a mágneses mezeje - szólt ismét Nantu. - Tehát a két barlang kapcsolódott össze? - kérdeztem.



- Valahogy segített aktiválni egymást - felelte Nantu. - Az egyéni tudatosságnak ugyanis hatalmas szerepe van - mondta a pap - Ezt tudjuk, ugye, ha máshonnan nem, Éva Történetéből. Kérdés ugye, hogy az egyéni energiaminőség, a frekvenciális rezgés rezonanciába kerül-e a mágneses térrel vagy sem? Interakcióba tudnak-e lépni és valami „új" áll elő a két hullám találkozásából, avagy sem? - És, ennek persze, van egy további fontos következménye - fordult most Éva felé Theo - nemcsak annyi tudás áll rendelkezésedre, amit a Történetből megtudtál. Hanem,



Nergal ígérete szerint ugye, folyamatosan kapod a tudást és a segítséget. Szerintem nem lesz könnyű megszokni és elfogadni ezt sem. Fel kell erre is készülnöd ám! Sokszor a ,józan eszeddel" fog szembemenni, amit érzel, amit megsejtesz, de ami egyre biztosabb tudás lesz. Én legalábbis így képzelem. - Mint Killa tudása - szólt Éva. Valahol ösztön és mégis több annál. - Nem valami ilyesmit mondtam neked a labirintusban? - nevetgélt az öreg pap - Emlékszel? Mikor arról elmélkedtél, honnan tudsz az aranykorról? Azt mondtad, olyan



ösztönös tudás ez. De én már akkor kijavítottalak, és most megint ösztönösnek nevezed. Azt mondtam, hogy a szívedből jött. A szívből érkező tudás előfeltétele, hogy a kódok felnyíljanak. Ez pedig csak egy nagyon szoros ember-Isten kapcsolatban történik meg, amikor szabad az út a mennyei tudáshoz. Illetve, te készen legyél arra, hogy ezt a tudást nemcsak fogadni tudod energetikája miatt - hanem majd tudsz vele kezdeni valamit Isten terve szerint, az emberek javára. Mintha valamiféle blokk ütődne ki... talán ilyen, amikor az ego átengedi a működést a teljes



lényünknek. Na, de ahogy Theo is mondja, ez csak buta logikázás, tényleg álljunk le a találgatással! - Elképesztően emlékszik minden kis részletre atyám, pedig csak egyszer meséltem el. - Biztos emlékeznék egyébként is, de én elkértem Angélától a diktafont és tegnap többször meghallgattam...
- Akkor megnehezítette egy kissé John dolgát! - nevettem el magam nyilván ezért kellett ma hajnalban idejönnie valakinek a felvételért, mert tegnap nem fért hozzá. - No lám, megváltoztatja a Történetet, atyám?- nevetett Theo



is. - Úgy érzem, Lepkin lesz az, aki új megvilágításba helyezi majd számunkra mindezt - mondta Éva Holnap nagyon tudatosnak kell lennünk! Nekünk is segítenünk kell Lepkinnek, nemcsak azért, mert nála lesz a továbblépésünkhöz egy kulcs, hanem mert egy kereső lélek. Itt az idő, hogy végre átlépjen az Aranykapun, amire mindig is vágyott. Az a jól ismert csend állt be hirtelen. Engem lehet, hogy egy kissé megijesztett a világnak ez az alig felfogható, újfajta működése. De a



többieket is mélyen érintette a végtelen Kozmosz ennyire nehezen felfejthető valósága, és bizony alázatosan vették tudomásul ezek a nagy mesterek is, hogy új tanulás útjára léptek.
41.
A másnap reggeli készülődés, úgy látszik, ismét automatikusan összekötött két eseményt Évában. Épp a kávéját készítette, amikor a kis konyhaablakból megpillantotta Theót és Pétert, ahogy a csomagokat pakolják a terepjáróba és épp hangosan felnevetnek valamin.



Istenem, mint amikor a Cosma villából indultunk! Vagy száz éve... És azon kapta magát, hogy arrébb kukucskál, nem tűnik-e fel Paolo is. Sóhajtott egy nagyot, és kiment a fiúkhoz. - Istenem, mit nem adnék egy Hiábavalóságok Napjáért! Biztos, egy kis lazítás hiányzik. Csak ülnénk a kerti medence mellett, egy martinival... - Már meg se innád! - Ez igaz! - mosolyodott el Éva idejét nem tudom, mióta nem ittam alkoholt. Brrr! A gondolattól is rosszul vagyok! Jó pár élet csúszott most össze bennem. Nem mondom,



hogy nem skizoid érzés egy kicsit. Eléggé lebegős minden esetre. - És ki tudja, hány világ között! - Mondjad, csak mondjad! Ne engedj egy perc emberlétet sem! nézett fel oldalról Éva Theóra, és ez a huncutkodós tekintet most őt magát is zavarba ejtette. Leginkább az, hogy működik benne még bármi ilyesmi. Most mintha őt nézte volna Theo úgy, ahogy ő szokta a nagy mackó ember zavarát, még véletlenül sem sietve a kisegítésére. Évát persze nem csak az zavarta meg, hogy ennyire élnek még benne a régi mechanizmusok, hanem hogy egy Paolóval kivételesnek,



megismételhetetlennek hitt helyzet és érzelmi telítettség, még ha csak egy pillanatra is, újraszülethetett. A csendes mozdulatlanságot végül mégis Theo oldotta fel. - Lassan akár indulhatunk is. Éva bólintott. - Mindjárt kész vagyok - indult a ház felé. De pár lépés után visszafordult. - Amúgy, nagyon izgulok a Lepkinnel való találkozás miatt. Ő lesz az első olyan ember, akit a Történetből ismerek csak. - Tudom - mondta Theo, miközben letette, ami épp a kezében volt. Évához lépett. Megfogta a kezét és



magához vonta. - A csoda már csak minket nem hozott közelebb, Éva. Éva most először nem pánikolt be Theo férfi részétől. - Szerintem mi már a lehető legközelebb vagyunk egymáshoz. Emlékszel, mi volt a Történetben az Amazonas partján? Csak tudod, Theo, néha úgy érzem, hogy valamiért nem vagyok képes fizikailag is lekövetni a lelki egységünket. Theo, mikor megértette, miről is beszél Éva, elmosolyodott. - Szerintem, engem emiatt tréningezett az Isten egész férfiúi



életemen át. Úgyhogy bírom. De, ha megengeded, bízom a csodában, hogy mégiscsak közelebb hoz bennünket... már csak a teljesség kedvéért is. - Az isteni törvények előtt meghajolok - mosolygott Éva is. Theo most olyan közel hajolt Évához, hogy szinte csak a hajába suttogta.
- Hogy épp mára van időzítve minden csoda... Isten nem lankad... kérlek, ne feledd, amit most mondtál, és folytassuk itt a következő szabad emberi percünkben.



Éva hátrasimította Theo haját gyengéden és ő is csak a férfi fülébe suttogott. - Innen folytatjuk, drága Theo!
42.
Két terepjáróval mentünk, Péter vezette az egyiket, Ishan pedig a másikat. Kilencen voltunk, és mivel valamelyikben úgyis háromnak kell hátul ülnie, Éva megkért Judittal minket, üljenek a nők együtt. Azt remélte, alkalma lesz valahogy Juditon keresztül John érdekében tenni valamit. Nagyon kedves volt Judittól, hogy



igyekezett minden tőle telhetőt megtenni, hogy Évával minél oldottabb legyen a viszony közöttük. Elmesélte, merre jártak tegnap. - Az valami hihetetlen élmény volt, az ingó lápon mászkálni! Nem tudtuk, hogy az valójában egy mesterségesen létrehozott láp. Még a spanyolok elleni függetlenségi harcok során menekült ide a lakosság és valamiért ott ragadtak. Hát, az aztán az egyszerű életforma! Se egy üzlet, se semmi, csak a nádkunyhók, meg egy rozzant kalyiba iskola gyanánt. Nem, azt hiszem, sose tudnék így élni! Fel



nem foghatom, minek ragadtak ott? Az Uros, bár a Titicaca-tó egyik turista látványossága, valóban, mintha nem is evilági létforma lenne. Hogy is képesek azok az emberek az ingoványon élni? Az életösztön ellenére állandó instabil állapotban! Mivel Judit valamiért most nagyon beszélgetős kedvében volt, de a lápi téma Évát szemmel láthatóan nem izgatta, kénytelen volt rátérni arra, ami valójában őt is emésztette. - Ha nagyon őszinte akarok lenni nemcsak hozzád, de magamhoz is, Éva, be kell, valljam, piszkosul irigylem a veled történteket!



Szerintem rekordot döntöttél a paranormálisak között! És hány kutató megnyalná mind a tíz ujját, de tán még a lábujjait is, ha itt lehetne most veled, a helyünkben! - Én is így vélem. Ehhez képest John nem sok érdeklődést mutat, már megbocsáss. - Nézd, Johnnak persze vannak elméletei arról, mi is ez, ami történt veled, és remeg, hogy valahogy beleáshassa magát. De túl büszke. És egyrészt amíg nincs valamiféle stabilabb szakmai kiindulási pontja, addig inkább kivár. Az meg, hogy ezt szépen, emberileg elmondja neked, á! - legyintett Judit - makacs,



büszke ember. Érzi, hogy megtűrtek vagyunk itt veletek, és túl sokat kell nyelnie az ügy érdekében. Azon siránkozik egyfolytában, micsoda átütés lett volna a kísérleteiben, ha a te „alászállásod" idején rajtad lehettek volna a ketyeréi - Judit nevetett. - Értem én nagyon is jól az ő szempontjából, de a minap, talán egy kicsit túl nyersen, meg is mondtam neki, hogy mindezzel együtt szánalmasnak tartom, hogy benneteket csak a megnyilvánuló folyamat megfejtése érdekel, és nem a forrás. - Tudós. Nem kárhoztathatod.



Éva őszinte megütközéssel nézett Juditra. - Egy jottányit sem értékeltetek át semmit? A tudós szerinted felmentést kaphat? Tudod, nagyon egyszerű kérdést kellene csak feltennetek: vajon ez a fantasztikus paranormális állapot, ahogy nevezitek, mi célból jött létre? Akármennyire fel tudná deríteni, milyen kémiai és pszichés folyamatok játszódnak le bennem, nem sokkal lenne közelebb a megoldáshoz. Mert a valódi kérdés nem az, mi történt és hogyan, hanem az, hogy miért! Mit kezdjünk az innen megszerzett információkkal?



- Hát, ezt a kutatási területet talán átengedjük az ezoterikusoknak. - Nagyon nem szeretem ezt a beskatulyázást. Én nem tartom magam ezoterikusnak. Se misztikusnak. Most már tudomásul vettem, hogy az életembe beletartoznak olyan történések, amikre egyelőre még nem tudunk százszázalékos magyarázatot adni... szóval, szerintem minden embernek, függetlenül attól, hogy itt a földön milyen munkát végez, tudós-e vagy halász, végül ugyanazzal kell majd elszámolnia. Azt a kérdést se te, se John nem lökhetitek félre, hogy mi célból kaptam például ezt a tudást?



Ezt a jövőbe látást, vagy bárhogy is nevezzük? Biztosan nem azért, hogy leírhassátok, milyen módon ment végbe. Judit már távolról sem volt olyan vehemens e vitában, mint a miskolci kávéházban az első beszélgetésükkor. - Én azt szoktam mondani - szólalt meg Theo - az erkölcsös életnek semmi értelme, ha csak egyszer élünk és a fizikai halálunk után nincs semmi. Akkor a morálnál nagyobb hülyeség nincs a földön! Ha erkölcsösek vagyunk, vagy ha jót teszünk, ebben a világban sokszor ráfizetünk. A szűken látott



emberi életben van, hogy nem igazán látjuk a hasznát, a megtérülését a jóságnak, a hűségnek, a becsületességnek, pláne nem az önfeláldozásnak. Darwin logikáján belül ezek felesleges, sőt, életellenes „tulajdonságok" lennének, amitől az egyed igyekezne mielőbb megszabadulni, mert nemhogy előnyhöz, de komoly hátrányhoz juttatja, veszélyeztetheti a fizikai létét is! Mégis, mennyi hitetlen jó ember van köztünk! Az emberiség nagy része ilyen. - Az önmagunkról alkotott képhez tartozik hozzá - mondta Judit. - Nem mindenki szeret gyilkos hazugként



tekinteni magára. - Vártam ezt a magyarázatot, Judit folytatta Theo. - Sajnálom, de sántít ez az elmélet. Ha tényleg komolyan tételezzük fel, hogy nincs folytatás a fizikai halál után, soha nem alakult volna ki úgy ez a lény, akit embernek nevezünk, hogy fontos legyen az énképe vagy egyáltalán legyen személyisége. Mondjuk ki bátran: ha az evolúció szerint fejlődött volna ki az ember, talán szerkezetileg bonyolultabb lenne, mint egy kutya, tehát, talán, kialakult volna az ujjak funkcionalitása és a többi, de miért alakult volna ki a lelkiismeret? Az én-tudat? Miért



költözött volna belé halálfélelem? Miért lenne köztünk hazug ember? Hazug állatról még nem hallottunk. Egyszerűen, a morál nem létezne! Mint ahogy nem is létezik az állatvilágban. De az ember, amint továbblátunk a puszta biológián, teljesen más! Az állatvilágból hiányzó én-tudaton és lelkiismereten túl, a paranormálisnak nevezett képességei alapján olyan érzékszervei vannak, ami túlmutat ezen a dimenzión. Miért és hogyan fejlődött volna ki? Milyen nevetséges evolúciós előnyök miatt? Ha csak ez van, amit látunk,



és a testtel minden elpusztulna egy emberből, akkor mindezek a képességei nem lehetnének! A puszta létük maga a bizonyíték. Egy hatalmas és szőrös lóláb lóg ki az érveitek közül! Pár percig csend volt. Ehhez nem volt mit hozzátennünk. - Van egy elég fájdalmas mechanizmus a mifajtánkban szólalt meg aztán Judit, egy nagy adag fanyar humorral a hangjában Ha Isten egyszer megszánna minket és leszállna közénk a kísérleti laborba, és bár mindannyian látnánk, fejünket bólogatva azt mondanánk: szép, szép, de ha nem



száll le most ismét, akkor az eredmény semmis! Tehát Isten még sincs! Mind Juditra néztünk, de mintha csak összebeszéltünk volna, egyikünk se reagált semmit. Talán egyszerre sejlett fel bennünk, hogy Juditnak, a Történet tükrében, jó esélye van most is felébredni. És akkor hagyni kell, hadd vitázzon hangosan önmagával. - A tudósok nagy része igencsak morális - folytatta. Meggyőződésük, hogy jó ügyért dolgoznak. Ez a humanizmus csapdája, ahogy Theo már milliószor megfogalmazta. Ezen a



rendszeren belül tényleg semmi másnak nincs helye, mint az embernek és az ember által megmérhető tényeknek, - És azt a dimenziót, ahol a paranormális jelenségek működnek, elfogadjátok? - Ha megismételhető a történés, akkor elfogadjuk. De ezt jól tudjátok. - Szóval, nagyjából ennyi a kritérium: legyenek itt, a négy dében élő emberek által itt készített műszerek, amik azonban lehetőleg képesek legyenek fogni az egyéb síkok jeleit, másrészt megismételhető legyen. Az, hogy mi



a... csudáért jön létre egy jelenség, az már érdektelen? Judit csak bólintott. Majd kiegészítette. - Nem érdektelen, csak nem foglalkozunk vele, hisz szubjektív. - De a szubjektivitás maga az ember! Kis ideig egyikünk sem szólt. Annyira meddő beszélgetésnek tűnt már az ilyen. Juditnak vagy Johnnak nincs többet mit mondanunk, az eszükkel már rég eljuthattak volna oda, hogy legalább számoljanak Isten lehetséges létével. A szívükre pedig mi nemigen tudunk hatni. Majd Éva mégis elmesélte, mit



mondott neki John a minap a bécsi kísérletben állítólag bekódolt zafírjáról. - Sajnálom, Éva! - mondta Judit egy kis hallgatás után - Aznap este elég csúnyán összeszólalkoztam Johnnal. Megmondtam neki, hogy ez az eljárás elfogadhatatlan. Azt mondta, ha Éva ilyen csökönyös, kénytelen ehhez folyamodni, túl nagy a kísérlet tétje! Igazából még ő háborgott azon, hogy merészeled te elzárni az emberiség elől mindazt a hihetetlen lehetőséget, amit nyújthatnál azzal, ha beleegyezel a velünk való együttműködésbe. John mérhetetlen meggyőződése a



kristályhangolás szentségét illetően mindenre felmentést ad neki. - Az emberiség nevében könnyű nyilatkozni. Ezt ismerjük néhány politikai diktatúra esetéből mondta Éva - ám mi van az egyes emberrel, akinek a kristályhangolással manipulált szíve meg fog égni az egyre emelkedő energiaszintben? - Amíg erre nincs konkrét példa, ez a probléma nem létezik.
- Valahogy, mint a jogrendszerekben - mondtam. Amíg nem áll belém a fenyegető gyilkos kése, addig a rendőrség



csak széttárja a karját. Ha van áldozat, lesz nyomozás. Ezt túl hosszú ideje játssza már ez az emberi társadalom. És erre már nincs felmentés, hisz ezerszer beigazolódott már utólag, hogy bizony minden esetben lépni kellett volna. Ennek ellenére a törvényen nem változtatnak. És valahogy ez a helyzet a ti tudományos feltételrendszeretekkel is. - Mondanom kell nektek valami nagyon fontosat - Judit hangja igencsak komor lett - John kijuttatta a diktafont és egy másolatot elküldött egy felettesének. - Lepkinnek. Tudok róla - mondta



Éva. Judit elképedt. - Tudsz róla? Hogyan? És ennek ellenére odamegyünk és odavisztek minket? - Azt hiszem, ez egy kísérlet - most Éva hangjában érződött egy jó adag fanyar humor. - Talán elhiszi John, ha olyan szituáció alakul ki, mint a Kristálykönyvtárban, hogy a Történet valódi és él, és nem ő kódolta be a jeleneteket. És főleg, hogy az egésznek célja és értelme van! Ha nem léptek a folyamatok mögé és nem teszitek fel az alapkérdést, hogy miért tud valaki módosult tudatállapotban figyelmeztető üzeneteket hozni,



akkor pontosan ti mondjátok ki az emberiségre a halálos ítéletet! Innen már nemcsak a ti lelketekkel és üdvösségetekkel kell elszámolnotok, Judit! John konok és szakmai babérokra vágyik, de sodor téged is magával. De majd, valamikor, azon az utolsó napon egyedül kell elszámolnod a te döntéseiddel! Nem bújhatsz a férjed döntései mögé! - Johnt nem annyira az elismerés, mint a jó cél mozgatja. - Nem akartam közhelyekkel jönni, de idekívánkozik a pokolba vezető út, mely jó szándékkal van kikövezve. De te már nem vagy



annyira meggyőződve a kristályhangolás makulátlanságáról, ugye? - szegezte most a kérdést Juditnak Éva. Judit habozott.



- Volt, hogy azt mondtam magamnak, mi van, ha csak egy százalék esélye van annak, hogy Isten létezik? Márpedig matematikailag ez bőven lehetséges... szóval, abban az esetben mi Isten ellenében dolgozunk. Éva akarata ellenére megszorította Judit kezét. - Éva, mondd... ha a Történet él, John akár meg is halhat? Éva inkább csak bólintott csendben. - Teljesen racionális ok miatt is mondta aztán Éva - Tiwanakuban erős energiák lesznek. Ha John mesterségesen áthangolta magát,



márpedig ez nyilván nem kérdés, és nem lesz hajlandó szíve keménységét megtörni, akkor a fizikai hatások alapján, védőruha nélkül, bekövetkezik ugyanaz, mint a Kristálykönyvtárban. Sajnálom. De ezt ő is jól tudja. - Amikor a beépíthető implantátumokról beszéltél, amik képesek kivédeni az energiahatásokat, így a kapunyitások sem indulnak be, utána John azt mondta, lám, magadtól a kezünkbe adtad a megoldást. - Megoldást? Miről beszéltek? Akkor egy szív nélküli cyborggá válna!



- De élni fog... - Élni? Miféle emberi élet lenne az, Judit? Nem gondolkodott el semmin John? Nem érti, hogy mindent azért kaptam, hogy lehetősége legyen változtatni a programon? A folyamatokon? Az életén? - Ha műszerekkel mérhető az élet, az élet funkciói, akkor a kísérlet sikeresnek mondható. Ezt nem én vallom, Éva. Már nem. Azt hiszem, már bennem is felnyílt valami! Ugye, így mondtam a Történetben is? - Judit elhallgatott, a tovafutó csodálatos perui tájat nézte az ablakon át. Majd halkan ismét megszólalt. - Mennyire féltem ettől!



Mert most el kell dobnom mindent, amiben eddig hittem! De világosan emlékszem minden szavadra, amit a Történet szerint nekem mondtál. És tudom, ezen az úton akarok továbbmenni! A szívem fogta fel Istent! - Nem az észben történik soha a nagy változás, hanem a szív rezgésszáma emelkedik meg egyszer csak úgy, hogy észrevesszük a kódot... így mondtam neked akkor szó szerint. Nem vagy egyedül Judit! Megteszünk mindent, hogy segítsünk Johnnak. A többi Isten és az ő dolga.



43.
A határátlépés semmi gondot nem jelentett. Tiwanaku, a Titicaca-tó déli csücskében a jelenlegi politikai határvonalak szerint már Bolíviához tartozik. Amikor a határnál megálltunk és kiszálltunk néhány percre, Éva váratlan megjegyzése, hogy mehettünk volna akár a víz alatti folyosókon a korongokkal, valódi fekete humorként hatott. Érezhetően kezdett összecsúszni a Történet az életünkkel. Nem kellett extraszensznek lenni



ahhoz, hogy leolvassuk Éva arcáról óriási feszültségét. Mereven nézett előre, mintha mindenkit megelőzve akarná megpillantani a romokat, Nergal városának ma is ránk meredő maradványát. Amikor felbukkant a távolban valami hatalmas sötét halmaz, egy sóhaj szakadt fel belőle, és önkéntelenül Theo vállára tette a kezét. Éva az első romoktól kissé távolabb állíttatta le az autókat. Kiszállt, pár percig körülkémlelt, hogy felismerje a terepet. Fel sem merült, hogy ne azon az úton érkezzünk a hajdani városhoz, ahogy a látomásban megélte.



Nem túlzok, ha azt mondom, csendes áhítatban közeledtünk a Szent Városhoz. Aki megpillantja, nem tehet egyebet, mint elismeri: a jelenlegi történelmi tudatunkba nemhogy nem illik bele, de lehetetlen, hogy itt álljon! A látvány, ami elénk tárul, önmagáért beszél. Azonnal felismerhetően két, egymástól valószínűleg időben is igen eltérő civilizáció megdöbbentő nyomai néznek velünk farkasszemet. Az egyik olyan megalitokat, több száz tonnás faragott köveket hagyott hátra, melyek közül többet a mai technológiánkkal még csak meg se



tudunk emelni. A környéken ráadásul, több száz kilométeres körzetben, ez a diorit kő nincs, így nem lebecsülendő távolságból kellett ideszállítani. A másik technológia talán még megdöbbentőbb és hihetetlenebb: előre gyártott betonelemek sora álldogál itt évezredek óta. - Ha az archeológia komolyabban venné önmagát - mondta Theo, miután lerótta megilletődött, néma kétperces tiszteletét az ősök előtt és felküzdötte magát az egyik óriási kőtömb tetejére - Tiwanaku, de
főleg Puma Punku,{29} önmagában teljes paradigmaváltásra



kényszerítené! Sarkaiból könnyedén kiforgatná a történelmet! Ezek diorit kövek, ami az egyik legkeményebb kő. Precíz élek, metszések, és sorozatfűrás. A dioritot csak a gyémánt fúrja, és megkockáztatom, őseink nem kurblis fúróval dolgoztak! Azon kívül, előre gyártott elemekkel van dolgunk. Hát, nem semmi háttéripar kell mindehhez! -A legenda szerint a város egyetlen éjszaka alatt épült fel „trombitaszóra" - mondta Vince atya. - Ezt még a spanyol jezsuiták is fontosnak tartották följegyezni. Az egyik legkiemelkedőbb



krónikás, Pedro Cieza de Leon megjegyzi, ezt nem „emberi kezek" építették. Ráadásul ismerjük e történet tibeti változatát is, amely szerint valaha óriások, és a titkos
földalatti világ{30} lakói építették fel gigantikus városaikat hangrezonanciával, mintegy „trombitaszóra". - Elég nyilvánvaló, hogy Nergal és Killa nem a mai ember genetikájával rendelkeztek - mondta Éva - Az Aranykor vége tárult fel Nergal történetében, az utolsó „perceket" láttam, amikor még a titánok és az emberek együtt éltek. Nergal és a hasonló, minden



tekintetben hatalmas özönvíz előtti tanítók, Mesterek, sokszor istenekként vagy félistenekként jelennek meg a mitológiában. - De ezek az épületek, - mondta Péter - vagy akár az Egyiptomban tucatszám fellelhető fali domborművek, elég egyértelműen bizonyítják, hogy igenis éltek a mai embernél jóval nagyobb termetű lények is a Földön. Josephus Flaviustól kezdve a mai napig számos történetíró beszámol óriás emberi csontleletekről. Szétszéledtünk egy kicsit, magunkban akartuk az első tiwanakui szippantásokat ízlelgetni.



Jó fél óra múlva ismét összeverődtünk a Napkapunál. - Ez a rekonstruált városrész sose volt ilyen - mondta Éva, és körbemutatott a bekerített területen, aminek egyik sarkában a sehová se vezető Napkapu - a kisebb mozdítható köveket a régészek hordták össze és rakták ki úgy, ahogy ma látható. Beleértve a Napkaput, amit sose hívtak így... - Ez azért köztudott - szólalt meg John. Bár önmagában megjegyzése helytálló volt, mégis valami felszikrázott az amúgy is vibráló légkörben. Mintha ezzel, hogy



ebben a nyilvánvalóan érzékeny pillanatban félbeszakította Évát egy jelentéktelen véleménnyel, máris a szembenálló térfélre helyezkedett volna. Éva direkt nem reagált John megjegyzésére, inkább, mintha meg se hallotta volna, folytatta.
- Nergal a Föld kiemelt pontjait nevezte Napkapunak, ahol a naperő a legerősebben belépett a Föld energiarendszerébe. Ezek a pontok, mint a villámhárító a villámot, magukhoz vonzzák a Nap erőit, hogy transzformálják és így, megjuhászítva engedjék szétterjedni a Földön. A bolygók és csillagok



között intenzív energiacsere folyik, egy folyamatos áramlás. Olyanok együtt a Naprendszerekben, mint a szervek a testünkben. A többi, amit a régészek Napkapunak neveznek, semmi egyéb, mint időmérő és csillagászati eszköz. Ha nem állunk meg, földbe gyökerezett lábbal, Éva észre sem veszi, hogy mikről mesél. Ahogy néztük és hallgattuk, már mi se tudtuk, ki is ő. Mintha kristálytisztán olvasna bennünk, szinte felcsattant. - Ha most az a kérdés, mindezt honnan tudom, hát esetleg találjátok ki! Én már tudomásul vettem, hogy mindezt tudom, hát legyetek



szívesek ti is így tenni! Rátok sem ismerek! Korunk tudósai, bölcsei és őrzői állnak és bámulnak úgy, mint a sarki fűszeres! Vince atya kelt mindannyiunk védelmére. - Kislányom, el vagyunk bűvölve mindattól, amiket mondasz! Hiába tudunk a fejünkkel sok mindent, olyan megtapasztalásunk, élményünk nem volt, mint neked. Éva megsimogatta az öreg pap karját. - Sajnálom! Persze... ne haragudjatok, csak rettenetesen nagy izgalom van rajtam! A legjobb lenne, ha most csak mászkálnánk



egy kicsit, ismerkedhetnék én is a valóságos Tiwanakuval, aztán majd holnap visszajövünk. Túl sok ez egyszerre, nem bírnék most... átmenni... az ősi Tiwanakuba. Persze, hogy megértettük! Nekünk ez is mérhetetlenül csodálatos volt járkálni az elképesztő romok között. Ráadásul majdnem mindenki tudott valami izgalmasat erről a rejtélyes ősi helyről. - Tiwanaku, régi nevén Taypiquala, ami azt jelenti Kő a középpontban mondta a pap - valaha a Titicaca-tó partján állt. Szent templomváros volt, mint a szintén dél-amerikai Salazere és Manoa, a mezopotámiai



Ur városa, vagy az ősi egyiptomi Ipetisut, a mai Karnak. A mai formájában látható és látogatható Tiwanaku valóban csak a régészek által összerakosgatott formáját mutatja. Nem ismerjük, milyen lehetett ez az ősi város. Amit Napkapunak nevezünk ma, az egy sehová nem vezető kapuformájú építmény, mely Artúr Poznanski szerint úgy lett kialakítva, hogy a téli napforduló illetve más jelentős konstellációk idején a felkelő Nap az asztronómiai oszlopok megfelelő pontjain jelenjen meg. Ma, a bolygó precessziója miatt már nem a jelölőpontokon kel fel a Nap, ám a



dátum, amikor ez precízen a pontokon történt, i.e. 10.500 táján volt. - Akárcsak Egyiptom esetében mondta Theo - ahol a Gizai
piramisok Nimród{31} csillagképre tájolása szintén erre a 13 ezer évvel ezelőtti dátumra érvényes. De ugyanez a helyzet a kambodzsai Angkor templomváros esetében is, ahol az épületek egy az egyben a 13 ezer év előtti Sárkány csillagképre tájoltak. - Vagy a kozmikus év alapján adjunk hozzá 26 ezer évet - vetette közbe ismét Vince atya. - Ennyi időnként kerülnek ezek az



építmények ismét pontos tájolásba a nevezett csillagképekkel. - Se asztronómiai se egyéb történelmi tények alapján nem épülhetett se Tiwanaku, se az egyiptomi piramisok a ma elfogadott korban, vagyis ötezer éve csupán - mondta Péter. - Milyen kőkori eszközzel lett volna lehetséges? Ma komoly építészek vizsgálják, mert akár szerkezetileg, akár építéstechnológiailag az általunk ismert történelmi időkben ez lehetetlen volt. Ki hiheti józan ésszel, hogy kőbaltákkal bárkiknek is sikerülhetett? - Ne feledjétek, amit Tatunka



mondott... mosolyodta el most először magát Éva, mióta Tiwanakuba indultunk - és amire Theo, te is emlékeztél... Tiwanaku még Ataiszon épült, és a kataklizmával került ide, négyezer méter magasba, a Titicaca-tóval együtt. A legelső civilizációs „réteg" tehát nem itt épült, erre csak ráépítettek Nergálék, és a későbbi korok. Imhotep alkalmazta először a betonelemes építkezést, Nergal kutatólaboratóriuma lehetett az, aminek ma a megdöbbentő maradványait látjuk itt - mutatott Éva a kissé arrébb sorakozó betonelemekre. Majd odament, és a



kedves emlék szeretetével simogatta meg az érdes romokat. Igen mélyről feltörő, boldog emlékezésének olyan töltete volt, hogy megelevenedni látszottak a megrázóan csodás képsorok, mikor örök testvériséget fogadott egymásnak a 24 törzs, majd elbúcsúzott egymástól itt, a hajdani Tiwanakuban, az akkor utoljára felnyíló Aranykapu alatt Nergal király és népe. A Kristálypalotát őrző város már-már előttünk is felsejleni látszott. - Nézzétek! Viracocha! - kiáltotta Péter egy óriás méretű kőszoborra mutatva, visszarántva minket a



jelenbe. Mind odamentünk, hogy közelről is megcsodáljuk a híres szobrot. - Szakállas arc, egy nyitott könyvön nyugvó kéz, szandál és hosszú tunika. Elég érdekes figura. Jézusi tekintet... és nézzétek, a lábai halpikkelyekből formáltak. Én foglalkoztam annak idején bizonyos istenségek halformájú ábrázolásával, magával a hal szimbolikával. Vannak kutatók, akik ezt a Viracocha szobrot például közvetlen párhuzamba állítják a káld Oannes-el. Őt az ősi Mezopotámiában istenként, egy Özönvizet túlélt Mesterként, beavatottként tiszteltek, és a



legenda szerint nappal az embereket tanította, éjjelre pedig a tengerbe ment vissza. Kétéltűnek mondják. - Szimbolikusan! - tette hozzá Theo - Kétéltű istenekként tekintettek az Özönvizet túlélő papokra, tanítókra. Az egyiptomi Knef, az indiai Vishnu, Viracochaa... mind halistenek. - Viracocháról - kapcsolódott be Nantu - akárcsak a mayák Kukulkanjáról, az aztékok Quezalcoatl-járól, teljesen fals képzetei vannak a mai embereknek. Se nem tollas kígyónak, se nem halembernek hitték őket. Fehér csuhás, bőrsarus tanítók voltak, akik



a szeretetről tanították az embereket. Viracocha állítólag mindig tanítványoktól körülvéve járta az Andokat. - Van is nem egy jezsuita feljegyzés - mondta Vince atya - miszerint a misszionáriusok olyan hittel találkoztak sok helyütt errefelé, hogy egyikük azt kérdezte a pápától, hogy nem lehetséges-e valamiképp, hogy Krisztus egyik apostola mégis járt ezen a földrészen annak idején? - Hát, annál nehezebb elszámolniuk a kegyetlenkedéssel! - mondtam.



- Azzal mindenhogy nehéz. A Vatikán mondjuk, elsősorban az inkvizícióval kell, hogy elszámoljon, a katonák és spanyol helyi kiskirályok kegyetlenkedéseiért nem tehető az Egyház felelőssé. Csak sétáltunk körbe-körbe, beálltunk többször a Napkapunak nevezett asztronómiai mérőhelyre, csodáltuk a falak faragványait, emberfej szobrait, a díszítéseket és gyönyörködtünk a lenyugváshoz készülő Napban. A falakba vésett emberfejek a Föld emberfajait képviselték. Hogyan ismerhették az összes rasszot?



- Az inka előtti sokezer éves kultúrák közül a paracasi a különleges textíliáiról nevezetes leginkább - mesélt most Nantu. Gyönyörű színei mellett azonban az első ránézésre is meghökkentő mintázata miatt egyedülálló a világon. A néhai nevezetes perui orvos-kutató, Dr. Cabrera szerint a mintázat egy tökéletes géntérkép. Egy humán genom, ahogy ma hívják. Pontosan részletezi a génmanipuláció lehetőségeit és következményeit. - És az ica-i vésett kövek? - Péter rég nem látott lelkesedéssel fűzte tovább az elképesztő témát.



Cabrera doktor nevéhez kötődik, az a közel 35 ezer vésett kő, melyek a perui Ica település körzetéből kerültek elő. Nemcsak a technika megdöbbentő, amivel a sokmillió éves lávakövekbe a rajzokat vésték, hanem maga a téma! Dinoszaurusz és ember, a dinoszauruszok embrionális fejlődése... az általunk ismert kultúrák nem találkozhattak a dinoszauruszokkal, még csak nem is tudhattak róluk. Némely kövön elképesztő orvosi műtétek, agyműtét, szívátültetés, császármetszés! Van egy óriáskő, amelyikre a Föld térképét vésték egy olyan korból, amikor a



kontinensek még egészen másképp néztek ki. Vannak olyanok, amiken asztronómiai ábrák, ismert és ismeretlen csillagképek, szimbólumok, vallási rituálék láthatók. Kik és mikor készítették ezeket? - És ki tudja, mennyiben függ össze e két, egymáshoz földrajzilag is közeli lelőhelyekkel, Ica-val és Paracassal, az igazi rejtélycsemege, a Nazca vonalak? - szólt most Judit - a csak a levegőből értelmezhető óriási ábrák és precíz mértani vonalak sokasága... semmilyen ismert kultúrába nem illenek.



- Akárcsak az egyiptomi, a maya vagy ugye a nemrég megtalált boszniai piramis! Ez utóbbi Európa közepén! - mondta Theo - a világ telis tele olyan ősi maradványokkal, amik óriási kérdőjelekként merednek ránk. Azt hisszük, már leltárba vettük e kis bolygó hagyatékát! És a víz alatt sorra felbukkanó leletek? A legutóbbi, a japán Okinawa? Melyik korból? Honnan? Ahogy soroltuk e titkokat a lemenő Nap meleg fényében, úgy éreztük, minden, de minden lehetséges nekünk. Úgy éreztük, közel vagyunk, talán szó szerint is nagyon közel



ahhoz, hogy fellebbenthessük azt a fátylat az emberiség történelméről, az elmúlt évmilliókról, amit valamiért erőszakosan ráborítottak a földi történelemre. - De fel nem foghatom ésszel, mindez kinek az érdekét szolgálná? - kérdeztem. Tudom, már ezredszerre hangzott el ez a kérdés, de a kontraszt a kézzel fogható, szemmel látható valóság, a tapintható történelmi hagyatékaink és a hivatalos történelem között égbe kiáltó volt. - Továbbra is ugyanazt a választ adhatjuk - mondta Vince atya azoknak, akik a mai embert



letompítják és a te Történetedben, Éva, implantátumokkal akarják beültetni! - Akik ellopták Nergal kristályait szólt Theo. - Akik azóta se tudnak élni, csak visszaélni az isteni tudással! Akik egy kézi vezérlésű világot építenek, már ki tudja, mióta, akik a világ urainak hiszik magukat. Akik az egész életet profitmegtérülési lehetőségként kezelik. - Ez volt Miklós világa - mondta Éva - ebben fulladoztam. Ebben voltam élő-halott és ebből menekültem. Most már tudom, hogy valóságosan is egy másik világba



érkeztem meg hozzátok. Teljesen világos, hogy mi az a feladat, amiről Yuma beszélt: felszabadítani az embereket a Mammon rabságából és emlékeztetni őket isteni származásukra. És - nézett most Johnra - ezt akadályozhatná meg az implantátum. - Tényleg egy Indiana Jones filmben érzi veletek magát az ember! nevetett John. - Elismerem, teljesen igazatok van a történelmi tudatlanságunk kérdésében. De teljesen félreértelmezitek a tudomány szolgálatát az emberek felé. - Hát, igyekszem észrevenni, milyen



jó szolgálatot tenne egy implantátum a szívemben! - mondta Éva. - Azon kívül, hogy kézi vezérlésű robottá válnék, és élhetnék felelőtlenül. Azt éreznem és hinném, amit szabad, és történetesen épp azt akarnám mindig megvásárolni, amit el akarnak adni nekem. Ez azért világos. - Veletek egy jottányit nem lehet közelíteni az álláspontjainkat! folytatta John - a misztika és a legendák távlatából, Isten soselátott mesevilágából értelmezitek a teljesen mindennapi, földi, emberi történéseket. Az egészséget és a biztonságot szolgáló implantátumokat ti egy



világmanipuláló bűnbandának tulajdonítjátok! Eltorzítjátok a józan ész világát valami beteges, sejtelmes, szürreális mendemondák világává, ahol az ember egy láthatatlan Isten felfoghatatlan parancsainak kell, hogy engedelmeskedjen! Nekünk meg épp ez a rabszolgaság! - Igen, ezt tudom jól a Történetből, John! Tudom, hogy így látod. És azt is tudjuk, hova vezet ez a fizikai síkra redukált világlátás. Ha te még mindig a józanész világának nevezed a leszűkített érzékelési síkot, amit ti az egész világnak neveztek, akkor tényleg lehetetlen



egymáshoz közelítenünk az álláspontjainkat! - Nevetséges, hogy az én kísérleteimben bizonyított megdöbbentő tudathatárokat te szűk síknak nevezed! Ha én nem vagyok, magadról sem tudnád, hogy mikre vagy képes! - Először is, amik velem történtek, azok nem függtek a te kísérleti bizonyításodtól. Te legfeljebb csak nevet tudtál adni a bennem meglévő képességeknek, de nem tőled kaptam! Másodszor, mint egy papagáj, csak azt tudom hajtogatni, a gond az, hogy ti felcserélitek a célt és a következményt,



összetévesztitek a forrást annak érzékelhető, formai tartományával. Benned van a legnagyobb káosz, mert te ugyan érzékeled az isteni világ kisugárzását, de elutasítod mentálisan a hiteles forrást. Jobb annak, aki annyira beszűkült, hogy már nem is érzékeli! Te kénytelen vagy hülye magyarázatokat keresni a nyilvánvalóra, mert eleve kizárod Isten létezésének lehetőségét. Ennél korlátoltabb felfogás nincs is! A tudomány, ami bizonyítékokat követel, minden bizonyíték nélkül söpri le az asztalról Isten lehetségességét! Azt állítva ezzel, hogy a tudományt művelők, tehát a



tudósok olyan szuperlények, akiknek a rendelkezésére áll az Univerzum összes információja, adata, tudása és képessége, hisz képesek és jogosultak kinyilatkoztatni Isten nem-létezését! Ennél hajmeresztőbb vakhitet nem láttam! Nem tudtok magyarázatot adni sem a megmagyarázhatatlan régészeti leletekre, se a paranormális jelenségek forrásaira, de nagy pofával hárítjátok a Szellem elsődlegességét. Jöhettek nekem itt morális maszlagokkal! E hárításnak, sőt üldözésnek egy oka van: így kizárhatjátok annak a felsőbb világnak az értékrendjét,



ami világos határt szabna a kísérletezéseiteknek! Ma egyedül a sérülékeny és illékony emberi morál vet gátat, ideig-óráig, annak, hogy az egész Földet, és rajta minden élőlényt, beleértve az embert, ne tartsatok potenciális kísérleti patkánynak! Hát, én egy ember erkölcsének sem szeretnék kiszolgáltatva lenni, még akkor sem, ha a legokosabb tudós! Ezt a számotokra elfogadhatatlan határt példázza az implantátum! Itt az ideje, hogy átformáljuk a földi világot! Épp elég ideig garázdálkodott az Isten nélküli ember, tönkretéve, katasztrófákba



sodorva a Földet! Egyre több ember fog isteni önvalóra ébredni, ha tetszik nektek, ha nem, és leráz benneteket magáról, mint kutya a bolháit! E pillanatban megszólalt John mobilja. Éva kihasználta a lehetőséget, és arrébb ment a társaságtól. Felzaklatta ez az ismételt szélmalomharc. Felesleges volt újra és újra belemennie a vitába Johnnal. De sajnálta Johnt, mert tudta, a tudós valóban meggyőződésből védelmezi azt, amiben őt is épp úgy megvezetett és kihasznált az az erő, ami immár ki tudja hányadszor, egy



újabb katasztrófa felé sodorja a világot. Sajnálta Johnt, mert a szívéhez nem jutott el semmi Isten világából, ésszel pedig sajnos, fel nem fogható. Balsejtelem uralkodott el Éván. Ha nem csörren meg a mobil, ki tudja, megint eldurvulhatott volna köztük a vita, mint lent, a Kristálykönyvtárban. Vince atya is hasonlóan érezhetett, mert azt kérte, térjünk vissza a szállodába, hagyjunk történnivalót a holnapi napnak is. Visszaúton úgy iparkodott, hogy John mellé üljön a kocsiban, és megkérte, ne menjen bele további vitákba Évával.



- Ki tudná jobban, mint Ön, John, hogy Éva most bizony olyanokat is lát és érzékel, amikre mi csak áhítozunk! Arról nem is beszélve, nem érzem jó iránynak, ha kiélesedik maguk közt a helyzet, mint a Kristálykönyvtárban... - Csak nem arra céloz, hogy netán valami hasonló történik, atyám? nevette el magát John.
- Több mint célzás, amit mondtam felelte szárazon a pap. - Nevetséges - dörmögte az orra alatt John, de hirtelen olyan rosszkedv lett úrrá rajta, hogy még Judit kezét is eltolta, aki mindvégig



erősen férjéhez simult, azt remélve talán, féltő szeretete képes semlegesíteni a rossz előjeleket. Ahol minden megfordul
44.
Éva a romoktól jóval messzebb állította le a dzsipet. Nesztelenül akart a Napkapuhoz érkezni. Nem mintha bárki emberfiát megzavarhatott volna a teljesen néptelen helyen, hanem a szent hely és szent pillanat iránti tiszteletből. Fejében meg se fordult már, hogy nem normális dolog egy elhagyatott szellemvárosba igyekezni



pirkadatkor. Egész éjjel le sem hunyta a szemét, tegnapi találkozása Nergal városával és energiájával egy furcsa állapotba juttatta, mely egyszerre volt éberség és éber tudatfelettiség. Most nem átcsusszant egyik világból egy másikba, hanem mindkettőben egyszerre létezett. Éber része feszült volt a tegnapi baljós vita miatt. Úgy érezte, minden figyelme és elővigyázatossága ellenére sem képes befolyásolni a történéseket, amiket pedig majdhogynem előre látott. A másik világból hozzá csatlakozó része pedig egy eddig



még ismeretlen érzetet élesztett fel benne, mely a Történetben megszerzett tudását furcsán személyessé varázsolta. Ez valamiféle emlékképfolyam volt, mely fokozatosan borította el, és ami egyszerre volt túl távoli és idegen, ugyanakkor hátborzongatóan ismerős, mint egy déjá-vu érzés. Ahogy a hajnali derengésben Nergal városa felé igyekezett, Éva többször megállt, mert csaknem megszédült a rátörő emlékképektől. Megszokom-e, hogy más vagyok, mint akinek oly sokáig hittem magam?
A felkelő Nap narancs sugara épp



ráesett. Mintegy révülésben, odatartotta arcát a Napnak, mely körülölelte arany sugarával és melegen megpihent a homlokán, ahol hirtelen erős bizsergést érzett. Képtelen volt megmoccanni is, egész testét mintha körbefolyta volna egy mázsás energiapáncél. Már hullámzott az egész teste és annyira ringatózott, hogy átfutott még működő tudatán, hogy talán elesik vagy még az is lehet, hogy felrepül. Örvényben érezte magát, melyben egy spirál csak húzta és húzta befelé, valaminek a kellős közepébe. Egy fényes pontot látott, mintha abba akart volna behúzódni.



És az a fényes pont egyre nagyobb lett, egyre közelebb jött felé... vagy ő ment a pontba? Egy ideig még tartotta, még félt elengedni magát... de ekkor felbukkant Theo arca előtte, és azt mondta, menj Éva, szállj a fénybe, szállj, én is ott vagyok már... aztán az arc Paolo lett, nevetett és örök mosolygós szemével csak nézte őt... várta ... és ekkor elengedte magát és beszippantotta a fény. Ekkor hallotta meg először a Hangot. Még mindig érzékelte valamennyire a külvilágot, még halványan emlékezett rá, hogy a romos



Tiwanakuban van. De az ősi város egyre nagyobb, egyre színesebb lett és az, amelyikbe az imént érkezett, egyre távolibb és egyre szürkébb. És a Hang, ami először fentről majd lentről köszöntött rá, egyre tisztábbá vált. Az volt a legmegdöbbentőbb a Hangban, hogy nemcsak csodálatos hangszíne volt, hanem formája, színe és... ereje! Elbűvölve figyelte a Hang hullámait. Ezüstös-opálos piciny hullámok áradtak ki belőle, és egyre nagyobbakká váltak. Egyre erősebben terjedtek, átformálva a világ szilárdnak hitt mozdulatlanságát egy hullámzó energiatengerré. Szép lassan



felolvadt körülötte és benne minden. Érezte bizsergető erejüket, ahogy áthatolnak a bőrén, befolynak a testébe, körbeveszik minden sejtjét, kiszínezik a sejtek közötti űrt, beragyogva egész lényét. Ringatózni kezdett, a Hang hullámai ringatták. Már feloldódott a teste, megszűntek a kontúrok, eltűntek a térválasztó határok közte és a Mindenség között. A Hang vibrálása mozgatta. Ahogy átmosta, ahogy egybeolvadt vele, a Hang kiűzött belőle minden görcsöt, minden rosszat, minden kötöttséget és szabadon engedte. Már ott úszott a Hanggal, fent és lent, kergetőztek



a világűrben. Egyszer csak beszélgetni kezdtek. A Hang bemutatkozott, ő volt Tiwanaku elfeledett emléke. Ő volt az Utolsó Sóhaj, a reménység sóhaja, amit hátrahagytak az emberek. Megmutatta a színeit, ami a zöld összes árnyalata volt, de sokkal ragyogóbb és vibrálóbb, mint amit földi szemekkel láthatunk. A milliónyi zöld pontocska egymásba olvadt és szétvált, mintha valami melankolikus zenére táncoltak volna. Ahogy gyönyörködött a zöld pulzálásban, megérezte saját magában a ritmust. Önfeledten hagyta, hogy



szétáradjon, hogy megtáncoltassa minden porcikáját. Ekkor a Hang azt súgta, de csak halkan, hogy az élmény el ne illanjon, hogy bemutatja neki a többi hangot is. Már meg is jelent a Boldogság is, annak az érzésnek a hangesszenciája, amiben őseik oly hosszú időn át éltek itt. Narancs és rózsaszín kavargás fonta körbe ekkor. Még bódító illatukat is érezte, és hallott minden önfeledt kacagást. Érezte a szeretet, a féltés, a törődés simogatását, ami olyan édes volt, mint amikor kisgyerekként anyja vette ölébe, hogy babusgassa.



Aztán egyre több Hang érkezett közéjük. Úgy érezte magát, mint egy partin, ahol az érkezők a bemutatkozás után még sokáig kíváncsian fürkészik egymást. De aztán megszűnt a távolság, és ő közéjük úszott, a hangóceánba. Megszűnt lent és fönt, nem volt tér, nem volt idő, csak vibráló hangverseny és színes show műsor. így úsztak az ősi város fölé, majd a régi falak közé, melyek kitapintható valóságukban emelkedtek Éva köré. És ekkor bukkant fel Nergal. Épp úgy mosolygott, ahogy annak idején, amikor büszkeségtől ragyogva vezette körbe a



látogatókat pompázatos városában. Azt mondta Évának, nézzen körül, itthon van. Megkérdezte, felismeri-e ezt vagy azt az épületet? Emlékszike, merre volt az előadóterem, ahol népüket oktatták? Hát a Palota? Megkérte Évát, hogy kövesse. Szótlanul lépkedtek egymás mellett. Ahogy Nergal egymás után elvezette a szívének oly kedves épületekhez, Éva lassan, tapogatózva simogatta meg az ismerős falakat. Megborzongott. Feléledt egy ősi múlt. Megértette, hogy nincs elválasztó idő abban az erőtérben, ahová becsúsztak. Ami volt, mindig lesz, és amit még nem látunk, az is



itt van már. Nem akármilyen szív tudja majd elviselni a szembesülést a megtagadott ősök elfeledett tudásával. A Teremtő irgalma legyen az Emberrel akkor! Ahogy egyre mélyebben magába engedte az ősmúlt elementáris erőit, a város régi pompájában és lüktetésében elevenedett meg körülötte. A város közepén a kristálykupolás szentélyből csodálatos dallam foszlányai értek el hozzájuk. A Hangok, Tiwanaku hangjai régi barátjukként vették ismét körbe. Aztán úgy vélte, régesrégi hálószobájának hatalmas ablakánál áll, és nézi ezt a szívének



oly kedves tájat. Valaki hátulról átöleli, és rajta végigfut egy túl jól ismert vágy, amikor fel akart olvadni abban a másikban. Az ölelésbe beleremegett a lelkük. Theo és Nergal mosolya villódzva váltakozott. Vajon kik ők, itt, egymással szemben? Csak abban volt biztos, két igen messziről érkezett lélek tekintete fonódott egybe ismét, immár ki tudja, milyen beláthatatlanul messzi idők óta, melyben a végtelen összetartozás ereje öntött kapcsolatuknak mindig új és új formát. Aztán egy erősödő örvény mintha elsodorta volna őket egymástól.



Valahonnan tudta, hogy egy titkos lejárat elé érkezett, mely a Szentek Szentjébe vezet, le a Tó alá, a Kristálykönyvtárba. Kezét automatikusan oda helyezte, ahol valamilyen be-azonosíthatatlan érzékszervével a spirált sejtette, amikor Theo hangját hallotta végtelenül messziről, de saját bensőjéből. - Éva, ne tedd! Ne tedd! És ezt követte valami óriási csattanás vagy puffanás. Elesett, mielőtt magához tért volna. Nem tudja meddig, csak feküdt a földön és igyekezett minden tudatosságát visszaszerezni.



Aztán egy éles fájdalom hasított a jobb kezébe, mintha valaki karjánál fogva talpra rántotta volna, hogy magával vonszolja. Tehetetlen bábuként hagyta magát, se az eszével, se az erejével nem tudta még irányítani, ami vele történik. Nem lehetett megsaccolni, mennyit botorkáltak így. Majd támadója Évát egy nagy kőnek támasztotta, és keze erőszakosan a nyakán kezdett kotorászni, forgatta a láncot, hogy a chakanát majd egy rántással kitépje a nyakából. Ekkor Nergal jelent meg előtte, és rászegeződött tekintetéből óriási energia hatolt Évába, ami azonnal



nemcsak magához térítette, de igencsak meg is erősítette. Akkora lendülettel tépte ki magát támadója kezei közül, hogy mindketten egy hatalmas kőnek estek. Éva szerencsére a kő mellett zuhant a földre, de arcát mégis végighorzsolta. Azonnal érezte az édes-sós meleget, ami a szájába és a földre csorgott. Odakapta kezét arcának felsebzett részéhez, hogy megtapintsa, mekkora lehet a seb. Komolyabb szakadást nem érzett, de azt tudta, hogy orrából is ömlik a vér. Épp csak megtörölte, hogy levegőt vehessen, amikor érzékelte, hogy támadója is feltápászkodott és



ismét felé indul. Még csak most ismerte fel. Nem lepődött meg. Fogalma sem volt, hogy John miért tántorgott annyira, az esés nem sebezhette meg ennyire. Agya felfoghatatlanul gyorsan működött, így valahonnan azonnal tudta, hogy John egyre gyengül. Egyfajta energiavesztési folyamatot érzékelt a férfin, valamiféle „szivárgást". Aztán hirtelen hiányérzete támadt. Odakapott a nyakához. A lánc nem volt rajta. Ugyanakkor már meg is látta a himbálódzó chakanát John kezében, aki ekkorra ha nagy nehezen is, de felállt.



- Mit teszel, John? - kiáltott oda Éva férfinak - Tudnod kell, mi lesz mindennek a vége! - Tudom is! Most leviszel a Kristálykönyvtárba! Milyen szépen és nyílegyenesen idejöttél! Nem kellett volna a tegnapi színjáték. Biztos voltam benne, hogy csak engem akartál lerázni! - Biztos voltál? Elég kár. Ha leszállnál arról a magas lóról, jobban látnád talán, mi a valóság és mi nem! Azt meg te is tudod, hogy nem mehetsz a könyvtárba. Te nem! Térj magadhoz, John! Úgy nézel ki, mint akit megszállt a démon! Rájöttem, a Történetben sem voltál



a magad ura! Mondd, mit tettek veled? Engedd, hogy segítsek neked! Kérlek, John! - Hallgass! Fogd be a szád, Éva! Ne kényszeríts, hogy még brutálisabb legyek! Én ezt sem akartam! Jól tudod, szívem szerint sose bántanálak. De minden úgy lesz, ahogy mi akarjuk. Én tanultam a Történetből, és készültem ám! John annyira felizgatta magát, hogy csak felületesen tudott lélegezni és ettől lihegett. - Emlékszel, amikor a Történetben Juditnak elmesélem, hogy az agyhullámaidat bekódoltuk egy kristályba, amikor Bécsben voltál?



Amikor eljöttél velünk, hogy megtudd magadról, milyen képességeid vannak? Kár volt annyira hiúnak lenned, drága Éva! A férfi ekkor szinte eszelősen felvihogott. Éva elborzadva nézte a szerencsétlent. Mert már egy fikarcnyi kétsége nem volt afelől, hogy John ebből nem fog élve kikeveredni. Egyre hatalmasabb energiafolyamot érzett maguk körül, de még ő sem tudta, honnan tör elő. Csak azt érezte, minden másodperccel egyre erősebbé válik, ugyanakkor, szemmel látható volt, ahogy John egyre erőtlenebb lesz. - Érezned kell neked is ezt az



energiát, ami engem erősít, téged pedig gyengít, John. Mondd, mit tettél a chakanával és a zafírommal? - Megfejtettem a kódjukat! - és megint felröhögött. De eszelős vihogása köhögésbe csapott át. Hosszú időbe tellett, míg ismét beszélni tudott. - Magamba kódoltam a titkos kódot. Csaknem százszázalékos sikerrel! Egy aprócska részlet hiányzik hozzá, ez egyelőre még benned van. Csak ezért van még rád szükségem. Úgyhogy leszel szíves lekísérni a Kristálykönyvtárba! - Ne nevettess, John! Lassan jártányi erőd sincs. És miért



feltételezed, hogy megtenném? - Ne becsülj le, Éva! Emiatt nem is tudnálak igazán sajnálni. Mindig úgy éreztem, hogy lebecsülsz! Hogy magadat, a drága Theódat meg az egész bandát, messze fölém helyezed! Hát most meglátjuk, ki nevet a végén! Magamba építettem egy aprócska kis szerkezetet. Egy szemmel nem látható kis komputert. Egy mikrocsipet. Ezt összekötöttem a zafíroddal, ami viszont a te szívecskéddel van szoros kapcsolatban. Ha nem teszed, amit mondok, beindítom, és te fogsz megölni engem. Felrobbantod a szívem! A Perui Papnő fog



meggyilkolni! Ez azért senki másnak adatik meg! Élj majd ezzel a tudattal, ha tudsz! John ismét felvihogott. Fogalma sem volt, hogy miért, de Éva teljesen higgadt maradt. Nem értette ugyan pontosan, mit is csinált John, nem látta át a reakciófolyamatot, de tudta, ennek a helyzetnek csupán egyetlen kimenete lehet, és az nem a racionális ész szerint fog történni. Azt érezte, a szíve fogja eldönteni a helyzetet. Az pedig teljesen nyugodtan, szabályos ritmussal vert. A körülöttük áramló energiafolyam lágy hűvösséggel burkolta be Évát,



és már annyi fizikai és lelki erőt adott neki, hogy úgy érezte, bármilyen ellenséggel sikeresen megküzdhetne. - John! Tudod, hogy az én szívem Istennel van összekapcsolódva. Innen kezdve nem velem harcolsz. Engedd, hogy meggyógyítsalak, és ha ismét önmagad leszel, belátod, rég letértél a helyes útról. - Hallgass, mert most rögtön beveszem! - és kinyújtotta a tenyerét Éva felé, amin valami icipici piros pöttyféle volt. - Egy radioaktív drazsé. Azonnal aktiválódik. Ebben a pillanatban azonban John



feljajdult és görcsösen összerándult. - A szíved már nem bírja az energiákat, John! Kérlek, engedd, hogy segítsek! Add ide a chakanát és a zafírt, nem bírod el az erőterüket! Emlékezz, mit mondott Nergal! Aki önös célból aktiválja, meghal! El fog égni a szíved, mint a Történetben! - Hallgass, te elmebeteg! Ne merd még egyszer Nergált emlegetni! Se Istennel ne gyere itt! Az emberiség ellensége vagy, és az egész bandád! Hogy merészelitek lenyúlni a tudást és az erőt? - John! Térj eszedre! Nem nyúlunk



le semmit, Isten adja nekünk! Azért adja, mert átadjuk az életünket, a szívünket neki és az embereknek. Téged becsaptak és manipulálnak! Nem tudom, mit tettél magaddal, de amíg nem adod vissza a chakanát és a zafírt, nem tudsz kiszabadulni a halálos energiatérből. Tudom, hogy a kísérletedben beültettél magadba valamit, és azóta irányítanak téged, John! Ezt akarják a többi emberrel is, értsd meg. Téged is csak felhasználnak! Semmi mást nem kell tenned, mint hiszel nekem, de ne is nekem higgy, hanem csak engedd, hogy a szíved vezessen! A szívedet nem tudják manipulálni, csak az



elmédet! Hallgass a szívedre! Kérlek! John azonban már nem is válaszolt Évának. Fejét a kőtömbnek támasztotta, hogy ne dőljön el teljes erőtlenségében, és a kezét lassan a szájához emelte, hogy lenyelje a kis piros bogyót. - Ne! - üvöltött fel Éva. Ebben a másodpercben egy lövés dördült el a háta mögül, és John kezét átfúrta egy tökéletes találat. A szerencsétlen férfi felordított, és keze úgy hullott le tehetetlenül, mint a rongybábué. A piros bogyócska elgurult. Éva hátrakapta a fejét. Lepkin állt úgy húsz méterre tőlük,



leengedett puskával a kezében.
45.
Lepkin odarohant először Évához, majd, amikor megbizonyosodott arról, hogy a nőnek nincs baja, lehuppant John mellé. - Engedd, hogy segítsek, pajtás! John összeszedte maradék erejét. - Dávid! Mit teszel? - kérdezte őszinte értetlenséggel barátját és felettesét. - John! Én megértettem mindent! Tévedtünk! Szó szerint istentelen nagyot tévedtünk, pajtás! Végignéztem a Történetet, tízszer,



százszor, ezerszer és megértettem mindent! Úgy van minden, ahogy Nergal mondta, és ahogy Éva mesélte! Igaz bizony, szóról szóra. Borzalom, amit elkövetni készültünk! Megsemmisítettem az implantátumomat és most a tiédet is meg fogom! Ha a szívedre hallgatsz, jó döntést tudsz hozni, John! Neked is ezt súgja a szíved, de nagyobb volt a becsvágyad, hogy egy új világ teremtője légy... még akkor is, ha te azt hitted, jó világ lesz. Ha most a szívedre hallgatsz és nem az elmédre, megmenekülsz! John undorral nézett barátjára. - Soha! Soha nem adom meg magam



holmi láthatatlan istenkének! Holmi agyszüleménynek! Takarodjatok innen mellőlem! Hagyjatok békén legalább a halálom pillanatában! - John! - hangzott fel Judit hangja valahonnan - John, drágám, John! Judit kifulladva rogyott le John mellé, nyomában máris ott volt Theo, majd mögöttük a többiek, kissé lemaradva sietett még az öreg pap is. John meggyötörten nézett feleségére. - Sajnálom, drágám! Bocsáss meg! - John, édesem! Kérlek, ne tedd! Adj időt magadnak! Engedd, hogy most segítsünk! John most megint összerándult és felordított a kíntól.



A szívéhez kapott. - Késő! Úgy érzem, elevenen megégek belül! A szívem... - Nem késő! - ordította Éva - John, nem késő még! A jövőd miatt semmiképpen nem az! Itt a te időd! Most kell szembenézned az igazsággal! Itt vagy az Igazság Csarnokában! Most kell elszámolnod. Csak bánd meg, amit tettél, csak engedd, hogy megérintsen Isten... - Nincs... Isten... - nyöszörögte Nem tévedhettem... egész életemben! Nem! - ekkor már csak zihált, nem nézett senkire - most menjetek... Judittal akarok maradni.



Menjetek! Judit zokogva ölelte át férjét, fejét az ölébe vette, simogatta. Majd hangosan imádkozni kezdett. Mi csendben, hátrahúzódva segítettük és erősítettük Juditot élete első imájában. Johnnak már nem maradt ereje, hogy tiltakozzon vagy beleegyezzen. Sose fogjuk megtudni, hogyan döntött szívében az utolsó pillanatban, a bezárult totális magányban.
46.
- Attól tartok, találkozásunk



felejthetetlen marad - mondta Lepkin, pont a Történetből megismert jellegzetes, olykor metsző humorával, amikor hivatalosan is bemutatkozott Évának. - Tudom, hogy már ismer. Alig várom, hogy végre nyugodt körülmények között beszélhessünk, Asszonyom! Szeretném legmélyebb hálámat kifejezni Önnek! Éva persze el akarta hárítani Lepkin váratlan méltatását, de eszébe jutott a Történet! Így ő is megköszönte Lepkinnek, hogy megmentette az életét. Miután mindannyiunkkal kezet fogott amerikai barátunk, elnézést



kért, mert azonnal intézkednie kellett. Először is rólunk gondoskodott. Haladéktalanul Peruba küldött minket, ott már volt annyi jó kapcsolata, hogy egy biztonságos helyen maradjunk addig, amíg körvonalazódik, milyen következménye lehet John halálának. Idehozatta a holmijainkat, és mire Nantu kitisztogatta Éva sebeit, már indulhattunk is Arequi-pába. Ott várjuk meg őt, addig pihenjünk. Theo vette ki John összeszorított tenyeréből a chakanat és visszaakasztotta Éva nyakába. Végtelen gondoskodással vette



körül, bár Évának egy jó alváson kívül nem igazán volt szüksége semmi másra. Az autóutat végigaludta, csak akkor ébredt fel, amikor megálltunk egy útszéli fogadóban, hogy együnk valamit és felfrissüljünk egy picit. Azt hiszem, ekkorra már agya teljes kikapcsolásának nagymestere volt. Kora este értünk Arequipába. Mint a Történetben, akkor este is izgatottan vártuk Lepkin felbukkanását és a híreket. Éva azt mondta, meg se lepődne, ha Jeszevvel együtt toppanna be. De nemhogy Jeszev, aznap este Lepkin sem érkezett meg. És akárcsak a



Történetben, mi csak találgathattuk, mi lehet vele. Éva nem tudta hirtelenjében, hol van, amikor a kora reggeli szállodai zaj felébresztette. Hosszú perceknek tűnt, míg az elmúlt napok eseményeit visszagöngyölítette. Maga is meglepődött, mennyire automatikusan nyúlt a telefonért, hogy tejeskávét kérjen. Mikor felhozták, ráérősen visszafeküdt az ágyba, a nagy párnát a háta mögé dobta, mintha az égvilágon semmi dolga sem lenne. Fogalma sem volt, mivel töltötte az időt. Ahogy a történtekén merengett, becsúszott az időnélküliségbe.



Megesküdött volna, alig tíz perc telt el, mióta megitta a kávéját. így értetlenül vette tudomásul, hogy már tizenegy is elmúlt, amikor a recepcióról felcsörgettük, hogy egy ideje már itt várjuk lent a reggelinél. Még Judit is lejött, s bár nem volt étvágya, aránylag nyugodt volt. Nantu még este adott neki a titkos főzetéből, ami megerősíti a szívet és a lelket. Bágyadt volt, vagy talán inkább melankolikus, de nem roskadt magába. Kiderült, hogy az éjszaka felét átbeszélgették Nantuval, ami nemcsak vigaszt adott a nőnek, hanem kinyitotta a lelkét. Éva épp csak megmosta



magát, beleugrott a tegnapi dulakodástól enyhén viseltes farmerjába és tiszta pulcsit húzott. Nemcsak, hogy nem nézett a tükörbe, de már fel sem tűnt neki, hogy elmulasztja ezt. Természetes szépség lett, smink és műpír nélkül, ami a hajdani csillogás világában durva elhanyagoltságnak számított volna. Ráadásul, ezek az időkapujárkálások, ahogy viccesen neveztük a tudat e felfoghatatlan mozgását, igencsak energetizálták, és gyakorlatilag napról-napra fiatalabbnak látszott. - Ha másért nem, hát ezért igen népszerű lesz az újjászületés a nők



körében, ha majd meglátnak téged és megtudják a terápiát tréfálkozott vele nem egyszer Theo. Való igaz, az energia, ami most nemcsak, hogy sugárzott, de ömlött Évából, önmagáért beszélt. Nagyvonalakban elmesélte, milyen érzések merültek fel benne, ahogy a Történetbe helyezkedett, de leginkább, hogy milyen furcsa érzés kicsúszni az időből. Csillogott a szeme, mint egy kislánynak, de már hírehamva sem volt a túlfűtött Évának. - Még valakit nagyon hiányolok ám. Mariát! Őszintén remélem, és miért is ne lehetne így, hamarosan újra



láthatom ebben az életemben is mondta nevetve. Elkezdtük játékosan latolgatni, hogyan bukkanhatna fel a Történethez illően a szép esőerdei lány, amikor megérkezett Lepkin, egy nagy hátizsákkal felszerelkezve. Egyértelműen feldobott hangulatban volt, de átitatva egy jó adag komolysággal. És, mint hamarosan kiderült, hatalmas adag megilletődöttséggel. - Menjünk fel a szobába! - mondta azonnal. Abból a szobából pedig egy másik világba léptünk.
47.



Egyedül mi voltunk Péterrel kétágyas szobában, így a mienkben fértünk el a legkényelmesebben. Theo segítette le Lepkinről a nehéz hátizsákot.
- Óvatosan! - intette teljesen feleslegesen Theót, aki még életében nem kapkodott és most is úgy tette az ágyra a zsákot, mint a hímes tojást. Lepkin nem nyúlt egyelőre semmihez, hanem megtörölte gyöngyöző homlokát és fújt egy nagyot. - Tudom, hogy a tisztelt társaság már megélt egy-két hihetetlen dolgot



és csaknem mindennaposak a csodák az életükben. De amit most mutatok majd, az minden eddigit felül fog múlni! És ezt felkészítésként, figyelmeztetésként mondom. Komolyan, sokkoló lesz, amivel szembesülnek mindjárt. Teljes csendben voltunk. Harapni lehetett a sűrű izgalmat. - Egy egyedülálló felvételt fogunk megnézni - szólalt meg végre Lepkin. - Amikor Éva asszony Bécsben volt, én is ott voltam. John már előzőleg, anélkül, hogy pontosan tudta volna, milyen képességei is lehetnek Évának, igen sokat várt a kísérlettől és a



lehetséges együttműködéstől. Ezért nem akart kockáztatni semmit. Éva asszony mély meditativ állapotában kódolni kezdte a zafírt. Mentségére legyen mondva, előttünk nem titkolta, fel sem merült benne, hogy bárki ellenezné. A kísérlet utolsó fázisáig ugyanis nem volt köztünk ellentét. Csakhogy, amire én sem számíthattam, a legutóbbi európai utam fenekestől felforgatta az életem. Tekintve, hogy... - Tekintve, hogy rokonai élnek Magyarországon - vágott közbe Éva teljes izgalomban. Lepkin igen komolyan bólintott. - így van. És én már tudom, hogy Ön



honnan tudja. - Nem hiszem, hogy kibírom, mire kilyukadunk végre a lényegnél! - Tudom, tudom, hogy izzik Önben minden, - hajolt meg Lepkin Éva felé - de kérem, bízzon bennem, nem szánt szándékkal őrjítem a tisztelt társaságot, nem lényegtelen egyetlen szavam sem. Szóval, egy hivatalos úttal összekötöttem régóta dédelgetett álmomat és ellátogattam őseim szülőföldjére, Magyarországra. Az utóbbi hónapokban családkutatásba kezdtem, mondanom sem kell, micsoda időzítéssel! Akkor még nem sejtettem, hogy pillanatok alatt



az ősök földjén találom magam! Dédapám a Rábaközből való... - Nocsak! - figyelt föl Vince atya - a szálak szépen szövődnek! Hadd engedjek az intuíciómnak, kedves Dávid. Az ereiben rábaközi táltos vér csörgedezik. Az pedig kötelez! Kedvem lenne befejezni a történetét, de nem akarom a kedélyeket szítani - nézett Évára. - Mindegy, még kibírok néhány percet. Halljuk akkor! - adta meg magát Éva. Lepkin is bólintott Vince atya felé, fejezze csak be a történetét. - Szóval, jó pár nap a Rábaközben csodákat művel, nem igaz?



folytatta a pap - Mialatt már kutatott, lelkileg felkészült kellőképpen az ősi erő befogadására. A hely pedig bővelkedik ebben! Mit tudott meg a magyarok ősi Büűn vallásáról? Nem is vallás, az hit! A buddhista bőn vallás forrása! Megmondom őszintén, még igencsak tud forrni a vérem azon, hogy ennyire el lehet nyomni, el lehet hazudni egy ősi nép hitét, mint ahogy teszik velünk! Félistent gyártanak, bosszúálló félistent a mi csodálatos teljes Istenünk helyett, aki Boldogasszony és Öregisten volt együtt! Amikor száműzték Istenanyánkat, akkor



kezdődött a romlás, pusztulás, a téridőbe záródás. Erről szól Nergal és Killa története, hisz már ők is Bau-nak és Adda-nak látták őket. Pedig nem így volt a kezdetekben! Az öreg pap szívből beszélt! Történhetett bármi, ki nem tudta hozni a sodrából, de ez az ősi lopás és hazugság, mely a mai napig a markában tartja az embereket, egy másodperc alatt felforrósította a vérét. - Na, de térjünk vissza a történetedhez, fiam - fordult Lepkinhez újra. - Mikor lelkeddel is felfogtad, mit jelent az, hogy dédapád táltos volt, egy ráción túli



változás ment végbe benned. így, amikor világos lett, hogy John miben mesterkedik, hogy manipulálni készült a zafírt, közbeléptél. - Pontosan! - mondta Lepkin nem kis izgalommal a hangjában Kitöröltem John kódjait a zafírból. Annyira spontán módon döntöttem, hogy sokáig még kétségeim is voltak, helyesen tettem-e? Az eszem még sokáig kételkedett, viaskodott, de a szívem öntudatlanul is jelezte, hogy ezt kötelességem volt megtenni. És most, amikor már összeállt a kép, amikor minden sejtemmel felfogtam, miről is szól



ez az egész, kimondhatatlanul hálás a szívem, hogy része lehetek ennek a csodálatos küldetésnek! Elhallgatott egy másodpercig, és Évának nem volt szíve siettetni ezt a zseniális tudóst és katonát, aki képes volt szembenézni szakmája démonaival. De Lepkin nem is váratott minket, és mint a Történetben is számtalanszor, félre söpörte saját gondjait és ment előre. - John jelvevővé akarta tenni, hogy irányíthassa az eseményeket. Viszont, amit én sem sejtettem, valami összekapcsolódott mégis az én ketyeréimmel, amikor töröltem a kódjait. És így tökéletesen működött



jeladóként...
- Atyaég! - csapott a homlokára Nantu - csak nem... csak nem vett jeleket a zafír közvetítésével? Lepkin bólintott. - A zafír leadta a Történetet. Nem biztos, hogy mindannyian azonnal felfogtuk, miről is van szó. - A zafír Éva asszonnyal van összeköttetésben, - magyarázta tovább - tehát nem fizikai történéseket rögzít, hanem ami benne játszódik! Most megkímélném a jelátalakítás részleteitől Önöket, ráadásul javarészt még mi sem értjük, de



valami bámulatos jelátalakító folyamatban leadta nekem, amit Éva asszony átélt! Itt van! - húzott elő a zsebéből egy szelence alakú kis valamit. Mind odatódultunk, hogy megfoghassuk. - Ez egy vadonatúj fejlesztésünk, hololejátszó. A többi monstrum azért kell, mert hirtelenjében nem volt nálam egy csomó cuccom, amivel egyszerűbben megoldhatnánk. így egy kicsit bonyolult, de a célnak tökéletesen megfelel most. Készen állnak? Hitetlenkedve és elképedve bólogattunk, nem igen működött egy



racionális porcikánk sem. Minket egy fikarcnyit sem zavart, hogy Lepkin egy szerinte elavult monstrumot pakolt elénk, hiszen nekünk ez a berendezés is fantasztikumba illő volt. De az, hogy az Éva tudatában lejátszódott Történetet fogjuk mindjárt látni rajta, az egyszerűen felfoghatatlan volt. Lepkin már a műszereket kötötte össze. Meg sem kísérelte, hogy beavasson bennünket a technikába, de nem is lett volna most egyikünknek sem idegzete ehhez. Mit számított ahhoz képest, amit mindjárt látni fogunk!



Éva hatalmas önuralommal csendben ült és csak figyelte Lepkin ténykedését. Persze, ki tudja, hogy tényleg önuralom volt-e, vagy inkább egy hatalmas belső nyugalom, amit én még nem tapasztaltam meg. Minden esetre aznap egymás után kétszer állapítottam meg magamban, hogy teljesen megváltozott. Már régóta nyoma sem volt a régi izgága énjének, de ami átsugárzott róla, az nem is az idegesség vagy izgatottság hiánya, hanem inkább egyfajta stabilitás, harmónia volt. De ezt nem úgy kell elképzelni, mintha valami álomkór vagy lelassultság



kerítette volna hatalmába! Erős és aktív, tettre kész és rugalmas volt, de a belső összeszedettsége koordinált mindent. Lepkin végre-valahára úgy tűnt, elkészült. Mindannyian őt figyeltük, mintha a mozdulatai is már a csoda kellékei lennének. Nem akármilyen pillanat volt ez! Eddig felülmúlhatatlannak tartottuk az estét, amikor még Budapesten, Éva nappalijában szembesültünk egy másik világ, egy más dimenzió lehetőségével. De most... ez a felvétel most tényleg végérvényesen megsemmisíti az eddigi életünket, világunkat!



Egy pillanatra, teljesen ösztönösen és tudattalanul, a kezembe hajtottam a fejem és azt kívántam, mire felnézek, oszoljon el az álom és legyek otthon a kis miskolci lakásomban. Egy puha érintés az arcomon, Péter simogatása hozott vissza a valóságba. A valóságba, mely irreálisabb volt bárminél!
48.
Lepkin a hotelszoba komódjának a sarkán talált aránylag megfelelő helyet a „monstrumnak", egy kis dobozkát pedig a szoba közepére, a



földre helyezett. Se monitort nem láttunk, se egyéb vetítésre alkalmas felületet, de egyikünk se kérdezett semmit. A szó legszorosabban értelmében fogalmunk sem volt, mi fog történni és mire számítsunk. Amikor az első készülék villogni kezdett, azt kitaláltuk, hogy valami bekapcsol, valami elindul. Aztán egyre több kis villogás indul be a különféle készülékeken. Automatikusan követtük a szemünkkel a piciny kijelzőket. Aztán kipattant a földre helyezett dobozka teteje, kinyílt belőle valami, ami olyan volt, mint egy rózsaszirom, és forogni kezdett. A



következő szempillantásban egy nagy kép jelent meg a szoba közepén. Egy holografikus videó első képsora! Döbbenten meredtünk mind a képre. A Történet legelső képsorai! Ha bármit megpillantunk, akár angyalokat, űrlényeket, Isten trónusát, bármit, nem sokkolt volna bennünket annyira, mint az, hogy saját magunkat láttuk a kútban, 3Dben, életnagyságban! A szoba nem lehetett eléggé kicsi ahhoz, hogy ne mind egyszerre akarjuk önmagunkat körüljárni. El-elnevettük magunkat, ahogy ösztönösen is meg akartuk fogni „önmagunkat"! Elképesztő



érzés volt! Mi pedig mint egy csoport óvodás, akik azt se tudják örömükben, melyik játékhoz nyúljanak. Ki hitte volna, hogy Theo lesz, akit annyira elbűvöl a látvány, hogy mindenáron be akar állni a képbe. Persze úgy tett, mintha játékból tenné, és csak viccelődne, de látszott rajta, hogy igazán lenyűgözné, ha még jobban átélhetné ily módon is a Történetet. Egyértelműen és egy szempillantás alatt kézzelfogható valósággá vált számunkra a lehetetlen. A képsorok azzal indultak, amint megérkezünk a kútból a labirintusba



és Éva keresésére indulunk. Végignéztük az első kávézásunkat, mialatt Nantuékra vártunk, majd ahogy Theo elindul Éva után. Láttuk, amint találkoznak, hallottuk, amit beszélnek, ahogy találkoznak velünk, és ahogy felszedelőzködünk, hogy elinduljunk a Történet szerinti utunkra a Kristálykönyvtárba. Halálos csendben néztük, még levegőt is alig mertünk venni, nehogy elmulasszunk egy mozdulatot, egy szót. És elénk tárul a Földgömb terem! Éva elmesélése alapján is a hideg futkározott a hátunkon, olyan



csodálatosnak képzeltük, de így lélegzetelállító volt! A háromdimenziós kép valósággal beszippantott minket, és együtt forogtunk a képen lévő önmagunkkal és teljes extázisban bámultuk a két földteke égboltjának elénk táruló csillagtárát. E hihetetlen élményben átéltük az időtlenséget. Besötétedett, mire felocsúdtunk és első ízben magunkhoz tértünk valamennyire. Korgó gyomraink jelezték, hogy az élet, bár már meg nem tudnánk mondani, milyen is valójában, de megy tovább és a test követeli, ami jár neki.



Lepkin észlelete a pillanatnyi kis mocorgást és leállította a holovideót. - Az idő velünk is játszadozik ám! mondta - egy szempillantásnak tűnik néhány óra. Egyébként, a Történet szerinti több hetet a „valóság" három napban rögzítette. Ameddig Éva asszony „utazott". Mi ezt az időt éljük majd át, tehát nekünk is három napba fog telni, mire a végére érünk. De mi azért beiktatunk egy kis pihenőt, és nem egyhuzamban nézzük végig, nemde? Magától értetődött, hogy leállítjuk egy kicsit a videózást. Bár tényleg korgott a gyomrunk, még egy jó



darabig szótlanul ültünk, hogy feldolgozzuk valamennyire magunkban az élményt. Vince atya tért magához elsőként. - Én azt javaslom, legalábbis egyelőre, hozassunk fel ide ennivalót, aztán majd meglátjuk, hogy daraboljuk az egészet. Ebben maradtunk, és ezzel megkezdődött a mi háromnapos alászállásunk is a „nem létező valóságba". Mert valóban rövid pihenőkkel és néhány órai szundikálással, egy az egyben végigéltük saját magunkkal a Történetet. E három nap alatt meghaltunk és újjászülettünk.



49.
A negyedik napon reggeli után, hamvainkból feltámadva, mint a Főnix madár, ismét a mi kis szobánkban találkoztunk. - Két alapvető kérdést kell tisztáznunk, mielőtt a többi ezret feltehetnénk - kezdte a rá oly jellemző vigyorral az arcán Lepkin. Azóta persze már tudjuk, ezt a különleges vigyort a legkomolyabb ügyekhez tartalékolta. - Mit kezdjünk a felvétellel, ez az egyik, és egyben a könnyebb kérdés. A másik, hogy tulajdonképpen mi is



történt Éva asszonnyal? Mire véljünk egy olyan „látomást", ami egyben valóságos? Ez nem egy szokványos jövőbelátás, az biztos! Jó ideje már, mióta megszületett a felvétel, rágom magam, hogy vajon milyen hatással lesz ránk, a világra, a feladatainkra, ha megfejtjük, pontosan mi is történt. Látszólag ez „technikai" kérdés, és persze nagyon fontos a paranormális kutatásainkban. De miket mondok? Nagyon fontos? Elmondhatatlanul fontos! Áttörést fog jelenteni! De! emelte Lepkin most tanárosan ránk a mutatóujját - az a tudás, ami ennek megfejtésével jön... az a tudás



alapjaiban fogja átértelmezni a világképünket, a hitünket, az életünket... a valóságot. A négydimenziós világunk... el fog tűnni! Csend lett. Sűrű csend. - Huss! Így fog eltűnni - folytatta direkt visszafogottan Lepkin, kezével a levegőbe csapva. Piszok jó hatásvadász volt! - Ha megfejtjük, vége.. . vége lesz a mostani világnak! Ezzel fog igazzá válni a sok süket duma a dimenzióváltásról. Nem a dimenzió változik, természetesen, hanem a mi tudatunk. A képességeink! Mi, emberek fogunk megváltozni! Hisz



ez az egyetlen paraméter, ami meghatározza a körülöttünk lévő valóságot! Az, hogy mi mit vagyunk képesek látni! Érzékelni! Még mindig néma csend. Theo szólalt meg elsőként közülünk. - Természetesen ez ismert spirituális törvényszerűség, hogy a mi tudatunk határozza meg a valóságunkat, így a döbbenetem nem ennek a következménynek szól, hanem annak, amiben eddig még nem volt részem: a saját szememmel lehetek tanúja egy törvény megnyilvánulásának. Tudom, sok elméleti fizikus meg fogja érteni lelkiállapotomat most,



akik ugyanúgy az után sóvárognak, hogy amit elméletileg bizonyítottnak vettek, az egyszer végre nyilvánuljon már meg a szemük előtt! Főleg a kvantumfizika élre törésével sok ilyen hipotetikus törvény született, hát valami ilyesmi történt most Évával. Rá fogunk jönni, mi volt ez, de a nagy dobás valóban az lesz, ahogy ez a megfejtés, ki tudja, talán az egész világot, minden embert megváltoztat majd. Nagyon sok érzés kavarog most bennem... na de, mi ez ahhoz képest, ami Évában kavaroghat? tette rá lágyan kezét Éva karjára Theo. - Kezdjük ott, hogy a Föld



multidimenzionális, ha már dimenzióknak kell neveznünk a különböző élettereket és formákat. Szóval, az, hogy a Mennyek országa itt van közöttetek, sőt bennetek, pontosan ezt jelenti! A Föld, a Kozmosz minden egyes parányi része szent, ami azt jelenti, „tartalmazza" Istent, tehát komplett, tökéletes! Másik, és ezt Dávid lehet, hogy jobban meg tudja majd világítani nekünk... szóval, van egy tudományos elmélet is, a holografikus világegyetemről. Ezek szerint, ugye, a legparányibb rész tartalmazza az egészet. Tehát a „mi dimenziónkban", ami pontosan



olyan „többrétű", mint a Kozmosz bármely más része, benne van minden dimenzionális lehetőség! A kétdimenziós emberkék a papíromon is itt élnek velünk, a négyben, csak ők nem tudják! Ahhoz, hogy ők lássák, nem a mi világunknak, hanem nekik kell megváltozniuk! - Persze - mondta Lepkin,- a holografikus világ megnevezés pontosan ezt jelenti. Meglepően jól látják - és mert Theo és a pap nyomban felkapta erre a megjegyzésre a fejét, elvigyorogta magát. - Elnézést, tudom, hogy borzasztóan satnya a humorom, de



őszintén, nem vagyok hozzászokva, hogy civilek ilyen képzettek és magas tudásúak legyenek. - Mi nem vagyunk civilek! - kérte ki magának határozottan, bár mosolyogva a pap - Isten szolgálatában dimenziók között működünk. Egyébként meg a humorérzékünk is elég jó, ne izguljon, Dávid. - Szóval,- folytatta Lepkin - ezt úgy a legkönnyebb elképzelniük, mint a bicikliküllőket. Amíg forog, úgy látjuk, mintha egy tárcsa lenne, nem tudjuk az egyes küllőket egyenként érzékelni. De amint leáll, már igen. így van ez a miénknél sokkal



gyorsabb rezgésű egyéb dimenziókkal is. Vagy nekünk kell felgyorsulnunk, vagy nekik lelassulniuk ahhoz, hogy érzékeljük egymást, netán kapcsolatba léphessünk. - Valóban, - mondta Vince atya - a mi beavatásunk épp azt célozta, hogy elsősorban a tudatunkkal fel tudjunk emelkedni a Belső Föld rezgésszintjére. Ez már igen magas energiájú szint, és emiatt már szó szerint a bőrünkön érezhető. Erre szolgált a legtöbb gyakorlat, hogy testileg is el tudjuk viselni a közvetítést, a nagy energiakülönbségű szintek közötti



mászkálást, hogy így mondjam. A tudati kapcsolat mellett azonban van fizikai is. A világ, érthető módon, ezt kutatja, hisz csak ezt érti, noha a dimenzióváltás, hogy stílusosan humorizáljak, fényévekkel izgalmasabb! És az előrelépést most is ez fogja jelenteni, nyilvánvalóan. Ezért hebegtem, makogtam, gyermekeim, amikor arról kérdeztetek, mit őrzünk a barlangokban. Nem fizikai tárgyakat, ahogy utaltam rá. Elsősorban az emberek épségére vigyáztunk. Bár nem igyekeztünk felfedni a Belső Föld létét a felszíni világ előtt, de nem is zárkóztunk el



soha hermetikusan. Vigyáznunk azért kellett, mert a Föld bizonyos pontjain, ahol vékony a földkéreg, olyan gigantikus erejű energiák működnek, hogy azok komoly sérüléseket illetve kiszámíthatatlan disszonanciákat okozhatnak. - Hát épp ezt akartam megkérdezni! - kiáltott fel Éva - Nergal magához irányított, Vince atya, hogy majd elmondja, mi volt a Pálosok kapcsolata a Belső Földdel. Miért nem említette ezt nekem eddig? Kislányom - nevetgélt a pap - talán elfelejted, hogy igazából mi nem is olyan régóta ismerjük egymást és egyszerűen nem volt lehetőségünk



mélyebben beszélgetnünk erről. Éva a fejéhez kapott. - Tényleg! A Történettel bennem a „két világ" tökéletesen eggyé vált, ennyit mondhatok! A tudás, a megélés, minden együtt él bennem! - Ezt bizonyítottnak vesszük! nevetgélt tovább az öreg - nos, nem bonyolult a kapcsolatunk a Belső Földdel. Mi voltunk az összekötő kapocs a felszíni világ és a belső világ között. Ez nem feltétlenül fizikális kapcsolatot jelent, de sokszor azt is. Az én ismereteim szerint a Belső Föld, bár megjelenik olykor és bizonyos részeiben a mi ismert dimenziónk



szerint is, elsősorban magasabb síkon létezik, magasabb mozgással, rezgéssel, vagyis földi érzékekkel nem tetten érhetően. - Ezek nyilván olyan pontok, ahol a Pálosok jelenléte beazonosítható vetettem közbe. - Ez egy hosszú válasz lesz. Igen is, meg nem is... - Mint a Mátyás király mesékben súgta halkan Péter, de mégis mindenki meghallotta. Mintha máris kiélesedtek volna az érzékszerveink. - Látom, nagy volt a feszültség, oldódni akartok - mosolygott a pap - szóval, olyan Mátyásosan akkor:



beazonosítható is meg nem is. Aki csak a kereszténységbe betagozódott pálosságot tekinti, annak természetesen nem minden pont kapcsolódik velünk össze. De, és ezt már kifejtettem szerintem világosan, az csak a közelmúlt egy mozzanata. Ősidőktől fogva él a pálosság. Ahogy az adott földi történelem megkívánta, úgy nyilvánult meg, avagy maradt észrevétlenül a háttérben. Ha kellett, keresett egy működési formát. Mindig a tartalomhoz illő formát, természetesen - nevetgélt saját humorán az öreg - így esett a választásunk például Remete Szent



Pálra. De ő sem a forrás, a kezdet, csak egy megnyilvánulási forma egy adott pillanatban. Ilyen kapcsolódásokat keresünk. Remete Pál is természetesen „pálos" volt, ugyanabban a lelkületben, misszióban. De egy adott pillanatban, egy utód pálos, Özséb, úgy döntött, hogy a világban egy tetten érhetőbb működés szükséges, így Remete Szent Pálhoz kapcsolta a világ számára ezt a „megalapítandó" rendet. Érthető tehát? Ez egy pulzálás. Amikor „pozitívba" vált, érzékelhetővé válik, felvesz egy formát: renddé alakul, átváltozik, kapcsolódik,



bejegyzik és a többi. De minden megalakulástól, bejegyzéstől függetlenül szellemi energiaként állandóan és változatlanul él, működik, tevékenykedik. A pálosok a teljesség, az integritás őrzői. Több ősi mezopotámiai nyelven a „pal" vagy „bar" fehér lelket vagy fényt jelent. Ezért volt többszörösen „telitalálat" Remete Pálhoz kapcsolni a „rendet" az újabb korban, mert így nevében is megmaradt „palinak", fehér lelkűnek. Maradjunk annyiban most, hogy a pálosok lélekőrök. Úgy tűnt, mindannyian ki akartuk beszélni magunkból a bennrekedt



hatalmas kérdőjeleket, elindultunk hát egy nyomon, hátha közelebb visz a megértésben. Vince atya ismét elemében volt, így egy kis szusszanás után már folytatta is. - Istenerőnk - ahogy én Őt szólítom - ezért az Anya - Atya Isten egysége. Adda és Bau egysége. Mióta az emberek szétszakították őket, azóta Bau, vagyis Boldogasszony erejét mi őrizzük és szolgáltatjuk a világnak, ellensúlyozandó az egypólusúvá vált modernkori Atyaistent. - Mióta megismertem Nergal és Killa történetét - mondtam - fel nem foghatom, hogyan lehetséges az,



hogy kétezer év óta egy teológushallgatóban, egy papban, egy vallásos emberben sem ütött szöget a kérdés: hogy lehet az, hogy a pusztán Atyaként tisztelt férfiisten „képmása" egy nő és egy férfi? - Jaj, gyermekem, gyermekem! kiáltott teljes elemében Vince atya a legcsodálatosabb alapkérdéseket mered feltenni! Mert még nem vagy megfertőzve szellemileg. Ja, persze, gondoltam magamban, néha előnye is van a szellemi elmaradottságnak. - Vaskos könyvekben lehetne csak végigvezetni ezt a csúfos és bűnös folyamatot! - folytatta az öreg.



Kemény munkája fekszik ebben azoknak, akiknek érdeke volt, hogy a világ olyan legyen, amilyennek ma látjuk: ostoba és félrevezetett. Tabu téma ez! És képzeld, nem, nem tette fel ezt a kérdést egy teológushallgató sem! Pedig ehhez elég lenne egy átlagos IQ is! - Jahvénak jó a marketingje kuncogott Theo - én már rég nem húzom fel ezen magam. Sőt, a maga módján teljesen normálisnak tartom ezt az egészet. Akik manipulálni és uralni akarják ezt a dimenziót, azoknak a szellemi erőket meg kell nyirbálniuk. Ehhez, szó szerint, kettévágták az Univerzum Istenét és



csináltak egy félistent. A dühöngő, irigykedő Jahvét. Ez egyáltalán nem az első kísérlet. A kataklizmák előtt ugyanez az uralmi láz tüntette el majdnem az emberiséget, a bolygóval együtt, pont úgy, ahogy Nergal ezt elénk tárta. Mondhatnánk, valóban nincs új a Nap alatt! A következmény: az egész Föld energetikája felborult, a perzselő férfierő uralja máig a bolygót és a lelkeket. Ezt tükrözi az egész történelmünk. Krisztus előtt még háromezerben is teljesen ismert volt Istenanya. A Vízözönből megmenekült nagy beavatottak, tanítók pontosan ezt az ősi tudást és



megtagadott Istenanyánk erejét mentették át nekünk. Ebből az ősiségből nőttek ki látszólag a semmiből mostani civilizációnk nagy kultúrái. Készen termettek itt, Egyiptomban, Mezopotámiában és a Távol-Keleten. Mindnek ugyanaz a kataklizma előtti gyökere van. - Mindent, de mindent át kell írni azóta - mondta Vince atya - , még a föld színéről is el akarják tüntetni az előző civilizációk tudását, hitvilágát, történelmét, de még a földből előbukkanó árulkodó kődarabokat is! - Mondja, atyám - kérdezte most Péter - mégis, miért viselik ezt



csendben? Miért tűrjük mi is a hazugságot?
- És, mit kellene tennünk szerinted, fiam? Péter megvonta a vállát. - Most hirtelen nem is tudom... de biztos vagyok benne, hogy nem kellene, már megbocsásson, birka módra eltűrnünk! - Mi sem birkamódra tűrünk mondta komolyan Vince atya Szeretjük őket. Az erő-ellenerő törvénye alapján, fiam, bármit tennénk, az ellenállást váltana ki. Világi szemmel nézve a legpasszívabb megoldást választottuk: szeretjük őket. A



szívük előbb-utóbb nem tud majd ellenállni a feléjük küldött, tanúsított szeretetnek és lassanként megnyílik. Mindenki Isten teremtménye, mindegy, milyen formában, és milyen planétán él! Senki nem bújhat ki a kozmikus felelősség alól! Ha szembefordulnánk velük, az aktivizálná a megosztás erőit. Ha gyűlölnénk, megvetnénk, kritizálnánk, kizárnánk, kiközösítenénk őket, akkor a megosztást erősítenénk. De minden egyes megbocsátó, segítő, szerető erővel, gondolattal és tettel Istenanya világába invitáljuk vissza



őket - Vince atya elhallgatott egy pillanatra. Majd felállt, odament Évához, és a vállára tette a kezét. Erről szól az egész Történet! Most még lélegezni is alig mertünk. Az elhangzottak minden szavát építettük a lelkünkbe. Majd Éva hangja törte meg a csendet. -A szeretet valóságát kell megtapasztalniuk. Újra és újra. Ebbe nem fáradhatunk el! Ez a szeretet dimenziója. Nem azért, mintha csak itt működne, sőt! Más világokban létezhetünk Istenhez közelebbi frekvenciákon is, itt a legtávolabb vagyunk. Ezért csak ez a téridő képes a polarizáltságot, és



az ebből adódó különleges feladatokat nyújtani. Ahol már közelítenek Isten szférájához, ott nincs miről beszélnünk. Ott úton vannak. Itt azok felé szolgálhatunk, akik az elszakítottság illúziójában léteznek, sokszor toporogva, tanácstalanul vagy éppenséggel tagadva a más rezgésű valóságot, és azok „isteni" értékrendjét. Mindig vannak olyanok, akik képesek megmutatni, érzékelhetővé tenni Istent ebben a világban. Minden kornak és nemzedéknek más módon, de ugyanazt kell megtapasztalniuk, megérteniük. Nekünk sem új tanítást kell továbbadnunk! A szeretetnek



nevezett legerősebb energiát kell működtetnünk- Ennek milliónyi formája lehet. Minden munkásának Isten maga mutatja meg minden pillanatban, mit kell tennie, mondania. Életünk ezért egy folytonos Istenre figyelés és a kapott dolgok továbbítása. A szeretet nem holmi érzelem. Szeretet: az Isten szerint - szertartással - „etetni, táplálni" az embereket. De ez nem valami vallási rituálé. Ez maga a hétköznapi élet! Csak olyat tenni, mondani, ami Istenhez közelebb viszi őket. Ebbe persze beletartoznak adott esetben nehéz



feladatok, amikor megálljt kell parancsolnunk egy esztelenségnek. Ugyanolyan „fejlesztő" módszereket kell tudnunk alkalmazni, mint amiket Isten a mi saját épülésünkre használ. Emiatt nem léphetünk fel olyan megoldással, mely pusztán politikai, társadalmi vagy akár hitbéli „reformokat" kínálna. A ránk, emberekre és a Földre leselkedő veszély szellemi szintű. Megszűnt az élő kapcsolatunk Istenanyával, és ebből adódóan egy torz világot építettünk fel. E beteg és elferdült emberi világot felesleges toldozgatni-foltozgatni, legjobb esetben is csak átmeneti



enyhülést nyújtana bármilyen terv vagy program. Itt nem tömeges megoldás kell! Az egyes emberről van szó. Az egyes lelkek sorsáról van szó! Az egyetlen megoldás, ha az egyes ember magán belül kezdi el a helyreállítást, legelőször is Istenével, aki Bau és Adda együtt. Vissza kell találni mindenkinek Istenanyához! Ez az alapvető helyreállítás. Az Ő erejével aztán már minden egyéb újra rendeződik. Visszaáll a bolygó energetikája, és egy merőben másfajta emberi világ fog alakot ölteni. Nem a formán, hanem a lényegen kell dolgoznunk! És ez nem valamiféle emberi



marketingterv. Nem mentális program. Nem is valamiféle látványos műsor. Nem lehet politikai platform vagy társadalmi szervezet létrehozása. Egy tudatos szeretetmunka veszi kezdetét, amiben mindannyiunknak személyes példamutatással és nem prédikálással kell az élenjárnunk! Anyákká, az emberek anyjává kell válnunk, Istenanyává lennünk. Egy anya nem beszél a szeretetről, hanem millió formában gondoskodik gyermekeiről. Napi fáradságos munkával fejezi ki szeretetét. Ez persze sokkal nehezebb út számunkra is, de az



egyetlen, mely célba vezet. A csend, ha lehet még sűrűbb lett. Még Lepkin is képes volt nyugton maradni. - Ráadásul, amit a világ pláne nem foghat fel ésszel - szólalt meg halkan Theo, - hogy ez az anyaság bizony nincs nemhez kötve. Az, aki Isten szerint táplál, már androgén. Ezt csak Istennel betelt, vele eggyé vált, kiteljesedett, felébredt Istenember képes megtenni. Innen, ebből a magasságból, már nem válnak szét a pólusok: minden egy! Mindegy tehát, és ugye érzitek, mennyire magamévá tettem a kozmikus magyar nyelvet - mosolygott régi



humorával -, hogy férfi vagy nő látszólag az a lélek, aki ezt az isteni feladatot végzi. A magosban értelmetlen a szétválasztás, és nem is létezik. Istenben nincs férfi és nő, tanította Jézus. Milyen fájdalmas, hogy ma, a kvantumfizika és génkutatás korszakában jövünk rá, hogy minden tudás évezredek óta a rendelkezésünkre áll! Szóval, könnyű és nehéz a feladatunk. Ahogy Nergal valóban egyértelműen megmondta: régi tanítást kell új formában átadnunk. De miért nem hallgatjuk meg Nergált még egyszer erről? Lepkin felvillanyozva pattant fel, de



Theo sem volt kevésbé izgatott, és persze mi is a legjobb ötletnek tartottuk, hogy még egyszer bemenjünk a Történetbe. Dávid pár perces pepecselés után elindította a holovideót ott, ahol Nergal a Helyreállításról tanít. Amikor megjelent Nergal délcegen, pompázatosan és teljes életnagyságban a kis hotelszoba közepén, mindannyiunknak megdobbant a szíve. Öblös hangja teljesen megtöltötte a teret:
Hatalmas feladatot kaptok: meg kell tanítanotok az embereket élni az új Egységben. A Földenergiái megváltoznak mostantól.



Elkezdődik a harmonizáció, a visszarendeződés. A Föld vibrációja fokozatosan visszaáll a kezdeti idők magas és tiszta vibrációs szintjére. Ebben a korban, ahogy ti már tudjátok, nem volt elkülönültség, nem volt bipoláris elválasztottság semmiben. Isten egysége létezett. Erre az Új Korszakra kell felkészítenetek az emberiséget! A konkrét tanítás tartalmilag nagyon egyszerű és már jól ismert: a szívnek kell visszatalálnia az Egységbe, a Teremtőhöz. Az Ego illuzórikus világának kell csupán elpusztulnia, a valódi Élet most



kezdődik! A régi tudás átadásának pusztán új formáit kell megtalálnotok és segíteni az embereknek az új vibrációhoz való alkalmazkodásban, hogy a végső napon, amikor a Földön ismét a Menny szédítő energiái működnek majd, minél kevesebb embernek égjen meg a szíve. Ahogy Jézus tanítja, inni kell adnotok az igazságot szomjúzóknak az Élet Vizéből, mely a Hetedik égből hull alá. Az út a polarizáló Tudás Fájától vezet az egységesítő Élet Fájához. A most lezáruló nagy korszak mennyei küldötte volt az, akit ti



Krisztusként ismertetek. Legfontosabb üzenete volt, hogy a Szent Lélek elvezet minden egyes embert az igazságra. Ő a Teremtő női része, Bau, akit megtagadtak, akitől megfosztották Addát. Őt a
későbbi korok Sophiaként{32} visszaengedték, de isteniségét nem kapta vissza. Ó az Élet vize, mert nélküle nincs élet. Krisztus rábízott benneteket, mert ő az, aki elvezet a teljes igazságra. Aki nem születik újjá e Szent Lélektől, mint szellemi szülőanyjától, annak nincs kiút az Aranykapun át ebből a dimenzióból. Márpedig itt minden múlandó, így hát ő is



elmúlik idővel. A Szeretet nem az és nem olyan, mint aminek a ti korotokban hiszik és hirdetik. Ez lesz az első feladatotok, átadni a Szeretet igaz tanítását és felmutatni erejét a világban. Aki ezt megérti, és e szerint cselekszik, nem ég meg a szíve, hanem átlényegül, és képes lesz a magasabb szférák erős erőterében létezni. A ti korszakotok a Helyreállítás Kora. Testi, lelki és szellemi szinten van beszennyezve minden: az ember és a rábízott Föld. Sok ember ébred majd fel általatok és sok segítőtök lesz, és mi is



veletek leszünk. További hihetetlen tudást fogtok majd kapni, amint készen álltok az új munkára. Úgy terveztem meg ezt az üzenetet, hogy ha a kódfelnyitására érdemesek eljutnak ide, én is felébredek sok évezredes pihenésemből. Úgyhogy találkozunk! Ne engedjétek, hogy a közeljövő eseményei elgyengítsenek. Emlékezzetek: a jelenlegi világ urai ellenetek törnek. Ha bíztok Istenanyánkban, Bauban és használjátok Adda erejét, senki nem árthat nektek, soha!
Lepkin ugyan leállította a lejátszást,



de még így is, mozdulatlanként látva a nagy királyt, azt kívántuk, amit bárki, akinek megadatik, hogy megláthassa: bár csak azon nyomban teremne közöttünk!
50.
A következő órákban, sőt másnap sem lettünk okosabbak, hogy mi is valójában a Történet. Mi történt Évával? Minek nevezzük? És mit kell kezdenünk vele? Annyira megterhelő volt szellemileg és lelkileg mindez, hogy Theo javaslata alapján szigorú parancsba iktattuk, hogy legalább



két napot pihennünk kell.
Mivel Arequipában voltunk, adta magát a megannyi lehetőség. Megmászhattuk valamelyik környező vulkánt, elmehettünk a Colca-kanyonba, beiktatva egy termálfürdőzést vagy egyszerűen csak mászkálunk a csodás Fehér városban, ahogy lakói nevezik. A kanyon mellett döntöttünk. Lepkin persze, miként várható volt, nem tartott velünk. Azt mondta, dolga van, mire visszajövünk, ő is itt lesz megint. A kétnapos út éjszakáját Chivay-ban, egy apró hegyi faluban töltöttük, ahol egy csodás



termálfürdő van. A forró víz ellazított és megállította zakatoló elménket. Kora délutántól késő estig üldögéltünk és úszkáltunk a medencékben, váltogatva a hideget és a forrót. Másnap a Colca kanyon feszítő mélysége méltó színpadi keretet nyújtott szétszakított tudatunk számára. Lubickoltunk a turistáktól nyüzsgő táj varázsában, és két nap alatt ismét közelebb kerültünk a földi racionalitáshoz. Persze, mint sejthető, ez nem volt tartós állapot. Lepkinről, ahogy ismét csak várható volt, még aznap sem várt életjel,



amikor visszatértünk Arequipába. Mi még az előző két nap hullámhosszán lebegtünk, senkinek nem akaródzott azzal foglalkozni, merre tovább. Igazából irreálisnak tűnt, hogy ésszel el tudjuk dönteni a következő lépést, így nyugodtan vártuk a Történet továbblendítő hullámát. A városban sétáltunk, csodáltuk a fehér lávakőből épült impozáns épületeket. Arequipa teljesen eltér a többi perui várostól, inkább egy csodaszép mediterrán kisváros a belvárosa, ami köré egy modern rész épült. Sok utcából rálátni valamelyik vulkánra, de a legimpozánsabb persze a Misti.



Szóval, a katedrálist és a többi nevezetes épületet, megannyi kolostorudvart jártuk éppen végig, amikor megcsörrent Theo mobilja. Lepkin volt az. - Ne jöjjenek vissza a hotelbe! hallottuk ki a telefonból a hangját egy rakás riporter tolong a szállodájuknál. Egyelőre még nem tudjuk, honnan, miért és mit tudnak. Jó pár másodperc eltelt, mire leesett a helyzet abszurditása. - De hát, a Történetről... nem tudhatnak! - nézett Nantu Theóra, aztán végig sorban ránk, teljesen döbbenten. - Vagyis, rólunk sem! Miért lettünk ismertek?



Mi történik? - Úgy látom, múlt időből átváltottunk jelenre - szólalt meg Vince atya csendesen. - Most értünk jön két autó, - váltott operatív irányításra Theo. - Lepkin még azt se akarta, hogy a sajátjainkkal közlekedjünk. Szerintem ez túlzás, de mindegy. Szóval, tíz perc múlva szednek fel minket. - Ez azért egészen a Történet forgatókönyve szerint megy jegyezte meg Éva - azt hiszem, nagyjából sejtem, mi fog most történni. Theo és Vince atya megállt



merthogy közben elindultunk a megbeszélt hely felé - és így megállt az egész menet. - Szerintem... a Történet sodrása szerint... fel kell készülnünk arra, hogy bejelentik az implantátum engedélyezését. Nem viccelek. Ekkor épp egy Röltex-féle bolt előtt haladtunk el. Éva megtorpant. - Várjatok! Azzal belépett a kis üzletbe. Pár perc múlva két csomaggal lépett ki. A tekintetünkben benne volt minden kérdés. - Aranyfonal. Tudjátok... a csuklóra. Erre nem lehetett és nem is kellett



mit mondanunk. A jövő tényleg elkezdődött.
51.
A két terepjáró már várt minket. Éva, mintha agya valamiféle komputer üzemmódban lenne, biztos volt benne, hogy az egyik az az autó, amit a Titicaca-tó partján látott, amikor John kijuttatta Lepkinnek a diktafont. A sofőrök minden tájékoztatás nélkül elindultak, mi meg ismét egy csapat óvodásnak éreztük magunkat. Jó félóra múltán csörrent meg ismét Theo mobilja. Ekkor közölte csak



Lepkin, hogy Punon át egy kisvárosba megyünk a Titicaca-tó partján, ami úgy jó négyórás kocsikázását jelent. Ha megéheznénk, a kocsi csomagtartójában találjuk a piknik csomagjainkat. Minden megrendítően a Történet szerint működött. Puno nyüzsgő központjában egy kedves hotel előtt megálltunk, és kaptunk tíz perc időt, hogy a mosdókba menjünk. Biztonságunk érdekében az egyik sofőr - aki jóval többnek nézett ki ennél - velünk jött. Punot elhagyva nemsokára lehajtottunk a főútról egy földútra a



tó felé, amin még úgy további húsz percig döcögtünk. Az egyik kanyar után, egy kis domb mögött „tájidegen" csillogó autókat vettünk észre. Még jó, hogy a helikoptert nem láttuk, mert akkor menthetetlenül elbizonytalanodtunk volna, hogy ez velünk történik-e, vagy Éva Történetét éljük. Amint a domb mögé kanyarodtunk, Lepkin lépett ki egy pici vályogkunyhóból és üdvözölt minket. - Sajnálom a kényelmetlen fordulatot. De ne aggódjanak, már mindent kézben tartunk, minden rendben van!



- Igyekezett azonnal megnyugtatni - Már minden? No, az jó! - csapta össze kezét Theo viccelődve ugyan, de kissé feszülten. A kunyhó bejárata mellett két nagy dézsában zöldellő palánták virítottak. Mintha nem lett volna így is teljesen irreális, ami velünk történik, Vince atya teljes odaadással kezdte simogatni a kis növénykéket. Mintha csak egy botanikai kiránduláson lennénk. - Ritka gyógynövények - nézett jelentőségteljesen Lepkinre. - Ki lakik itt? Lepkin megállt a pap mellett. - Ritka jó szeme van, atyám!



Természetesen egy őrző! Mi csak egymásra néztünk, mind ahányan, elég jelentőségteljesen. - És mi ez a hely, doktor? - kérdezte Nantu. - Valamiféle bázis? Lepkin felnevetett. - Még alig érkeztek meg, már szinte mindent tudnak! Teljes elismerésem! A kis kunyhó egy domboldal tövében épült. De amint hamarosan kiderült, nem is a tövébe, hanem bele. Első ránézésre olyan volt, mint bármelyik kis odú errefelé. Agyagos döngölt föld, két kis helység, szegényes berendezéssel, nyílt tűzhellyel, koszos és kicsi



ablakokkal. A tető kusza nádkötegből állott, talán újkorában még lehetett valamilyen formája, de már eléggé viharvert lett. A fa ablakok és ajtók festéket tán soha nem is láttak. A házban senki nem volt. Ahogy beléptünk, azt néztük, leülhetünk-e valahová vagy csak álldogáljunk, de Lepkin már intézkedett is. - Azt hiszem, mehetünk egyenesen tovább - és belépett a másik kis helységbe - elnézést. Jöjjenek csak utánam, mutatom az utat. Mire mind a másik kis szobába mentünk, Lepkin már a padlón térdelt és egy kis kocka alakú



lyukban kotorászott, amit az imént nyithatott fel a földön. Nem tartotta fontosnak, hogy kommentálja. Feltételezte, mind rájöttünk, hogy ez egy titkos ajtó. Egyszer csak egy kis kattanást hallottunk, és az egyik oldalon, két repedésnek tűnő vonal közt mintha megmozdult volna a fal. Lepkin felállt, és kicsit megnyomta a falrészt. A fal megbillent, és egy szűk és sötét kis nyílás tárult fel. - Kérem, kövessenek - mondta, és elindult a domb belsejébe. Meglehetősen sötét volt. - Egy pillanat, máris itt lesznek a lámpák - hallottuk a semmiből Lepkin hangját. - Addig csak



jöjjenek nyugodtan, sima, egyenes a padló, nem botlanak meg semmiben. Két oldalt tapogathatják a falat, ha úgy biztonságosabbnak érzik. Én rögtön ki is nyújtottam a kezem, és éreztem a nedves agyagfalat. Lassan lépkedtünk a sötétben. - Most megállunk - szólt ismét Lepkin - fogja - és odaadott a mögötte haladó Nantunak valamit. Azonnal világos lett. Lepkinnél és Nantunál is egy-egy lámpa volt. - Van még kettő, kinek adhatom? Theo és Péter nyúlt a maradék két lámpáért, majd beállítottuk magunkat a sorban úgy, hogy mindenkinek egy kis fény essen a



lába elé. Elindultunk tovább a szűk kis folyosón. - Pár perc az egész és ott vagyunk tájékoztatott tovább Lepkin. Többet már nem szólt senki, csendben tettük meg a hátralévő pár száz métert. A folyosóban egyre hűvösebb lett. Lepkin, mintha csak a fejünkben olvasna, megszólalt. - Csak itt van ilyen hideg. A termekben kellemesebb lesz a hőmérséklet. - Kedves Dávid, az az érzésem, ilyenkor maga kissé boldogabbá igyekszik minket tenni. Hát köszönjük - mondta Theo, ismét régi humorával.



- Higgyék el - válaszolt Lepkin megtanultam a kézzelfogható könnyebbségeket nagyra értékelni. Apró pillanatok sorozatából áll minden esemény, nem mindegy, milyen komforttal éljük túl. A komfort hiánya felesleges energiavesztéssel jár.
Épp belelendültünk volna e sajátosan élvezetes társalgásba Lepkinnel, de megálltunk ismét. Lepkin a jobboldali falon kotorászott. Azt hiszem, ha felizzott volna a Történet labirintusának fali spirálja, nem lepődtünk volna meg egy cseppet sem. De csak egy



kattanást hallottunk, majd egy rés tárult fel a falban, mi pedig Lepkint követve egyenként átléptünk rajta. Egy kis szobaszerűbe jutottunk. Innen még vagy három hasonló átjárón keresztül egy szélesebb folyosóra, majd ott egy téglafal állta utunkat, rajta rendes ajtóval. Lepkin beütött egy számkombinációt a kis kapukódon, és kinyitotta az ajtót. Egy világos folyosóra értünk, ahol megpillantottunk egy liftaknát. Lepkin megnyomott egy gombot, és az ismerős liftindulást hallottuk. Miután beszálltunk, lefelé indultunk. Egy elég impozáns teremben szálltunk ki, de érezhetően még ez



sem úti célunk volt. Szótlanul lépkedtünk Lepkin nyomában. Átmentünk még vagy két csarnokon. Végül aztán Lepkin megállt egy nagy és vastag faragott faajtó előtt. Vállmagasságban csengő volt, megnyomta. Lépteket hallottunk bentről, majd feltárul az ajtó. Egy egyenruhás fehér férfi nyitott nekünk ajtót. Nem szóltak egymáshoz semmit Lepkinnel, a férfi csak szélesre tárta az ajtót, nekünk egy kézmozdulattal intett, hogy lépjünk beljebb. A tágas és világos szoba közepén egy hatalmas ovális alakú asztal volt, körülötte férfiak ültek, úgy hatan



vagy heten lehettek. Azonnal felismertük Jeszevet. A bozontos orosz azonnal felállt és a Történetből már jól ismert öblös hangján egy hangos Jó napot kedves b a r á t a i m felkiáltással üdvözölt minket. - Most maguk sem tudják, ismerősként, avagy ismeretlenként fogadjanak, ugye? - kuncogott az orosz. - Én persze helyzetelőnyben vagyok, én tudtam, hogy ma magukkal fogok találkozni. így kérem, ne érezzék magukat kényelmetlenül, nyugodtan értetlenkedhetnek. Bár, ez erre a különleges kis társulatra nem igen



jellemző! Ezért is mertem megengedni magunknak ezt a kis
surpriseparty-t{33}, ha megengedik idétlen humoromat! Mi egyelőre csak hallgattunk, szoktattuk magunkat a lehetetlenhez. - Hát drága barátom - szólalt meg Theo elsőként közülünk - a napokban már felmerült a neve. A Történet szerint úgy illő, ha belebotlunk magába! - Igen, igen, drága Theo, ugye megengedi, hogy továbbra is így szólítsam - kuncogott Jeszev tudom, kissé tudathasadásos úgy ismerni egymást, hogy ma találkozunk igazában először, már



amennyiben ragaszkodunk e téridőhöz, mint egyetlen valósághoz, de hát mi ugyebár, nem ragaszkodunk! - és Jeszev ismét hahotázni kezdett. A szerényen berendezett szoba, a csupasz falak erőteljesen visszahangozták - Nos, kérem, foglaljanak helyet - majd oroszul mondott valamit az ajtónálló egyenruhásnak. Az összeütve bokáját szalutált, és kisietett. Kisvártatva tálcákat, csészéket és teát hozott, nyomában még két másik katonával. Került az asztalra egy kis aprósütemény is. - Kérem - mutatott Jeszev az asztalra pakolt üdítőkre. Nantu



mindenkinek töltött, majd mindannyian várakozón Jeszevet néztük. - Nyilván rájöttek, hogy láttam a holovideót, amit Lepkin maguknak is levetített. Ismerem a Történet minden apró részletét. Amiért kénytelenek vagyunk itt találkozni, annak oka, hogy a Szervezet magukra uszította a sajtót. Felfújták John halálát, és finom célzást tettek arra, ez esetleg összefügghet Önökkel. Ami végső soron igaz, ha nem is úgy, ahogy ők igyekeznek ezt tálalni. Ehhez elég volt még annyit hozzátenniük, hogy a társaság egyik prominens tagja, nevezetesen Éva



asszony az a fehér doktornő, akit a helyiek a kígyómarás miatt Perui Papnőként emlegetnek. Ennél nagyszerűbb szenzáció aligha adatik számukra, így a Szervezet azt reméli, szusszanni sem tudnak majd a sajtó nyomásától, és ők zavartalanul készülhetnek a nagy bejelentésükre. A Szervezet ugyanis tíz nap múlva kérvényezi az implantátum beültetésének engedélyezését. Mivel még nem tudnak a holovideó létezéséről, nem is sejtik, hogy az Önök szerepe elképzelhetetlenül nagyobb lesz. Nyilván tudnak a fennálló ellentétről, de még nem ismerik az



Éva asszonyra bízott feladatot, amivel azonban hamarosan szembesülnek. Felesleges lenne túl finoman fogalmaznom, így azt mondom, a Történetből jól ismert pokol várható. De nagy lépéselőnyben vagyunk! - foglalta össze az orosz. - És mindezt Éva asszonynak köszönhetjük! Most, akárcsak a Történetben, össze kell fognunk. Ha megengedik, ismertetjük a javaslatunkat. Lepkin tárta elénk a tervet.
E szerint egy szűk körű nemzetközi megbeszélést szerveznek meg nekünk Jeszevék, amin



megalakulnak a munkacsoportok. Ezen kutatók, a Szervezet „megtért" emberei, média személyiségek, egykét politikus, aktivista, és néhány magas rangú kormányzati tisztviselő lenne jelen néhány országból. - Mint látjuk - összegezte Lepkin ezzel igencsak lépéselőnyben leszünk. Mire elszabadul a pokol, addigra már egy működő rendszer állna a rendelkezésükre, hogy felvegyék, illetve felvegyük a harcot az... Antikrisztussal vigyorogta el magát Lepkin - mi Jeszevvel már csak így nevezzük a világuralmi apparátust hosszú évek óta.



- Elfogadva - legyintett mosolyogva Vince atya. - Mármint a megnevezés. -A másik oldalról viszont, legjobb, ha mi robbantjuk fel a puskaport vette át ismét Jeszev a szót - vagyis, megelőzzük az implantátum hivatalos bejelentését. Akkor már nekik kell reagálniuk - ránk. A hatalmas lépéselőny a miénk lesz. Valamint közzétesszük a holovideóról a Kristálykönyvtárbeli epizódot. Ehhez Judit asszony segítségére is szükségünk van. Tervem szerint a hölgyek, Éva és Judit asszony együtt nyilatkoznak a sajtó előtt arról, mi is történt. Judit



asszony Mannings doktor halálának valóságos okáról, mert a szívégéséről sajnos csak ő számolhat be hitelesen. Éva asszony pedig arról, vajon mi is történt vele, mi a Történet. Képzeljék csak el! Hallani fogják Nergált az emberek! Éva, egyszerűen felfoghatatlan még számomra is mindaz, ami történt, amit Ön megélt! Az utóbbi pár ezer év legcsodálatosabb közvetlen kapcsolata a láthatatlan dimenziókkal! Én ezekben a kísérletekben, programokban élek mióta az eszem tudom... de ehhez foghatót még álmomban sem láttam! Ismerni e folyamatokat vagy



részévé válni, bizony nagy különbség! Éva tekintete valami olyasmit üzent, hogy „ezt most nekem mondja?" De nem sietett bármit is válaszolni. Mintha valahová a távolba nézne, keresztül a földalatti szoba falán. Én pedig néztem hajdani barátnőmet - és hirtelen úgy éreztem, már nem értek semmit sem. Éva most is szép volt, sőt, nekem még szebb. Már nemcsak a haja ragyogott, hanem a szeme is. Mióta csak ismerem őt - és annak már jóval több, mint harminc éve mindig tudtam, hogy különleges nő, kivételes ember. Egyedi



élethelyzetei, időnként érthetetlen reakciói, tinédzserkori lázadásai, harcai, ahogy megszállottan az „élet értelmét kereste", már fiatalon megkülönböztette. Soha nem ment a „nyájjal", így nagyképűnek tartottuk. Szép volt, okos, majd gazdag is, két gyönyörű gyermek anyja. Ez túl sok ahhoz, hogy a legtöbb ember ne irigyelje. Persze, hogy lassan senki nem értette meg, mi baja van mégis, miért is boldogtalan olyan sokszor? Egész életét átlengte valamiféle melankolikus alaphang, mely nem engedte, hogy önfeledten kacagjon és élvezze, ami adatott. És most itt ül boldogan,



átlényegülve. Elvesztette minden vagyonát, férjét, szerelmét, hazáját, saját életét. Elvesztette a mindennapi emberi élet kicsinyes nyugalmát. Elvesztette személyiségét, a hajdan-volt Évát, az orvosnőt. De meglelte önmagát,
kozmikus egyéniségét.{34} Ahogy nézem, óhatatlanul bukkannak fel az emlékfoszlányok, melyek, teljesen abszurd módon, már irreálisnak tűntek. Sose-voltaknak, egy másik élet és más szerep kellékeinek. A nappalim, ahova beviharzott egy februári délelőttön, szinkronicitásról, szürreális álmokról, Istenről, fojtogató,



szürke, sehová sem vezető életről beszélt, betegségéről, a pánikrohamokról, és hogy kész, vége, mindezért nem érdemes reggelenként felkelnie. De mindezt nem csüggedten, lemondással élte meg, lelkében akkora tűz lobogott, hogy én ettől ijedtem meg. Ez a tűz minden feles-legességet kiégetett belőle, hője hajtotta arra az útra, ahonnan már nem volt visszaút. Egyre csak előre, egyre távolabbra, idegen földrészekre, az ősi múltba, majd egyre magasabbra vezetett, dimenziókon át, ide. Ide, ahol egy misztikus kalandfilmbe illő valóság főszereplője, melyhez Isten



válogatta a szereplőgárdát. A világ most arra vár, miként dönt ez az asszony, akit immár a Perui Papnőként emlegetnek. Innen, ebből a valóságból hihetetlen volt visszaemlékezni a kezdetekre, az útra és a megérkezésre ide, ahol megfordult minden. A lényeges semmiséggé vált, a vég kezdetté, az ember Istenné. Mióta leültünk a nagy asztalhoz, Éva előtt újrajátszódtak a Kristálykönyvtár képsorai a Történetből. Hallotta Nergal szavait: meg kell tanítanod az embereket az Új Egységben élni. így hát Jeszev két utóbbi javaslatát



megfelelőnek érezte. - A Történetet nem azért kaptam szólalt meg végre Éva, nyugodt, ám határozott hangon -, hogy elkövessem ugyanazokat a hibákat. A puskaport felrobbanthatjuk, az implantátum bejelentését és a holovideó közzétételét elfogadom. Nagy örömmel mondom el az embereknek, mi történt velem. De nem egyezhetek bele a nemzetközi egyeztető tárgyalásokba, a munkacsoportok felállításába, az ütemezett operatív lépésekbe, mert ezek az elmét célozzák meg. Nergal világosan megmondta, mit tegyünk: a valódi szeretetre kell



ráébresztenünk a világot, és hogy kezdjenek az emberek végre a szívükkel élni! Ez az egyedüli megoldás! Az én feladatom, és mindenkié, aki ugyanúgy érez és vélekedik, mint Nergálék, mint őseink, mint Isten, hogy személyes példánkkal megmutassuk az embereknek, mire is képes a felébredt Istenember. Nem a kristály vagy az implantátum, de még csak nem is a világ urai ellen kell küzdenünk. Az emberekre egyetlen egy veszély leselkedik: saját bezárt szívük. Ez a torlasz, az akadály, mely elzárja őket a békétől, boldogságtól, egészségtől,



a magasabb dimenzióktól, Istentől, a szabadulástól. Nekünk sem az ellenfeleinkkel kell harcolnunk, nem rájuk kell figyelnünk. Az igazságot szomjazókat kell megitatnunk... az Élet Vizével, mely a Hetedik Égből hull alá - itt elhallgatott egy pillanatra, és ismét valahová a falon és a földalatti bunkeren túlra, ki tudja, milyen távlatokba nézett. Úgy vélem, inkább munkacsoportokat kellene szerveznünk ennek a nagy köteg aranygombolyagnak a feldolgozására. Karláncokat kell készítenünk - és mosolyogva, a világ legtermészetesebb módján



vette elő zsákjából a nemrég vásárolt aranycérnát. - Nekem, nekünk, az emberek között kell maradnunk - folytatta, még mielőtt bárki közbeszólhatott volna - segítőket kinevelni, elkezdeni a szeretet-munkát a Világban! Munkánkkal és szeretetünkkel összekapcsolódhat bárki, aki a Helyreállításban részt akar venni. Ehhez mindig az élet fogja megmondani, a felmerülő szükség, hol legyek, hol legyünk. Nincs projekt terv! Nincs szervezett mentési akció. Itt már csak az egyes ember képes magát megmenteni. Az áttörésnek, a nagy akciónak



legbelül, a lelkekben, szívekben kell végbemennie. Mi más menthetné meg az Embert? Hatalmas csend ült ránk. Néztem Évát, aki a legkisebb töprengés nélkül hozta meg döntését. Ember szerint a legnagyobbat megtenni dicsőség. Isten szerint a legkisebbet is - kegyelem. A szemeink előtt áradt ki Évára, ránk, az egész világra a mennyei kegyelem. Aki Istennel volt, azt semmi baj nem éri. Se itt, se másutt a világegyetemben. Jeszev megköszörülte a torkát, de még pár pillanatig ő se tudott megszólalni. Majd olyan visszafogottan kezdett



mondandójába, amire, azt hittük, ez a medveember nem képes. - Drága Éva! Ez szó szerint egy isteni döntés. Ne haragudjanak, nem viccelődni akarok, csak túlzott meghatódottságomon szeretnék kicsit oldani. Ahogy elnézem, nagy munka vár még ránk - bökött a hatalmas gombolyag aranyfonál felé. Éva boldogan mosolygott, majd szinte kislányosan elnevette magát, ahogy a zsák felé nyúlt, hogy ünnepélyesen kiossza az első adag fonalakat a tisztelt jelenlévők között. - Micsoda kaláka! - mondta - mint



hajdanán a fonókban. Csak nekünk férfiak is segítenek. Ez aztán az Új Kor! Nekem tetszik! - Talán a Történetből tudja, szíveink azonos ügyért, egyformán dobognak. Mélyen átélem a pillanat jelentőségét - mosolygott egész visszafogottan Jeszev. - No, lássuk, vajon nemcsak a szavak fonalát gombolyítod-e jól, Főnök? - kapcsolódott be Lepkin is. - Hűha, de boldog lenne most a dédapám! E csodálatos percekben rajtam kívül talán senki se vette észre, ahogy Theo megtörölte a szemét. Majd ahogy körbepillantott rajtunk,



és megállapodott Éván a tekintete, én nagyon is jól tudtam, hogy az elmúlt időszak káprázatos pillanatait pergeti végig szívében, mely most többnek tűnt egy örökkévalóságnál is.
52.
A sajtótájékoztató előtt három nappal Jeszevék közzétették az interneten az átkódolt holovideót, mégpedig pont úgy, ahogy azt Éva látta: a Szervezet felébredt emberei voltak láthatatlan segítőink. Elképesztő volt saját bőrünkben belekóstolni a Történetbe! A limai



szálloda helyett persze most Punoban voltunk, a Titicaca-tó egyik legnagyobb városában, de ettől eltekintve ugyanúgy a világ legismertebb és legnépszerűbb szereplőivé váltunk röpke hetvenkét óra leforgása alatt. Jeszevék úgy döntöttek, még az internetes közzététel előtt a sajtótájékoztató helyszínére költöztetnek bennünket, ahol könnyebb a biztonságunkról gondoskodniuk. Három teljes emeletet zárattak le, ahová még egy eltévedt légy sem repülhetett be engedély nélkül. A középső lezárt szintre rendezkedtünk be. Egy



lakosztályban volt az „irányító központ", tele számítógépekkel, telefonokkal és minden telekommunikációs eszközzel. Ugyanezen a szinten aludtunk is, így könnyebb volt a biztonsági szolgálatot irányítani és ellenőrizni. A holovideó, kiegészítve Éva és Judit nyilatkozatával, bombaként robbant, de hogy is lehetett volna másként? Az emberek naphosszat másról se beszéltek, a tévécsatornák mind ezt elemezték. A Szervezet egyelőre hallgatott hivatalosan, bár mi tudtuk, mindent elkövet, hogy legalább Lepkint megkaparintsa és a szövetséges



kormányok segítségével pedig mindannyiunkat megfélemlítsen. Ez Jeszev szárnyai alatt persze nem igazán sikerülhetett nekik. Szerintem fel se tudtuk fogni, hogy mekkora hatalma volt orosz barátunknak! A sajtótájékoztató előtti napon ott téblábolt mindegyikünk az „irányítóteremben", elbűvölve nézegettük a műszereket, a hihetetlen technikát és nagyon élveztük a két különleges tudós profizmusát. Izgalmas volt belesni ebbe a világba, ahogy a legmagasabb szintű diplomácia képviselőivel vagy ismert



újságírókkal, sőt médiasztárokkal telefonált, majd mesélt róluk eztazt, ha volt egy szusszanásnyi ideje. - Akkor én most menjek és főzzek valami magyar vacsorát? - kérdezte egyszer csak Éva, és egy pár pillanatig senki nem tudta, miről is beszél. Theonak esett le először a húszfilléres és nagy nevetésben tört ki. - Akkor én meg gyorsan szerzek egy epres kötényt, jó? Hát persze, a Történet! A nemzetközi színrelépésünk estéjén Éva bablevessel és rakott krumplival várt minket! - De azt is mondtam, nem követem



el kétszer ugyanazt a hibát viccelődött Éva - így tehát ma nem esztek magyarosat. Sajnálom! De, helyette hozattam perui finomságot. Voilá! És mint a mesében, végszóra, kopogtak a lakosztály ajtaján. A szobapincér tolt be két nagy zsúrasztalt megrakva minden
finomsággal. Volt sudado, {35} a Titicaca-tóból frissen fogott hal
sütve, avokádósaláta, zöld rizs,{36} mangó, papaya, ananász és desszert. Ami persze nem lehetett más, mint... lucuma sajttorta! Mielőtt nyugovóra tértünk volna, Jeszev még egyszer elismételte



Évának a tudnivalókat a másnap reggeli médiaszerepléséhez, majd elköszönt. Éva és Theo végre szót válthattak kettesben. Theo felbontott egy kétliteres ásványvizet, és a szobai minibárból hozzádobott néhány citromkarikát, amit még délután bekészített egyéb gyümölcsökkel. De Éva nem kért semmi egyebet. - Egyszerűbb lenne, ha létezne a Menedék - mondta, a limonádét kortyolgatva - tudni, hogy oda majd nem jöhetnek utánunk. Te tudod, hogy működik a mi szolgálatunk... meg kell dolgozni minden egyes szóért, amit az embereknek mondok.



Könnyű kimondani, könnyű tanítani... - Ki sokat kapott, sokat kérnek attól számon. Jézus tanítása a talentumokról. - Hogy mondjam el, hogy nincs más menedék az ember számára, mint saját szíve? És min mentem keresztül ahhoz, hogy ezt megértsem! Nem látom most, milyen észérv lenne képes megértetni mindezt. Most egy gigászi építkezést is könnyebb lenne levezényelnem, mint a szívről és szeretetről beszélnem. Az emberek már oly régóta a külső világban élnek, azt okolják a gondokért,



onnan várják a megoldásukat minden bajukra, és azt is egy szempillantás alatt. És egy világuralmi apparátus luciferi reklámjával kell szembemennünk... egyetlen videó üzenettel. Itt tényleg csak egyet tehetünk: feladjuk az észmunkát. Itt emberi megoldás, okoskodás, hadművelet sose érne célba, vagy jó esetben évszázadok kemény munkájával. - Erre most nem reagálok, Évám. Mindketten tudjuk, ezek nem valós kérdések számodra. Érthető, ha feszít a holnap. .. a berögzült agyalás kísért csak. Tudjuk jól, hogy Nergal és Killa ott lesz velünk



holnap, és minden erejükkel támogatnak téged. A legutolsó felismeréseddel, a szív valódi szerepének megértésével, a benned megszületett isteni szeretetnek a vágyával újra aktiválódott Istenanya szunnyadó ereje a Földön! Beteljesítetted az évezredes próféciát, elérkeztél lényed legbelső zugába, és ott meglelted a legnagyobb kincset. Felismerted, előhoztad és holnap bátran felmutatod a világnak! Nem magad gyarapodására tékozolod, hanem átadod az emberiségnek! Ez volt a próba, amit kiálltál. Győztél, Perui Papnő, mert átlényegültél!



Éva nem mondott erre semmit. Csendben kortyolgatott a limonádéjából, de Theo ismerte minden rezdülését, így tudta jól, ebbe az önelemzésbe Éva most nem kíván belebonyolódni. - Tudod, hol van a Táltosok Barlangja? - kérdezte aztán Éva minden átmenet nélkül - Itt! kopogtatta meg a szíve helyét - Ez a legtitkosabb barlang az ősi kinccsel! Kató üzenete, hogy készen állnak a munkára a Táltosok Barlangjai, azt jelentette, hogy elérkezett az idő a szívek kinyitására. A kiszabaduló szívhullámok, egymást óceánná



duzzasztva ellenállhatatlan erőként borítják be majd a világot. Amint sorra kinyílnak majd az emberek szívei, úgy szabadul fel elméjük az évezredes bódulatból! Istenem, már most eufórikusán csodálatos! Átlényegül az emberiség! De...
Theo csak felhúzta kérdőn a szemöldökét. - De érzem pontosan, - folytatta Éva - milyen nehéz, szó szerint embert próbáló lesz az egész. Minden egyes embernek. Néha eljátszom az ötlettel, mi van, ha mindez ismét csak egy újabb Történet, és én felébredek megint valahol... és



kiderül, nem vagyok én kiválasztott, nem vagyok papnő... egy egyszerű nő vagyok, aki egy kis emberi boldogságot kívánt magának csupán. - De mi mennyei boldogságot kértünk magunknak - mosolygott Theo huncutul - vigyázz, mit kívánsz, mert teljesül. De... hidd, el, bennem is felmerült már... de hálás vagyok, hogy volt már nekünk nyugodalmasabb életünk is és sokban beteljesedtünk már együtt! Éva végre elmosolyodta magát. - Mire nem jó a regressziós átélés... de tudod, min járt még a minap is a fejem? Hogy miért nem futottunk



egymásba közvetlenül? Miért kellett Paolo? Miért kellett meghalnia? - Pedig tudod te azt, Éva. - Még mindig logikát keresek! nevetett fel nem kevés öniróniával a hangjában - persze, hogy tudom legbelül... veled már nem élhettem volna meg a felolvasztó szenvedélyeket. Nekünk együtt már más feladatunk van. - Az első pillanatban, amikor megláttalak, a szívem már megértette, ami ellen az agyam a mai napig tiltakozik. Emberileg elfogadhatatlan, hogy kettőnknek nem adatott a földi szerelemből. Amikor beléptél a Cosma villa



kapuján, már akkor a zsigereimben éreztem, hogy egész életemben arra készítettek fel, hogy rólad, mint nőről, majd lemondjak. Egyikünknek sem adatott társ. Hagyományos értelemben nem. De megadatott kettőnknek valami egészen emberfeletti összetartozás. - Mostanra sem találtam a megfelelő szavakat arra, mit is érzek irántad, mi is tulajdonképpen a mi kapcsolatunk. Hogy szerethetek egy férfit teljes szívemből szenvedély nélkül? Úgy érzem sokszor, Theo, hozzád vagyok ragasztva... benned élek, a sejtjeinket talán szét sem tudnám



választani... és ki hinné el, hogy még csak egy vad éjszakát se töltöttünk együtt? Theo majdnem rávágta, hogy ezen aztán Isten segedelmével könnyű változtatniuk, de aztán meggondolta magát. Hirtelen gusztustalannak érezte saját humorát. Aztán mintha kívülről látná magát, ahogy viaskodik a felett, miért nem mondhatja ezt ki, hallotta saját belső eszmecseréjét, és mindeközben azon merengett, mi a csuda folyik itt? Egy furcsa érzés telepedett a mellkasára. Így hát egyikük se szólt, de mégis mintha tökéletesen értették volna



egymást. Éva szinte révületben ült, és csak hosszú percek múlva nézett a férfira. - Theo! Én ebben a szent pillanatban... megláttam... magunkat! Megértettem mindent! Ez a minden pedig a világ legegyszerűbb igazsága! Oly nyilvánvaló, és annyira ismeretlen mégis... Istenem! Theo nem szólt. Szíve egy egészen szokatlan ritmusra váltott. Nem volt ez aritmia. És nem is vert gyorsabban, sőt, egy sokkal nyugodtabb ritmusra dobbant. És mintha leállt volna az agya. Mégis, azt teljes bizonyossággal



tudta, hogy most itt áll teljes megvilágosodásának kapujában! Egyedül hiába gyötörte magát és Istent a kérdéseivel, hogy miért nem adatott neki földi szerelem. Igazából, érezte ő nagyon is legbelül, hogy nem tudna vele mit kezdeni. De mégis, az őrületig izzott benne egy láva, amiről azt hitte, egy nő szerelme megszelídítené. De ezt az égési hőt nem lehetett semmiféle testi kapcsolattal sem csillapítani. E hevület az isteni magasságból eredt, így akárkit és akárhogyan nem szerethetett vele! Ezzel csak úgy szerethetünk, hogy teljesen feloldódunk benne. Nem a



szenvedély, nem a káprázat, nem a kielégülés vágya táplálja, hanem a legvégső törekvés: visszatérni az egybe! Ez a Szent Egyesülés, az unió mystica! Ez nem irányulhat egy másik emberre, és nem égethetem el önmagamért! Nem a másikért égünk, hanem Istenért! Az isteni-magunk megszületéséért. Ez a végső alkímiai égés, amikor ketten megalkotjuk az EGY Istent. - Megértettem, mit látott Paolo, mitől menekült - hallotta ismét Éva hangját. - Felébresztettem benne a legmagasabb hőfokú szenvedélyt, a halálos szerelmet. Ami akkor engem még felolvasztott, az őt már



elégette. A Nagy Szerelem, ami az életben csak egyszer adatik - nem röpített volna bennünket az Égig. Itt tartott volna a földön, az érzékek varázslatos erőterében. - Mint engem Joana. Ő is az életével áldozott azért, hogy ma itt lehessek, veled... - A Pap és a Papnő. Ezek vagyunk, drága Theóm! - mosolyodta el végre magát Éva. - a hideg futkározik rajtam, nézd! - tartotta oda Theonak libabőrös karját.
Theo megfogta Éva kezét, megcsókolta, majd két tenyere közé fogta, így tartotta kis ideig. Lüktetett



mindkettejük keze a hatalmas energiatérben, mely köréjük zárult. - Emlékszel, mit mondott Nantu a nappalidban? Két dologba hasad meg az ember szíve: ha megleli, vagy ha elkerüli a nagy és halálos szerelem. - Huh, mintha csak egy fűmben peregne előttünk! Minden szóra emlékszem. Yuma erre azt mondta, hogy a világ legnagyobb ellentmondása a nagy szerelem, amire annyira vágyakozunk. Ami kihozza belőlünk az ördögöt és az angyalt. Amiben szárnyalunk, de legsötétebb börtönünk is. Amiben megkötözzük a másikat, de fel is



áldozzuk magunkat. A szenvedély és félelem rabjai vagyunk. Márpedig mindkettő az ego birodalma, és itt akar bennünket tartani. A legszebbnek és legszentebbnek tartott érzelem a legnagyobb kísértőnk és béklyónk. - Ha életünket egy íj húrjának látom, a szenvedélyes szerelem az a pont, amikor a legjobban kifeszülünk. Eljutunk az érzelmi maximumig. A kifeszítéshez sokkal több idő és rákészülés kell, az elengedés után már villámgyorsan röpülünk - ki erre, ki arra. És persze fájdalmas a célba jutás. Egy életben biztosan nem feszülhetünk



ki kétszer, de talán még egy életsorozat alatt is csak egyetlen egyszer. Van, aki még a ki-feszülés előtti húzófázisban él, van, aki már célba jutott. Mi már nem feszülhettünk ki ebben az életben. Már nem repíthetett vakon az íjazó, a Szerelem. Aki már világos céllal és feladattal érkezett a Földre, nem keresheti a maga szenvedélyét, a saját kifeszülését. Azt ő már megélte, most már másoknak segít ebben. - Most értettem meg Yuma szavait, miért tartotta magát ahhoz, hogy soha, semmilyen spirituális igazságot ne tanítson szabályként.



Akit Isten tanít, az egyszer csak megérti és megkapja a belátás ajándékát. Akinek pedig ezt még oktatni kellene, az még nem tart ott és csak egy plusz terhet akasztunk rá. Az még élje meg boldogsággal, vagy legalábbis élje túl, a nagy szerelmet. Egészségére! Mivel Isten nem gyárt tömegcikket, így nincsenek mindenkire érvényes szellemi receptek sem. Kinek-kinek mi szükséges ebben az életében. Ebben a dimenzióban a tapasztalás révén fejlődünk. - Egyszer mindenkinek megadatik a halálos szerelem, ne aggódjon, és akár bele is halhat, ha akar



dörzsölgette kissé borostás állát Theo, ismét a régi humorával. - A másik, ami lepergett a szemem előtt, de ez persze nem fejezi ki, amit megéltem, mert nemcsak láttam, de éreztem magamban, hogy én nem vagyok nő, te pedig nem vagy férfi. Theo, megint csak huncutul, szélesen elmosolyodott. - Most kihagyom, amit normál járaton erre válaszolnék. - Köszönöm - mondta Éva, de nem zökkent ki komolyságából - szóval, az Istennel beteljesedés azt jelenti, megszűnik a polaritásod. Feloldódsz benne, egyesülsz vele. Ehhez nem kell, vagy nem



feltétlenül kell a szexus, de persze nem is tilos. Ezt éltem át veled, Theo, az elmúlt hónapokban. Olyan feladatot tudtunk együtt elvállalni, olyan erőket mozgattunk meg együtt és egymásban, amivel napról napra egyre jobban Istenbe olvadtunk... vagy őt engedtük magunkba... mígnem eggyé váltunk vele. Megláttam, hogy Isten egysége valóságos. Ahogy pulzál benne az erő, a cselekvés, a teremtés, a létezés, ahogy lüktet maga a Mindenség... az itt, ebben a téridőben, hol ilyennek, hol i l ye nne k l á t s z i k . Ahogy Killa Baunak érzékelte, Nergal pedig



Addanak - ugyanazt a Lényt, ugyanazt az Egyet. Mi itt nemiségként érzékeljük, de igazából ez a két pulzáló minőség, mint férfi és nő, nem szakadt el! Öt Tíefft, Isten magasságában ez EGY! Nincs olyan önálló egység, hogy NŐ és nincs olyan önálló egység, hogy FÉRFI! Pillanatnyi látszat van. Amíg pulzálsz, csak együtt tudsz egységet alkotni a másikkal, de ha már Isten nyugalmában vagy... nincs miért pulzálnod! Visszaolvadtál a másikkal együtt, az Egybe. - Androginek lettünk. Istenen keresztül oldódtunk fel egymásban. Megszűntek a pólusaink.



- Ezért a legteljesebb beavatás a szerelem útja. A szerelem és szeretet egyre finomabb tartományait megélni és benne folyamatosan átlényegülni. A kettősség feloldásának szent útja... amin a legnagyobb kísértéseket kapjuk! - Az unió mystica, drágám - forgatta Theo ujjaival a limonádés poharát a szerelmi alkímia csúcsa. Nem kevesebbet van szerencsénk megélni. Éva letette a poharát, felállt és Theóhoz lépve átölelte. Fejét a férfi mellkasára szorította és egy pár másodpercig így ringatóztak.



- Szabadságunk van - suttogta aztán Éva -, testben is megtapasztalni az égi igazságokat. A teljes feloldódást. Pusztán, hogy teljes legyen az alkímiai folyamat. Theo végtelenül gyengéden megsimogatta Éva haját. - Kis alkímiai alkotórészem...
53.
Hajnalban keltek. Azonnal felhozattak valami harapnivalót. Első és talán utolsó hagyományos ébredésüket ünnepelték. Nem tudhatták, a most megnyíló Új



Korszak milyenné csiszolja őket. Talán se alkalmuk, vagy tán már vágyuk sem lesz a folytatásra. - Még szívesen babusgatnálak, ha pár óra múlva nem kellene a kamerák elé állnom - körözött kissé szórakozottan Éva ujjaival a férfi mellkasán - Ismerős ez a reggeli ébredés... veled. Elképesztő! Talán ezt tudom elhinni a legnehezebben... hogy már mennyi ideje, hányféle testben szerettük egymást! - Ezt már jogosan nevezhetem örök szerelemnek! Végül is, mire is panaszkodunk mi itt? - Még jó, hogy ezt ketten élhetjük meg és nem kell egyedül rágódnunk



ezen is - nevetett Éva. - A dualitásnak is van azért előnye! Mégsem adatott nekik sok idő e különleges reggelen. Alig kelt fel a nap, megcsörrent a szállodai telefon. Azonnal tudták, csak Jeszev lehet az. - Jó reggelt, Éva! Pontosan három óra múlva megváltozik a világ. Mi pedig két óra múlva találkozunk a sajtószobában, hogy ezt előkészítsük. Kellemes készülődést kívánok! Ezúttal elmaradt a szokásos öblös nevetése. - Még a medveembert is megviseli mondta Éva.



- Bárkit, aki felfogja egy kicsit is mindennek a jelentőségét. Ebben statisztának lenni is egy életfeladat. Mivel már előzőleg kiválasztották, milyen ruhát viselnek a nagy napon, az öltözködés nem vett túl sok időt igénybe. - Ugye nem lepődsz meg, hogy most Killa és Nergal utolsó reggeli készülődése jár a fejemben? csacsogott Éva, miközben egyszerű, de nagyon finom vonalú fekete szoknyáját cipzárazta. - A mi viseletünk hála Istennek visszafogottabb lesz. Bár egyszer szívesen belebújnék Killa aranypántos csodaruhájába!



- Ha nem nézzük nagyon szigorúan a megtestesülések szabályait, azt mondom, már volt rajtad. Még ha csak egy sejted is emlékszik rá, akkor is. - Akkor este meg inkább azt kellett volna mondanunk, annyit szerettük már egymást, legalább egy sejtünk biztosan emlékszik, minek megismételni? Miért nem mondtad, te potyázó! - Biztos, ami biztos, így jobb volt feleleveníteni! Éva nagyot nevetett. - Ahogy hallgatom magunkat, Theo, mi már egy normális párbeszédre sem vagyunk alkalmasak. - Hála Istennek! - mondták



egyszerre. - Te, mi lesz, ha egybeolvadásunk kritikus mértéket ölt és mindent egyszerre mondunk majd? kuncogott Éva - akkor leszünk ám a világ látványossága! - Ha mással nem megy a figyelemfelkeltés... mindent be kell dobnunk, asszonyom! Éva is elkészült, és a nagytükör elé állt. Finom fekete szövetből egyszerűen szabott hosszú szoknyában és fekete selyemblúzban, a legminimálisabb szemkörnyéki sminkkel és natúr szájfénnyel elbűvölte Theót a szeretet valamennyi síkján. A férfi



mögé állt, átfogta a vállát. - Egy az ízlésünk Istennel! Én is téged választottalak volna. - és megcsókolta Éva feje búbját. - Mindig éreztem, hogy bírnám a papnőket - vigyorogta el aztán mégis magát. Éva épp megszólalt volna, hogy több komolyságot kérjen Theótol, de a férfi megelőzte, és ujjával játékosan lelakatolta Éva ajkait. - Nekem is nehéz, mindez, Éva. Muszáj egy kicsit idétlenkednem. Én végül is csak egy férfi vagyok. Nézd el nekem. Egy kisebb sóhaj tört fel Évából, ahogy Theo örök-huncut szemébe



nézett. Majd vetett még egy utolsó pillantást magára, de csak azért, hogy rögzítse emlékezetében a pillanatot, amikor besétálnak a Történetbe. A hotelszoba ajtaja egy letűnt korszakot csukott be, mindörökre.
54.
A lakosztályban berendezett főhadiszállásra mentek először, onnan majd Lepkinék vezetik őket a sajtófogadáshoz előkészített nagyterembe. Hatalmas nyüzsgésbe nyitottak. És mindez miattam! - suhant át Éván.



Jeszev és Lepkin barátként siettek eléjük, és mindenki szívélyesen üdvözölte őket.
- Menjünk is a terembe. Ismerkedjen a helyszínnel és töltse meg jó energiákkal - ragadta karon Jeszev és szinte kifelé vonszolta. Egyértelműen izgatottnak látta Éva orosz barátjukat. Lepkin és Theo mögöttük lépkedtek a folyosón. - Ha nem gond, a lépcsőn megyünk - mondta Jeszev - biztonsági okokból már kiiktattuk a felvonókat. - Semmi gond. Már ismerem a munkamódszerét, kedves barátom mosolygott Éva. Jeszev nagyot



nevetett. A sajtóterem egyszerű, de tágas, szellős helyiség volt. Jeszev Évát egy kis állványos pulthoz vezette. - Ha egyetért, azt javaslom, e mögött álljon a beszéd alatt. Kényelmesnek érzi? Éva beállt mögé. Körbenézett, majd bólintott. - Rendben, Megfelel. - Ha készen áll, akkor jönnének a stábok felállítani a kamerákat. Addig ide visszavonulhatnak - és egy kis különterembe vezette őket még fél óránk van. Hozatok innivalót. A kis helyiségből tökéletesen figyelemmel tudták kísérni az



előkészületeket, de őket mégsem zavarta senki. Éva tíz nagy tévékamerát számolt meg, a számos videós számbavételét egy idő után feladta. Némelyikük kifejezetten fáradtnak tűnt, hisz nemrég érkeztek messziről, a rövid szervezési idő miatt legtöbbjük az utolsó percben kapta magát és szállt repülőre, hogy éjjel iderepüljön Peruba, és Limából még eljusson Punoba. A nagyobb stábokat, vagy akik csak igényelték, Jeszevék apparátusa szállította a helyszínre. Nagy volt az általános hangzavar, de ez most jól esett Évának. Aztán eljött a pillanat, Jeszev értük ment,



hogy bekísérje hivatalosan is a terembe. A mocorgás egy szempillantás alatt elült. Ám ahogy a pulpitus felé lépkedtek, egy fura morgás indult be. Kérdések, bekiabálások. - Én készítettem a legutolsó interjút doktor Mannings-el. Ő arról beszélt, az emberiség érdekében tesz mindent. És maguk? Kinek az érdekében munkálkodnak? - Asszonyom! - hallatszott most valahonnan hátulról. - Bolíviából érkeztem. Rengeteg barátom él a Titicaca-tó környékén. Nekem van egy fotóm Önről - és meglobogtatott valamit, amit senki nem láthatott jól



persze - tudom, hogy Perui Papnőnek nevezik Önt errefelé. Mit mond erről? Éva már épp válaszolt volna valamit, de Jeszev felemelte a kezét. - Állj, állj! Hölgyeim és uraim. Ez így nem megy. Kérem, várják meg a hivatalos bejelentést és utána majd mehetünk tovább a kérdésekkel. Éva közben elhelyezkedett a pulpitus mögött. Theo, Nantu és Vince atya Jeszev és Lepkin mellett a központi asztal mögött ültek, mi pedig Péterrel az első sor szélén foglaltunk helyet. - Isten hozta Önöket Punoban, és



ezúttal talán szó szerint - kezdett bele szokásos humorával a bozontos szemöldökű orosz tudós. Ma a szó szerint értendő hihetetlen történetek napja van, és talán elsők lesznek, akik saját szemükkel lehetnek részesei. Nyitottságot és nagy önfegyelmet kérek minden kedves meghívottunktól. Mindenki megkapja majd kérdéseire a válaszát. Bemutatom Önöknek Éva asszonyt. A sajtó eddig nem kapta fel polgári nevét, most pedig már tettünk róla, hogy ne is sikerüljön kinyomozniuk - nevetés morajlott végig a termen - Ennek elsősorban nem biztonsági okokból van



jelentősége. Névtelensége tökéletesen szimbolizálja mindazt, ami történt vele, amiről szólni fog a világhoz. Éva asszony maradjon most már az Ember, aki túllépett nemcsak saját nevén, hanem mindennapi lényén is. Olyan megtapasztalásai voltak, melyekre sokunk csak vágyakozik. Nem akarok címkéket ragasztani az általa megéltekre, nevezzük egyelőre dimenzióutazásnak. Olyan tudás birtokába jutott, melyet, higgyék el, apparátusunk ezerszer ellenőrzött. Ismét nagy nevetés. Jeszev folytatta. - De nem a mi dolgunk, se az enyém, se az Önöké, hogy



elemezzük, minősítsük mindazt, amit Éva asszony mindjárt elénk tár. A mi dolgunk, hogy kérésének megfelelően üzenetét eljuttassuk a föld minden egyes emberéhez. Ebben kérem támogatásukat, ehhez kérem munkájukat. És most, hölgyeim és uraim, íme, a tények. Jeszev ekkor átadta a szót Lepkinnek, aki bejelentette, mire készül a Szervezet az implantátummal, majd Jeszevvel felváltva ismertették a kristályhangolás és az implantátum hatását. - Természetesen, minden egyéb részletes információt, bizonyítékot



Önök elé tárunk a manipulált hangolásról és az implantátum működéséről, beleértve a kísérleteket és azok eredményeit zárta Jeszev. A teremre síri csönd zuhant. Mostanra minden egyes megjelent a bőrén érezte, hogy életük leghihetetlenebb és legmegdöbbentőbb hírét továbbíthatják a világnak! - Most pedig kérem, hallgassák figyelemmel, de légióként szeretettel Éva asszony Üzenetét a világhoz.
Éva felállt, két kezét a pulpitusra



helyezte. Egy pillanatra úgy érezte, kissé elgyengült, de mintha két oldalról láthatatlan segítői megtámogatták volna. De itt volt Yuma is, és még a kis öreg biztató mosolyát is érezni vélte. Szívében megköszönte erejüket, áldásukat. Hálát mondott gyorsan Istenanyának, majd fejet hajtva a közönség előtt, belekezdett. Hangja nyugodt volt, mosolya és ragyogó szeme erőt és örömet sugárzott szét a teremben. Itt voltunk hát, megérkeztünk a nagy pillanatba!
„ Semmit sem tettem azért, hogy most a Világ engem hallgasson. És a szó legszorosabb értelmében



véve semmit nem fogok tenni a kialakult helyzet megoldására. De remélem, szívem legmélyéről remélem, Te igen! Azért szólítlak így, mert a szívem szól a szívedhez, és ők bizony nem magázódnak. Valami nagyon fontos történik Világunkban. Egy korszak határához értünk ismét. Hamarosan hallod majd a hírt, hogy feltalálták az emberiség „csodaszerét". Azt mondják, megvan a megoldás minden bajra, betegségre! És mindez egy implantátum formájában. Nos, nem foglak győzködni arról,



hogy ez a mostani világ legnagyobb hazugsága. Észérvekkel mit sem érnék el. És egyébként is, minden lehetséges módon igyekeznek majd meggyőzni, hogy ne higgy nekem. A jelen helyzetben az ésszel nem megyünk semmire. Most, amíg e kamerák előtt hozzád beszélek, mindvégig imádkozom. Imádkozom azért, hogy majd a „józan eszed" helyett a szíved halljon meg engem. A szíved fogja majd ezt az adást. Igazából az egyetlen üzenetem számodra: hallgass a szívedre! Nem is oly sokára felfedezi a



tudomány, hogy a szív a mi dimenziókapunk. Ne holmi romantikus és érzelgős szervet képzelj el, hanem egy nyolc plusz egy csúcsú kristályalakzatot, mely egy szépséges energiahálót alkot. A kilences számrendszer már egy másik dimenzióhoz tartozik, és ha te is úgy akarod, ez a dimenziókapud kinyílik és megkapod a legtökéletesebb kozmikus erőt, mely átmos és átalakít. Komolyan veszem, amit Jézus tanított, hogy mindenkinek a szívébe van kódolva minden, ami alapján képes helyesen, Isten szerint dönteni - ha akar. Amit



látunk, és amit hallunk, ami fizikailag körülvesz bennünket, a szerint a világ ismét a káosz, a szétesés felé tart. Azt ordítja hamarosan minden lehetséges csatornán majd a „tégedféltő" világuralom minden kiszolgáló pribékje, hogy csak az menthet meg téged minden közelgő bajtól és veszélytől — amit természetesen ők idéznek elő, — ha engeded, hogy mesterségesen megemeljék a tested energiaszintjét, rezgésszámát és beültessenek egy implantátumot. Először is, tudd, hogy ha változik valami a világban, akkor az az



eddigi, kizsákmányoló világ vége lesz. A Föld valóban változik energetikailag, hisz mozgása az Univerzumban, a csillagrendszerünkben, egy folyamatos energiatérben való mozgást jelent. Az energiák pedig nem változatlanok, bizonyos együtthatásokkal folyamatosan változnak. Tehát a bennünket körülvevő mágneses és elektromos hullámok valóban változnak, de az ember, aki eredendően a Kozmosz gyermeke, úgy van felépítve, hogy képes e változásokat követni. Tehát, normálisan, semmi baj nem érhet Téged, senkit! A gond az,



hogy túl régóta elfeledted, ki is vagy valójában és honnan származol, ki is a Te valódi Istened és mire is vagy képes. De semmi baj, csak fel kell ébredned, és e mostani, végső nagy hazugságnak nemet mondani! Elhinni, hogy igenis képes vagy minden külső beavatkozás nélkül követni testedben, lelkedben, szellemedben a változásokat. Ha hiszed, ha nem, a világ, amelyben élsz, sokkal több és nagyobb, mit amilyennek érzékeljük. Képzeld el, egyes állatok többet látnak és hallanak belőle. A denevér hallja az ultrahanghullámokat is, a



ragadozó madarak pedig jobban látnak, mint az ember. Egy kutya is többet kiszagol a világból, mint mi. Hidd el tehát, vannak olyan rétegei a világnak, amelyeket most sem érzékelsz, de léteznek, és ha a helyes módon éled meg a mostani változásokat, kitárul majd számodra is egy még nagyobb és szebb világ. Azt jelenti e korszakváltás, hogy az ember ismét érzékelheti az eddig számára elzárt dimenziókat. Ezt nevezzük tudati változásnak, tudattágulásnak. Ehhez nem kell semmiféle implantátum, semmiféle



mesterséges beavatkozás! Univerzumunk mostani különleges energiafolyamai azok, melyek minden eddiginél erősebben stimulálnak minket arra, hogy kövessük a kozmikus irányt. Minden korszak a saját energetikájának lenyomata, melynek tükre az emberi történelem. A kozmikus energiamozgás mindig valamire inspirálja az emberiséget, mintegy segítve a tanulást. Most egy végső nagy leckéhez érkeztünk: kinyílhatunk világunk többi dimenziója felé még testben.



Vagyis, szinte genetikai ugrást hajthatunk végre: az ember ismét olyanná válhat, mint hajdanán. Még mielőtt „megismerte volna a jót és a rosszat". Innen kezdve már csak dualitásában képes az ember felfogni a világot, elvesztette eredendő egységtudatát. Csak a duális világban van egészség és betegség, szépség és jóság, kezdet és elmúlás. Csak itt válik az egységes energia jinné és yanggá, negatívvá vagy pozitívvá, vagyis polárissá. Az eredendő ember nem volt se férfi, se nő. Egy komplett lény volt, a kettő egyben, „Isten hasonlatosságára", önmagában



teljes. Ebből következően Isten sem a ma hímnemű Atya, hanem Istenanyával teljes. Az édeni állapotban a Tudás még nem volt leválasztva az Élettől. Még nem is „tudták", hogy létezne kétféle nem. Az Ember ősállapota a még ketté nem hasadt Egység volt. A hasadás egyben tudathasadás is lett, ezért fel sem tűnik a maiaknak, hogy istenük „fele " hiányzik! Olyan, hogy nemiség, nem létezik! Amit mi a Földön különváltan, nemekként érzékelünk, az a dualitáson túli egység megnyilvánulása ebben a téridőben. Nincs két különálló



egység, hanem az Egyben pulzáló minőségeket érzékeljük különbözőségként. Az én csodálatos magyar nyelvem a
tagadás nem{37} szavával emlékeztet arra, hogy az Ember nem osztható nemekre, e szétszakadás csak átmeneti és mindenki visszajut egyszer az Egységbe. Ma a kettő hordozza azt különváltan, amit eredendően EGY kapott. A Teljesség minőségeit két féle nem között kellett megosztani. Tetszik, avagy sem, az élet továbbadására, testükben új élet teremtésére, kihordására és megszülésére, saját testükkel való



táplálásra kizárólag a nők képesek. Ok az élet hordozói, az anyagi tudáson túli bölcsesség őrzői, látói és működtetői. A férfiember viszont tökéletesen megismerte a Földet és annak törvényszerűségeit, óriási jártasságot szerzett ennek a téridőnek a működtetésében. Milyen tökéletesen tudnák együtt működtetni a világot! De nem így történt. A megosztó és elkülönítő tudás egyre jobban növekedett. Teljes térhódításában egyszer csak feleslegessé vált Istenanya. Onnan kezdve már csak egy hím „félisten



" a legtöbb vallás istene. Az emberiség megtagadta Isten női részét, és innen kezdve az emberi történelem az önkontroll nélkülivé vált hímenergia vágtázása lett. Az energiakibillentés szándékos volt. A szerzés és harc, megosztás és határtalan gyarapodás nem fér össze Istenanya békés, befogadó és mindenkit óvó, tápláló világával. A mai férfiközpontú, bal agyféltekés emberi világnak ezért van már csak harcos és megfélemlítő férfi istene. Ennek szellemében lehetett a nőt elnyomni, boszorkányként több milliót máglyára küldeni, alacsonyabb rendűnek bélyegezni,



a nők anyai feladatait alulértékelni. E szellemben a Földbolygó kiszipolyozható, és az ember egyre őrültebb kényelmét hivatott minden szolgálni. Az Univerzum bölcselete materialista ismeretekké, a gyógyítás a test kémiai vegyszerezésévé silányult. Az embernek, az életnek minden téren gazdaságilag meg kell térülnie, mert a kifizetődés lett az egyedüli értékmérce ebben a „józan és racionális " világban! E logika szerint a szeretet, az önfeláldozás, a megbocsájtás, a terhek elengedése nem térül meg, így értéktelen, haszontalan:



kiűzendő. Ne csodálkozzunk, ha azt hiszi a tudathasadt ember, legfontosabb szerve az agy. Eddig valóban az agyban székelő elme volt az úr. Nos, láthatjuk, a bőrünkön érezhetjük, mire képes az emberi ész, hova vezet az elme és logika: megosztáshoz, háborúkhoz, kizsákmányoláshoz, igazságtalansághoz, elnyomáshoz, hedonizmushoz, betegségekhez, kataklizmákhoz. Éppen itt az ideje, hogy felébredjünk és belássuk tévedésünket, mert nem élhetünk tovább e szétszakadt állapotban! Vissza kell engedni a női erőt, vissza kell térnünk Istenanyához! A



korlátozott információkból dolgozó elme helyett a dimenziókon keresztül dobbanó szívnek kell átvennie az elsőséget végre ismét! Úgy, mint hajdanán, az „Aranykorban". Odajutottunk, hogy ma normálisnak tartják milliók, hogy egy olyan istenhez imádkoznak, kinek megszólítása a hímnemű Uram. Fel sem tűnik, hogy a Föld több mint fele, a nő, nincs „képviselve" imádott istenségükben! Atyjuk van, de Anyjuk nincs. E nemzedék legjobb esetben is félárva. Ekkora megvezetettség, ilyen vakság



korában csoda talán, ha elhazudható a népek, az emberiség valós történelme? Ha ilyen könnyű egy hamis félistent kikiáltani az Univerzum legfelsőbb Létezőjeként - bármi meghamisítható! Ezért lett világunk a hamisságok, a másolatok, az illúziók világa. Az a hitrendszer, ami egy hímnemű istent tisztel a valóságos Istenanya és Istenatya egysége helyett, sokkal több, mint eszme. Egy valóságos erőteret hozott létre, mely szó szerint elvágta a szív és elme között a szellemi csatornát! Minden erőtérnek megvan a saját töltete, forgási



iránya, hatása a környezetére, a benne élőkre. Az egypólusúvá tett hím istenség erőterében hogyan válhatna teljessé az ember? Ezért csikorog az egész vallási dogmarendszer, mert hamis alapokra építették! Ébredjünk már fel a bűvöletből! A bűvöletből, mely nem más, mint saját felejtésünk! Elfeledése annak, kik vagyunk igazából és ki a mi igazi Istenünk! Az egyetlen megoldás, ha még ma helyreállítod Istenanyával a kapcsolatodat! A megmenekülés egyetlen útja és módja, ha helyreállítod e meghasadt, kettéhasadt kapcsolatodat a Teljes



Istennel, ha visszatalálsz Istenanyához! Az egyetlen lehetőség, hogy felnyíljon a szemed, és meglásd a teljességet, a valóságot, ha elhagyod a hazugság erőterét, és az Istenanyával teljes Teremtő erőterében, mennyei birodalmában folytatod az életed. Megfogsz döbbeni, milyen más ezzel a szemmel látni, milyen felszabadító az új szíveddel élni, szeretni! Szó szerint egy új világba érkezel, még itt a Földön! Ha átadod saját életedben a vezetést a szívednek az elméd helyett, felnyílik a szemed, és többé nincs uralma feletted az eddigi erőknek!



Istenanyához pedig ismered a visszavezető utat: ez a szív! Nem véletlen, hogy még a földi anyák szívéről is azt állítják, mindent tud és megérez gyermekeiről. Nem az anyák agyáról, elméjéről, hanem szívéről beszél az ősi bölcsesség. Az elme foggal-körömmel védeni fogja a régi beidegződéseket, az új kódok a szívedben fognak felnyílni. A Tudás önállósodott az elme vibrációs szintjén, elszakadva a más hullámhosszú, magasabb szívfrekvenciáktól. Mindez persze, ami itt, a Földön történik, nem más, mint egy kozmikus megtapasztalás.



Megtapasztalása annak, milyen „durva" érzés az egységben lévő részeket két végpontjukon, polarizált formájukban megélni: születni és elmúlni és végigélni e két pont között a dualitás nehézségét. A születés és elmúlás nem egyéb, mint bezáródás és kinyílás, „utazás" a dimenziók között, érkezés és visszaindulás. Ezt lehetett eddig vég nélkül játszani, de most egy szélső pontba érkeztünk. A kibillenés egy túlfeszített húr végállapotáig kilengett, tovább nem feszíthető. Az Univerzum arra sarkall minket, hogy változzunk és térjünk vissza



ismét az egységbe, alakítsuk át polarizált formánkat és tudatunkat. A szív az a szerv, az egyetlen szerv, mely a magasabb, mennyei hullámokat is képes fogadni és testedbe, lelkedbe, szellemedbe vezetni. Sok ember szíve már automatikusan reagál ezekre az új erőkre. A szív sajátos frekvenciájáról a kvantumbiológia is egyre többet megismer. Megdőlt az agy mindenhatóságának téveszméje! Kísérletek bizonyítják, az agyba már a szívből továbbított jelek jutnak el. A szíveden keresztül léphet be Lényedbe



minden magas rezgésű kozmikus hullám, melyet a szív továbbít a többi szervedhez, részedhez, így az agyhoz is. Nem észben, nem tudásban kell gyarapodnod, hanem a szívedben kell változnod, mert nem az agyad, hanem a szíved vezérel az Új Korban, a Helyreállítás Korában. Ő a vezérlő csillagod saját kozmoszodban. Isten magasságossága, az Ő dimenziójának hullámai nem az aggyal, hanem a szívvel érzékelhetőek. Minden manipulálható, minden átverhető, csak a szíved nem. A



szívből fakadó cselekedeteidet fogja Isten „mérlegre tenni", a klasszikus tanítás szerint, és nem az elméd logikázgatását, a tudásodat. Ha „nevedet" az Élet könyvében beírva találják a Mennyben, akkor bebocsájtást kapsz. Kvantumnyelven fogalmazva, a csakis rádjellemző rögzített frekvenciákat, mint jelek összességét, a szív sajátos adathordozóként rögzíti, ami, ha rezgésszám alapján kompatibilis a „magasabb" dimenziók rezgésével, mehetsz, ellenkező esetben nem tudsz oda „felemelkedni". A szív az ősi tanítás alapján, a



Szeretet központja. Csakhogy a mai ember már nem érti, hanem félreérti a Szeretetet. Hogy is lehetne másként a tudathasadásban? A szeretet nem csupán kedvesség, jóság, szép szavak, segítség másoknak. Természetesen ez is! De, ennél jóval több. Amikor határozottan nem engedjük a gyermekünknek, hogy olyat tegyen, amitől baja esik, akkor az ő szemében mi egyáltalán nem vagyunk kedvesek és jóságosak, hanem ellenségnek tart. A Szeretet erő. Valóságos, működő Erő!



Az az erő, ami Isten világából, magasságából, dimenziójából hozzáférhető. Az az erő, amiről Jézus azt tanította, ha ez működik bennetek, mindenhatóak vagytok! Egy olyan erő, mely minden egyes pillanatban Isten szerint működik itt a világban, mindig pont ott és úgy, ahogy erre szükség van. Nincs receptes könyv, mi a szeretet és hogyan működhet. Ez a mindenkori isteni jelenlét megnyilvánulása a világban, ezerféle módon, ezerféle alakban Mi is a SZERETET? Isten erejével, Isten szerinti SZERTARTÁSOKKAL, vagyis Isten



rendelkezése, a magasabb szférák működési rendje szerint táplálni a másik embert, hogy ő is növekedjék ebben! Hajdanán a lét rezdülése maga volt a szer-tartás, nem vált külön létezés, cselekedet, szó és a mai értelemben vett rituálé, mint szertartás. Mindez a különválás csak a polarizáltságban van, csak itt kell magyaráznunk, mi a szer-etetés, a szeretés. Isten erejével az tud működni, vagyis őszintén szeretni e világban, aki feladta ezt a különvált, illuzórikus egyszeri énjét, és Istennel átalakult, kiteljesedett ismét örökéletű



lénnyé. Ehhez persze tudnunk kell, mi is az örök és mi a múlandó. Amikor Péter meg akarja menteni Jézust vállalt sorsától, a kereszthaláltól, abban a hitben teszi, hogy az rossz, és jobb lenne, ha Jézus köztük marad. Megkérdezte tőle Jézus: valóban azt hiszed, nem áll itt mellettem milliónyi angyal, hogy segítsen? Ha akarnám, azt hiszed, nem lenne hatalmam arra, hogy megmentsem a testem? Az emberi „jó" szándék: vak és balga. Emberi értelemmel a világ teljessége felfoghatatlan. Emberi ésszel, emberi mértékkel mérve



nem dolgozhatunk Isten léptékének megfelelően, mert a lényeg nem arról szól, hogy a múlandóságot ápolgassuk, és minden áron megőrizzük. Mi célja van a test minden áron való megtartásának? Miért akarnak az emberek hihetetlen nagy árat fizetni azért, hogy megtartsák polarizált testüket, mely ma van és holnap porrá lesz, mintsem visszavennék Teljes lelküket? Nem létezik öregedés, nincs szép és jó, csúnya és gonosz. Nincs egészség és betegség. Ami ma szép, holnapra elszárad, ami ma egészség, holnapra megromlik, felbomlik.



Mindezek pillanatnyi minőségek, futó állapotok, egy folyamat piciny megnyilvánulása. Nem lehet fenntartani örökké csak a fiatalságot, csak a szépet, csak az egészséget vagy csak a testet. Ezért tenni semmit nem érdemes. Egyébként is, szépség, jóság, egészség: nem léteznek önmagukban. Mi tartunk valamit valamilyennek, ahány ember, annyi módon. Legjobb esetben is csak valamiféle elképzelésünk lehet minderről. Erre a képzelgésre azonban egy egész világot építettünk, amiért foggalkörömmel harcolunk. Pedig aki



harcol valamiért, az ugyanakkor valami ellen is harcol! Aki még harcol, az ketté akarja hasítani az egészet, és kidobni valaminek a felét. Felez, fél-elemet, félelmet teremt. Emberi jószándékból. Ilyen eltévedt emberi jó szándék vezetett el odáig, hogy ma az emberi sors kozmikus feladatai, a nehézségek, betegségek vagy akár a „halál", rosszként jelenik meg, ami ellen tenni, harcolni kell. Így történt, hogy az emberi „ráció " által nem értelmezhető, tanító élethelyzeteket kirekesztették, és ezzel együtt mindazt az energiát, mely a „józan emberi észen túli"



volt. Ez pedig Istenanya energiája. Végül, hogy miért én szólok ma hozzád? Földi Mesterem, Yuma mondta még utam kezdetén, hogy igazából a kiválasztottakban nincs semmiféle rendkívüli képesség. A feladathoz szükséges hozzávalók megvannak sok emberben. Ami megkülönbözteti őket, az a szívbéli hajtóerő Istenhez. Ez az akarat mozgósítja és szervezi egy irányba az adottságokat. Ez a hajtóerő mindannyiunk szívében ott szunnyad. Rajtad múlik, engeded-e aktiválódni? Utam során, mely nemcsak a térben, de időtlenségen és



dimenziókon át vezetett, láttam ősi civilizációk kataklizmáit, és megértettem, hogy mi ugyanezen az úton lépkedünk. Vannak ciklikusan visszatérő időminőségek, amikor az emberiség újra és újra ugyanazt a leckét kapja. De nemcsak a régmúltat láttam, hanem azt is, ahogy felajánlják nektek is a csodaszert és láttam, milyen borzalom zúdult ezzel rátok. Azt mondják majd, a kristályhangolással megemelt testfrekvencia megvéd az öregedéstől, a betegségtől. Ez igaz, mivel egy bizonyos



frekvenciamagasságban már nem léteznek sem vírusok, sem baktériumok, és a bomlás sem indul meg. Csakhogy ha ez az energiaemelkedés nem a te szíved döntésének következménye, hanem manipuláció által megy végbe, a beengedett magas kozmikus energiától megég. Ha pedig a szív, az Élet Könyve megsemmisül: nincs többé, ami rögzítsen adathordozóként Téged. Ez a különleges kozmikus adathordozó, a szív magasabb dimenziójú része, minden halálkor átíródik, a szerint, amit egy életedben tettél, és ezt az „adathalmazt" hozod



magaddal egy új születéskor. Am ha megsemmisül a kozmikus energia hőjében: te megszűnsz létezni az Univerzumban. Erről a „második halálról " beszél a Biblia is. Nem földi tűzről, mert az nem árt a szív kozmikus kódjának. Hanem arról, hogy te Isten nélkül akartál istenivé, betegség nélkülivé, „halhatatlanná" válni! E miatt a szó szerint istentelen döntés miatt kerülhet sor arra, hogy szívedet kozmikus energia károsítsa, mely képes az emberi szemmel nem látható tartományát is módosítani, átírni vagy akár törölni, elpusztítani. A szívégés



ellen ajánlják majd az implantátum beültetését. Ez valóban megakadályozza, hogy a kozmikus hullámok elégessék a szíved, ám te ismét szó szerint szívtelenné válsz: dimenziókapud már pusztán testpumpaként működik, elvágva téged az emberi érzelmektől, a szeretteidtől, a szeretettől, Istentől. Az implantátum örök áruló bélyegként tanúskodik megint csak arról: Istenné akartál válni Isten nélkül. Ez a szégyen, a bukás, az „Antikrisztus" bélyege! Az ember, mióta polarizált, kettéhasadt tudattal él a földön, az



elmúlástól retteg leginkább, ami pedig nem is létezik. Elmúlásként a fizikai halált csak kettéhasadt tudata éli meg, amikor e nagy átalakulásban belép egy olyan dimenzióba, ami természetes közege halhatatlan részének. Ha még testben ráébredne örökké létező Egységére - megszűnne a halál! Átalakulását nemhogy nem siratná, de ünnepelné! Végre megszabadul egy szűkös téridőből, hogy kiteljesedve létezhessen. Polarizált tudatod félelmét célozta meg az ördögi terv, amivel nem a tested, hanem a lelked károsodik. Ha Isten akarsz lenni Isten



megtagadásával: annak ez lesz ára. Erre mondta Jézus: aki meg akarja tartani életét, elveszíti, és aki elveszíti, az megtartotta. Isten nem a pillanatnyi és múlandó testben töltött idődet nevezi Életnek! Aki most lemond a manipulált hangolásról és az implantátumról, az nem válik azonnal betegségmentessé, mint átvert társai, ám ez a látszólagos hátránya öröklétű előnnyé fordul igen rövid időn belül. Erről a helyzetről, erről az átverésről beszél a Jelenések könyve, ahol még a „választottak" is meginognak. A Kísértő mindig



álcázva jelenik meg, a világjótevőjének mutatva magát. Neki az a célja, hogy a múlandóságodat hosszabbítsa meg, bármi áron. Ő ebben a téridőben a múlandó emberekből él. De kísértése a te aranypróbád: mikor leszel végre képes átlátni rajta és határozottan tudtára adni: távozz tőlem, már nincs rád szükségem. Köszönöm eddigi fáradozásodat, egyre nehezebb próbákat adtál, jobbá csiszoltál, de már nincs szükségem rád. Már felébredtem a bűvöletből! Ez persze emberfeletti tisztánlátást és erőt kíván. De nem vagy



egyedül! Istenanya ereje átváltoztat, újjávarázsol, erőt ad ahhoz, hogy meglásd valódi Önmagad, a valódi Életet. Akkor már nem lesz nehéz, sőt könnyű lesz a döntés és az azt követő út. Ide vezetett hát az én utam, hogy ezt elmondhassam neked. Ide vezetett az Aranyasszony útja, az Aranykapun át. Megmutattam neked az Utat, elkísértelek a Kapuig. De neked kell belépni. Éppen ezért nem kovácsolok terveket, nem harcolok az implantátum ellen. Kampányokkal, okos mentőakciókkal nem érnék el semmit. Helyetted senki semmit



nem tehet. De te: bármit, mindent! Egyetlen egy dolgot tehetek, mielőtt magam is belépek Isten végtelen Nyugalmába: elindítok egy szívhullámot, mely körbefutja a Világot. Minden egyes embernek csupán ennyi a dolga. Se több, se kevesebb. De ahhoz, hogy ezt a piciny és láthatatlan mozdulatot megtegye, Istennel Istenné kell válnia. Ezért jöttünk e téridőbe, hogy erre rájöjjünk, hogy ezt az egyetlen egy, láthatatlan szívbéli mozdulatot megtegyük: önmagadról „elfeledkezve" épp azt adni egy másik emberi lénynek, amire annak valóban szüksége



van. Minden egyébre csak a múlandó részednek és a testednek van szüksége. Minden egyébbel kettéhasadt állapotodat hosszabbítod meg. Ahelyett, hogy átlépnél egy nagyobb világba, ezt a szűkös életteredet teszed pusztán komfortosabbá. Látszólag, ez a legértelmetlenebb cselekedet, mert ésszel fel nem fogható, földi érzékszervekkel nem észlelhető! Mindenki, aki ezt megértette, önmagán munkálkodjék és ne a múlandó világ jobbításán. Nem külső megoldás kell, hanem belső átváltozás. Éva ekkor előhúzott zsebéből egy



vékony sodort aranyzsinórt. Megkérte Theót, kösse a csuklójára, majd felemelte. - Ezért éltem, hogy ezt ma megtehessem. Felajánlottam mindent Istennek, és arra kértem, tegyen engem arannyá. Aranyozzon be, égessen ki belőlem minden feleslegességet, salakot. Isten semmi egyebet nem kér el tőled, csak a salakodat! Mindenki, aki felajánlja a salakját Istennek, és aranyossá, aranyozottá, majd arannyá akar válni - mutassa meg a többieknek, és kössön a kezére egy aranyszálat. Innen kezdve csak az a dolga, hogy bármely



pillanatban és helyzetben épp azt mondja, adja, tegye, ami egy másik embert közelebb visz a Kapuhoz. Szeretesse, táplálja, szeresse Isten szerint. Ezt csak úgy tudja megtenni, ha minden percben és helyzetben Isten Nyugalmában marad. Ezért neki minden idejét és erejét elveszi ez a feladat és nem tud a világ megváltoztatásán fáradozni - Hála Istennek! Mert a világ egyetlen egy módon tud megváltozni: ha az egyes szívek itt, legbelül megváltoznak! Tedd meg azt, amit ma egy emberért megtehetsz - és tedd ugyanezt életed minden egyes napján. Ez a



maradandó gyógyulás egyetlen útja ".
55.
Amikor befejezte, egyszerű szavakkal megköszönte a sajtónak, és csak ennyit fűzött hozzá búcsúzóul. - Akik Önök közül azon lesznek, hogy minél előbb minél többen hallják az Üzenetem, máris legfontosabb segítőinkké váltak. Isten áldja meg mindannyiójukat! Ahogy végigment a termen, senki nem mozdult, még egy pisszenés sem hallatszott. Mi is csendben,



csaknem lábujjhegyen járva követtük. A szálloda előtt összegyűlt tömeghez indult, Jeszev kíséretében. Ahogy kilépett, óriási taps fogadta, hisz a beszédet kihangosítva hallgatták az egybegyűltek. Aztán egy idős férfi jelzésére elhallgatott mindenki, mintha csak eddig ezt gyakorolták volna. Teljes csenddel fejezték ki Évának tiszteletüket. E pillanatnyi nyugalomban Éva körülnézett az arcokon. Ekkor látta meg a kislányt.
A lányka is Évát figyelte, és ahogy tekintetük találkozott, mindketten elmosolyodtak magukat. Éva intett a



kicsi lánynak, aki azonnal, boldogan futott Éva felé, mintha csak az anyó kis kertjében lennének kettesben. Éva ölbe kapta a kislányt és egy cuppanós puszit nyomott a kis arcára. Megkérte Theót, vegye le a nyakából a chakanát, majd vegye át a gyermeket egy kis időre. Ekkor Éva magasra tartotta a láncot és a medált. - Sok-sok ezer évvel ezelőtt egy kislány kapta ajándékba ezt az ősi medált. Generációkon és földrészeken át vándorolt, míg csodás módon hozzám került. A chakana mindig felismeri gazdáját. Most átadom új tulajdonosának - és



ezzel a leányka nyakába akasztotta a láncot. - Odaadom azt, ami számomra is nagyon fontos. Ha megnyitották szívüket az Ég felé, Istenanya felé, egymás felé, adják ajándékba azt, ami a legfontosabb az életükben. Nézzenek körül, és adják oda annak, akinek arra még nagyobb szüksége van. És tegyék ezt életük minden napján. Nincs más dolguk. Most pedig, ha máris szívesen viselnének egy aranyzsinórt, kérem, vegyenek! Aki szeretne már ma a r a n y o s lenni embertársához, vegyen egyet, és kösse a csuklójára. Elindulunk első közös utunkra, most



még itt a városban, hogy máris megosszuk örömünket, akivel csak találkozunk. És ez az út körbevisz majd minket a Földön, sok tízezer kilométeren, megannyi határon át. A legszigorúbban őrzött határon már induláskor átlépünk: ez pedig az önzőségünk, mely elválaszt minket egymástól. Ha ezt átléptük, nincs több akadály, hogy dimenziókon át bejárjuk Isten mennyei birodalmát. Csodálatos utat kívánok minden ar any os embernek! Isten áldjon mindannyiunkat! Míg mi az aranyzsinórt osztogattuk, és a kíváncsi egybegyűltekkel szót váltottunk, Éva a kislánnyal Jeszev



kíséretében visszament a sajtóterembe. Bármennyire szeretett volna az emberek között maradni, most még nem engedte az orosz. - Ne szerezze meg az örömet a rosszakaróinak! El se tudja képzelni, hány van itt belőlük! Embereim mindjárt tisztába teszik a terepet, és mehet vissza, elvegyülhet köztük. Most, a változások legelején nem eshet a legkisebb baja sem, de még kísérlet sem történhet rá! Gyengítené az emberek reményét. Biztos vagyok, hogy Isten nagyon vigyáz Önre, de nekünk is meg kell tennünk az óvintézkedéseket.



- Tudom, kedves Jeszev. A mi részünket nekünk kell kivenni mindenből. Kedvenc mondásom, Isten senkinél sem bejárónő, hogy helyettünk dolgozzon. - Sajátos humora van, kedves Éva! mosolygott Jeszev jókedvűen. - Erre meg azt szoktam mondani, jó Mesterem van. Isten humorával senkié nem vetekszik. - Nos, végtelenül örülök, hogy ilyen rendben, ilyen nagyszerűen intéztünk mindent eddig. Nagyon sokan követik majd a példáját. Minden esetre, jó sok dolga lesz, segítségre is szüksége lesz. Megengedi, hogy bemutassak egy



rátermett önkéntest? Jeszev intett egy beosztottjának. Egy kifejezetten szép fiatal nő közeledett feléjük Jeszev munkatársával. Éva kíváncsian nézte, ki lehet az vajon. Ó, Istenem! - Maria! - ölelte át boldog kiáltással a síró-nevető lányt, amint odaértek hozzájuk - Hiányoztál, tudod-e? Maria képtelen volt megszólalni. Csak nézett Évára és még percekig rázta a zokogás. Éva szorosan magához ölelte és csitította, mint egy kisgyereket. - Tudom, drágám, hogy felfoghatatlan neked mindez, és nincsenek szavaid! Majd belejössz!



Semmi baj! Lesz épp elég időnk beszélgetni! - Két napja gyakorlom, hogy mit is mondjak neked, Perui Papnő! Nekem azért más... én csak a videón láttam magunkat együtt. Mégis nagyon szeretlek! Fogalmam sincs, mi ez az egész, de úgy ismerlek, mintha valóságosan megtörtént volna velünk mindez! - De ki mondta neked, hogy nem így volt? Nergal tanította meg nekem, hogy is-is szerint gondolkodjunk! Az igazság sokkal árnyaltabb, mint ahogy mi ezt itt képzeljük! Amiket átéltünk, annak akkora az energiája, hogy jelekké alakítható...



kivetíthető, lejátszható! Hogy mondhatnánk azt, hogy nem történt meg? És a szíved látod, sokkal jobban tudja a választ! Ismer engem, hiába mondja az eszed, hogy talán még nem is találkoztunk! - Talán együtt repültünk... és ott találkoztunk! - Talán így volt. De, nem is ez a lényeg most, Maria! Hanem az, hogy velem vagy, velünk vagy, és nekünk rengeteg tennivalónk van! Gyere, bemutatlak Angélának és a többieknek! - Előbb még valaki szeretne üdvözölni téged, Éva - nézett körbe Maria majd intett egy férfinek.



Jaime jött feléjük. Éva nagy örömmel üdvözölte a férfit.
- Az enyém lett az első aranyzsinór - mutatta büszkén Jaime a kezét Évának - Mióta Dr. Jeszev megkeresett és megmutatta a Történetet, ráz a zokogás. Férfi ennyit még nem sírt, ezt higgye el nekem, Perui Papnő! Én egyszerű, tanulatlan ember vagyok, fel nem foghatom, mi folyik itt, mi ez a Történet meg minden... de egyet tudok, jó ember akarok lenni! Ez a lényeg! Azóta kibékültem anyámmal, azt se tudja az



öregasszony, hova legyen boldogságában! Azóta csak azt hallani a házban, hogy a Perui Papnő így, meg a Perui Papnő úgy, csak magát áldja! Éva boldogan ölelte meg még egyszer mindkettőjüket. - Látjátok, drágáim! Ilyen csodás világunk lesz! És ez még csak egy kis ízelítő abból, hogyan működik Istenanya ereje! Ekkorra mi is végeztünk a zsinórok szétosztásával, és üdvözölhettük egymást új barátainkkal. - Menjünk - szólt ekkor Éva osszuk meg máris boldogságunkat ezzel a sok aranyos emberrel!



Éva és Theo két oldalról kézen fogták a kislányt és elindultak. Több száz aranykarkötős mosolygós ember követte a város utcáin. Aznap este Punoban és környékén senki nem tért korgó gyomorral nyugovóra. Az emberek kivitték a házuk elé vacsorájukat, és jó szívvel invitálták az éhezőket, megosztották a rászorulókkal, amijük csak volt. A másnapi hírek örömükben könnyező embereket mutattak. Sokan életükben először élték meg saját jóságukat. Elindult a világba egy szeretet hullám, amit semmi nem tud feltartóztatni. Isten ereje a világ



legegyszerűbb mozdulataiban ölt formát.
-VÉGE



{1} Callao: Lima egyik külső városrésze, kikötő
{2} Miraflores Lima központi, mediterrán hangulatú, előkelő városrésze, közvetlenül az óceán partján.
{3} Biztonsági őr
{4} sudado: az egyik perui levesszerű ételnevezetesség, általában többféle mélytengeri halból főzik zöldségekkel és nagy adag gyömbérrel
{5} chakana alakzat:
{6} Az angol high technology szakmai zsargonja, jelentése kb.



vezető, legfrissebb technológia
{7} kanul (fr.) cső. Ebben az esetben nem a ma ismert kanülről van szó, hanem ennek továbbfejlesztett változatáról.
{8} tanítvány (spirituális Mester mellett), beavatásra jelölt
{9} idézet Madách Imre: Az ember tragédiája c. művéből
{10} labdajáték
{11} pl. meditáció, illetve annak során bekövetkező tudatmódosult állapotok, érzékelések, látások, asztrál utazások
{12} Igen, jól vagyok
{13} choklo (kiejtés: csoklo) perui



csemegekukorica
{14} Kifelé, ringyó!
{15} Jó kislány (kb)
{16} Gringa - fehér nő.
{17} Kb, mint kisanyám. A spanyol mamita azonban egyáltalán nem pejoratív, nők gyakran használják egymás megszólítására
{18} Haver
{19} kb. fehér csajszi (erősen szleng)
{20} Peru, Kolumbia és Brazília amazóniai hármas határa
{21} ejtsd: Haime (spanyol férfi keresztnév)



{22} huasca - kiejtése: vaska, waska
{23} Unió Mystica: vallásfilozófiái meghatározás. Teljes feloldódás Istenben, az elkülönült ego elvesztése.
{24} szuper gyors motorcsónak
{25} Eridu: a mai Irakban Teli Abu Shahrain
{26} Osiris egyéb elnevezései: Usiris, Asur, Aser, Ansar, Wesir. Későbbi vezetőket sokszor hívtak az egyiptomiak is Vezírnek. Nálunk a mai napig megmaradt vezér szóalakban, a török népeknél pedig vezír alakban.
{27} gyógyító asszony



{28} curandero - gyógyító; sámán
{29} Tiwanaku és Puma Punku ma két külön névvel illetett archeológiai terület, egymástól kb. 800 m távolságra. Természetesen a múltban egy szerves várost alkottak.
{30} Agartha (vagy Agarthi) királysága névvel jegyzik a szakirodalomban. Ossendowski is beszámol róla írásaiban.
{31} Az Orion csillagképet a magyar hagyományok Nimród néven tartják számon
{32} Bölcsesség (főleg ókori görög gyökerű filozófiákban). A filozófia szó is bölcsesség-szeretetet jelent.



Fontos, hogy általánosan is a nemelme jellegű (isteni) „tudás" mindig női minőségben jelenik meg.
{33} meglepetés buli - angolul
{34} egyéniség: Egy-Én. Szellemi szintű megközelítése az ember azon állapotának, amikor még van földi én-tudata de akaratát már Istennek rendeli alá. Ez komoly én-határ feloldódást jelent. Az Én az Egy-el a Mindenséggel azonos vagy erre törekszik.
{35} perui zöldséges és györabéres halleves
{36} dél-amerikai népszerű rizsétel, melyet korianderből és spenótból készült fűszeralapban főznek



{37} nem (nemiséget jelentő) szavunk gyökere az ősi sumer nyelvben: ne (ni) = nő, me (mu) = férfi, együtt (férfi+nő): neme (mi a neme?)



Table of Contents
Title page