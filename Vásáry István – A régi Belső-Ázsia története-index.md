---
master_file: "[[@VasaryIstvanRegi]]"
---
# Index for Vásáry István – A régi Belső-Ázsia története.pdf

Vásáry István
A régi Belső‐Ázsia története
Balassi Kiadó



Előszó az új kiadáshoz
1993‐ban jelent meg Szegeden A régi Belső‐Ázsia története
című könyvem a Magyar Őstörténeti Könyvtár 7. köteteként.
Azóta sok víz lefolyt a Dunán, s a kis példányszámban
megjelent könyv hamar elfogyott, a munka mára
gyakorlatilag megszerezhetetlen lett. Mivel egyetemi
hallgatók és kutatók részéről egyaránt igény mutatkozott
könyvem iránt, örömmel vettem a sorozat egykori és
jelenlegi szerkesztőjének, Zimonyi Istvánnak a mű új
kiadása iránti kérését. A könyv megjelenése óta azonban tíz
év telt el, a könyv kéziratát pedig lényegében 1989‐ben
lezártam, így értelmetlen lett volna, hogy a könyv szövegét
teljesen változatlan formában nyomják újra. Bár a könyv
lényegén és koncepcióján nem változtattam (közismerten
ugyanazt a témát ugyanaz a szerző nem tudja kétszer,
teljesen eltérően feldolgozni), de igen sok apróbb‐nagyobb
szövegbeli változtatást hajtottam végre, legjobb
meggyőződésem szerint jobbítván a szöveget. Elsősorban
pedig a bibliográfiai kiegészítés vált elkerülhetetlenné. Az
elmúlt évtizedben a könyv témája iránti érdeklődés
világszerte hihetetlenül megnőtt, és ez a témával foglalkozó
szakirodalom ugrásszerű növekedését eredményezte. A
jelenség okát elsősorban abban kereshetjük, hogy a
Szovjetunió 1991 decemberében felbomlott, és a
Kaukázusban három, Közép‐Ázsiában pedig öt új független
állam jött létre, melyek területei nagyrészt a történeti
Belső‐Ázsia alkotórészei voltak. Elsősorban a „globalizáció”
nyelvén, az angolon írt szakirodalom szaporodott el, a
térségre vetülő szuperhatalmi érdeklődésnek nyilvánvaló és
leplezetlen jeleként.
Egy évtized távlatából nézve, a terjedelmes, újabb
szakirodalom áttekintése után is úgy látom, hogy könyvem
újra megjelentetése nem fölösleges. S itt nemcsak arra a
tényre gondolok, hogy máig ez az egyetlen összefoglalás



magyar nyelven a mongol kor előtti Belső‐Ázsia történetéről.
Sokkal inkább egy másik szempont indokolja a könyv újra
kiadását. Az eddig megjelent számos kiváló új monográfia
és résztanulmány ellenére nagyon kevesen kísérelték meg a
mongol kor előtti Belső‐Ázsiát olvasmányos, áttekinthető,
összefüggő történeti elbeszélés keretében ismertetni. Olyan
elbeszélésben, amelyet a keleti nyelvekkel és kultúrákkal
közelebbi ismeretségben nem levő történészek, egyetemi
hallgatók és olvasók egyaránt haszonnal forgathatnak.
Magyarán szólva mindig az érthető szintézisre fektettem a
fő hangsúlyt, mely egy ennyire összetett és szövevényes
téma esetében elengedhetetlen: célom inkább az elindítás
és a további tájékozódás iránti vágy felkeltése volt.
A könyv első kiadásából sokan kifogásolták, teljes
joggal, a térképek hiányát. A mostani kiadásban nyolc
térképvázlatot készítettem, melyek remélhetőleg
megkönnyítik agazdag földrajzi és népnévanyagban való
eligazodást. A térképek elkészítését Draskovits Zsuzsának
köszönöm. A mutatókban az első kiadáshoz képest szintén
egy apróbb módosításokat tettem. Egyrészt a háromféle
mutató helyett egységes, a személy‐, földrajzi és
népneveket egyaránt magába foglaló mutató készült.
Másrészt a kínai nevek magyar átírása mellett megadtam
apinjin átírást is, mely mára a kínai szavak általánosan
elfogadott nemzetközi átírása lett. A magyar átíráshoz
vátozatlanul ragaszkodtam a főszövegben, mivel a pinjin
átírás alapján csak a szakértők tudják a kínai szavakat
helyes kiejtéssel elolvasni.
Könyvem javított új kiadásának elkészítésében igen
sokan voltak segítségemre. Elsősorban a szegedi altajisták
és középkortörténészek egész „hada” segített a szöveg
megjavításában és a bibliográfia kiegészítésében.
Ötleteiket, javaslataikat a legtöbb esetben figyelembe
vettem. Külön köszönet illeti Zimonyi Istvánt, Kincses Nagy
Évát, Balogh Lászlót, Felföldi Szabolcsot és Kovács Szilviát,
valamint a Balassi Kiadó sorozatszerkesztőjét, Bende Ildikót



önzetlen segítségükért. Az esetleges hibákért és
amegfogalmazott gondolatokért természetesen a teljes
felelősség engem terhel.
Teherán, 2002. szeptember 21. (1381. mehr 1.) A szerző



Előszó
Ki ne hallotta volna Isten ostorának, Attilának, a világhódító
Dzsingisz kánnak vagy a magyar tatárjárás félelmetes
fővezérének, Batu kánnak a nevét? Avagy ki ne tudná, hogy
a magyarok ősei a 9. század végén jöttek be a
Kárpát‐medencébe valahonnan keletről, hosszú vándorút
után? De ha e pár közismert tényen túlmenően a történelmi
események mélyebb ismeretét kérnénk számon akár alapos
humán műveltséggel rendelkező emberektől, azt hiszem,
pár mondat után sokan ismereteik végére jutnának. Kik
voltak a hunok, honnan jöttek, hogyan tudtak hatalmas
birodalmat alapítani? Ezeknek a kérdéseknek a
megválaszolása során messze keletre kell elmennünk, mert
az Európa keleti végén időről időre feltűnő keleti népek, a
hunok, az avarok, a magyarok vagy a tatárok története
Ázsia belsejében kezdődött. Az európaiak e keleti végeken
megjelenő népeket csak történeti útjuk végső fázisában
ismerték meg, s ázsiai múltjuk legtöbbször teljes homályban
maradt. E keleti népek történetének a vizsgálata, mely
önmagában is elsőrendű tudományos feladat a magyar
tudományosság számára, a magyarok keleti származásánál
fogva, különösen izgalmas. Nem véletlen, hogy Belső‐Ázsia
kutatásában, s azon belül is Belső‐Ázsia történeti
főszereplőinek, a török és mongol népeknek a
megismerésében a magyarok mindig elöl jártak. Elég lesz,
ha csak Vámbéry Ármin, Stein Aurél, Németh Gyula és Ligeti
Lajos nevét említjük ez alkalommal.
Mindezek ellenére Belső‐Ázsia történetének összefoglaló
magyar nyelvű műve máig nem készült el. Ebben a
témakörben jelent meg Ligeti Lajos Az ismeretlen
Belső‐Ázsia című munkája (Budapest, 1940), mely hatalmas
ismeretanyagot közöl élvezetes stílusban, de nem adja
Belső‐Ázsia folyamatos történetét, csak egy‐egy korról rajzol
kiragadott képeket. Czeglédy Károly Nomád népek



vándorlása Napkelettől Napnyugatig című könyve
(Budapest, 1969) kiváló összefoglalása a steppe
történetének a Kr. u. 6. századig, de időben korlátozott volta
s rendkívül nehéz tudományos prózája miatt nem pótolhat
egy összefoglaló, közérthető művet. Az idegen nyelvű
szakirodalomban is mindössze pár összefoglaló munka
létezik, melyek közül kétségkívül a mai napig a
leghasználhatóbb René Grousset L’empire des steppes című
műve (Paris, 1939).
Könyvem azon egyetemi előadásokból nőtt ki, melyeket
1976 óta rendszeresen tartottam az Eötvös Loránd
Tudományegyetem Bölcsészettudományi Karán török és
mongol szakos hallgatóknak. Az anyag egyre bővült, s a
végén ez a kötet kerekedett ki belőle, amely immár az
egyetemi hallgatókon túlmenően minden érdeklődőnek
rendelkezésére áll, akit a történelem és a keleti kultúrák
világa vonz.
Ezek után, jó középkori szokásnak megfelelően,
mentegetőzéssel kell folytatnom mondandómat, mégpedig
a könyv címét illetően; először a történet, másodszor a
Belső‐Ázsia terminus vonatkozásában. A történet
vagytörténelem az emberi társadalmak élettörténetét
hivatott megrajzolni a maga sokoldalúságában és
teljességében. Az események története, a történelemnek
mintegy a váza éppúgy szerves része ennek a folyamatnak,
mint az emberi kultúra története, vagy a politika, jog,
gazdaság és társadalom intézményrendszerének a
fejlődése. Rögtön szeretném leszögezni, hogy a történelem
nem így, amaga teljességében fog megjelenni könyvemben.
Ennek oka egyrészt az egy ember erejét és áttekintő
képességét gyakran meghaladó hatalmas anyag, de talán
sokkal nagyobb súllyal esik latba a tárgyalandó terület
jellege. Nagy mennyiségű, rengeteg nyelven és írással
feljegyzett forrás tanulságait kell egységes képpé
összegezni. Ez az anyag túlságosan nagy és sokrétű ahhoz,
hogy egy kutató egyformán otthon legyen minden részében



(mondjuk a kínaitól kezdve az arabon át a bizánci görög
forrásokig), de túlságosan hézagos időnként ahhoz, hogy a
történelmi lét bizonyos szféráiról akárcsak felszínes képet is
nyerhessünk. A kutatások jelenlegi állása mellett
természetes, hogy a politikai történet fog dominálni a
társadalomtörténet felett.
Mentegetőzésem másik tárgya a Belső‐Ázsia terminus
maga, azaz a tárgyalt történelem térbeli kerete. Merőben
elbizakodott és kudarcra ítélt vállalkozásnak tűnnék, ha
valaki egy személyben kísérelné megírni Európa történetét,
akárcsak a legvázlatosabb, legegyszerűbb ismeretterjesztő
szinten. De Belső‐Ázsia esetében ez az első pillanatra
szerénytelennek tűnő munka nem lehetetlen a tárgyban
rejlő sajátságok következtében. Az első, bevezető
fejezetekben éppen ezeket a sajátosságokat próbálom
megrajzolni: a történelem földrajzi színhelyét, a táj adta
gazdasági lehetőségeket, a nomadizmust és annak
társadalmi vetületeit, valamint a Belső‐Ázsiára vonatkozó
források fajtáit és jellegét. Mindezek alapján talán érthetővé
válik az az egységes vagy hasonló gazdasági és politikai
berendezkedés, amelynek alapján René Grousset e területet
a „steppék birodalma” találó címkével illette, s amely
lehetővé teszi ennek ahatalmas történelmi tájegységnek az
együttes tárgyalását.
Az egyes népek és korok vonatkozásában bizonyos
egyenetlenségek fognak mutatkozni, melyek több okból
erednek. Egyrészt kétségkívül vannak korok, amelyek
„csendesebbek”, s politikai eseményekben szegényebbek,
mint más korszakok. Máskor viszont mintha felgyorsulna a
történelem, s döntő politikai események, csaták, birodalmak
születése vagy bukása, nagy korszakváltások, mindent
átalakító hatalmas népmozgalmak követhetők nyomon. A
történelemnek ez a ciklikussága nagy vonásokban a
forrásokban is megfigyelhető: nagy történelmi korokban
rendszerint több forrás szólal meg és beszél a történelemről,
mintha a történetíró is érezte volna, melyik az az időszak,



amiről beszélnie kell, beszélnie érdemes. Ugyanakkor
egy‐egy korszakon belül is, legyen az nagy történeti
váltások kora vagy „egyszerűbb” történeti kor, a különböző
népek, népcsoportok, törzsek, törzsszövetségek nem
egyformán jutottak szerephez. Nyilvánvaló, hogy a
történelem előterében levő vagy oda került népekre
koncentrálnak a forrásaink. De ugyanakkor nem szabad
megfeledkeznünk, hogy egy nép eltűnése a forrásokból nem
jelenti automatikusan a nép eltűnését a történelemből,
hanem vagy a történelem előteréből mozdult el ez a nép,
vagy pedig egykori lakóterületét hagyta el. Végezetül pedig,
az egyes népeket és korokat nem egyforma mélységben
kutatták, s a jelen összefoglalás szükségszerűen tükrözi a
kutatások állását. Így többet tudtam mondani akkor, ha
egy‐egy korszakra a részletkutatások mellett megbízható
összegzések is állnak rendelkezésünkre. Természetesen nem
hallgathattam el személyes véleményemet, sem az egyes
kérdésekben, sem a könyv szemléletében. Könyvem tehát
tükrözi a kutatások állását, megmutatja, hol vannak már
viszonylag megbízható ismereteink, s hol vannak még nagy
hiányok ismereteinkben.
A fent említett objektív okokból származó
egyenetlenségekhez még egy járul, de ez már szubjektív, a
szerző szándékából fakadó ok. Jóllehet igyekeztem a 12.
század előtti Belső‐Ázsia történetének minden korszakát és
területét, hacsak villanásszerűen is felvázolni, jóval több
teret szenteltem a Belső‐Ázsiához közvetlenül csatlakozó
kelet‐európai steppevidék történetének, mint azt egy
hasonló jellegű külföldi összefoglaló munka teszi vagy
tenné. Például Grousset alig szól a besenyőkről, úzokról,
kunokról és magyarokról. Talán fölösleges hangsúlyoznom,
hogy miért érdekesek számunkra ezek a népek. Remélem,
ezt az enyhe elfogultságomat bocsánatos bűnnek fogja
tartani a magyar olvasó, akinek számára ez a könyv íródott.
Nem fejezhetem be bevezető soraimat anélkül, hogy ne
szólnék végezetül arról anehézségről, amellyel minden



Belső‐Ázsia‐történetnek szembe kell néznie, s ez a
szemléleti keret kérdése. Az európai történelem
tárgyalásánál is gyakran csődöt mondó nemzeti történelem
szemlélete még kevésbé alkalmazható Belső‐Ázsia
esetében. A mai török és mongol etnikumok csak a 13.
század, a mongol kor viharai után szilárdultak meg,
legtöbbjük még később, a 16. században. Például kazak és
özbek népről vagy nemzetiségről a 16. század előtt kötve
beszélhetünk. Bár előfordul mindkét népnév már korábban
is, de mai értelmében csak e korban jelenik meg.
Következésképpen a kazak vagy özbek „nemzeti”
történelem kezdete a 16. század, bármennyire is korábbra
nyúlnak vissza a gyökerei. Természetesen az özbek vagy
kazak nemzeti történelem szempontjából a 16. század előtti
korok története is bevonható, mint az illető nemzetek
kialakulásának az előzménye. Ez esetben az illető
etnikumok etnogenezisének a kérdését vizsgáljuk, amely
ugyan lényeges kutatási terület, de egy általános
Belső‐Ázsia történetben nem lehet döntő szempont. Ugyanis
Belső‐Ázsiában, akárcsak a 18. század előtti Európában, a
nemzetiség és az állam nem volt egybeeső fogalom.
Döntően a politikai, hatalmi tényezők befolyásolták az
etnikai folyamatokat. Ily módon, ha csak etnikai történetet
adunk, szükségképpen összeütközésbe kerülünk a politikai
történettel. Egy példán hadd világítsam ezt meg. A 6–8.
században a Türk Birodalom Belső‐Ázsia egyik
leghatalmasabb politikai egysége volt, melynek területi
központja a mai Mongólia területén volt, etnikailag pedig, a
török népelemek dominanciája mellett, igen tarka képet
mutatott. Ha az etnikai történet szempontjából közelítünk a
Türk Birodalomhoz, akkor a legtöbb mai török etnikumú nép
jogosan egyik történelmi előzményének tarthatja a türköket,
anélkül persze, hogy ez vagy az a mai nép kisajátíthatná
őket. Ugyanakkor, mivel az állam legfontosabb ismérve a
territorialitás, azaz a terület fölötti rendelkezés, kétségkívül
az egykori Türk Birodalom területi örökösei a mongolok a12



13. század óta. Következésképpen a Türk Birodalom
története a mai Mongólia történetének is az előzménye.
Hasonló ez a helyzet ahhoz, hogy a gepidák például a
germán népek történeti múltjához éppúgy hozzátartoznak,
mint a magyar állam területi keretéül szolgáló
Kárpát‐medence történetéhez. Tárgyalásomban igyekeztem
mind a mai nemzeti keretek, mind az állami keretek
történeti visszavetítését elkerülni, oly módon, hogy a
történelem tárgyalási alapjául a történeti tájegységeket
vettem. Ezekről a későbbiekben szólok, most csak annyit,
hogy a történeti tájegységeken olyan területeket értek,
amelyek bizonyos földrajzi egységeket alkotnak, s így az
illető területek történetileg egységesen voltak szervezhetők.
Bár sem az etnikai, sem az állami keretek nem voltak
állandóak ezeken a területeken, s ezek a keretek a legtöbb
esetben nem egyeznek a maiakkal, mégis ezek a történeti
tájegységek sajátos történeti profillal rendelkeznek. A
legtöbb esetben ezeket a tájegységeket mai földrajzi
elnevezésekkel illethetjük, így beszélhetünk Mongóliáról,
Kelet‐Turkesztánról, Szemirecsjéről stb. Ezeken a
tájegységeken belül a mindenkori állami keretek alakulása,
majd az etnikai kép megrajzolása volt a fő rendező elv.
Könyvem anyaga öt nagyobb fejezetre oszlik, ezeken
belül több kisebb részre. A folyamatos szöveget nem töröm
meg lapalji jegyzetekkel, de minden részhez egy annotált
bibliográfia csatlakozik, melyet a tovább tájékozódni kívánó
olvasó haszonnal forgathat. Végezetül egy kronológiai
táblázat és mutató könnyíti meg a terjedelmes anyagban
való eligazodást.
Könyvem első kéziratát 1989‐ben zártam, így sajnos
nem tudtam már érdemben felhasználni a régóta készülő s
1990‐ben megjelent The Cambridge History of Early Inner
Asia (edited by D. Sinor) című kötetet. E mű, sok jeles szerző
tollából, hosszú ideig atéma legfontosabb tudományos
összegzése lesz.



Végezetül hálámat szeretném kifejezni Zimonyi
Istvánnak, aki hosszabb kiadói hányódás után munkámat
felkarolta, s lehetővé tette megjelenését a szegedi Magyar
Őstörténeti Könyvtárban. Hasonlóképpen köszönöm volt
tanítványom, Péri Benedek munkáját, aki a mutató
elkészítését vállalta magára.
A szerző
BIBLIOGRÁFIA Belső‐Ázsia történetével hatalmas terjedelmű
szakirodalom foglalkozik, a munkák zöme angol, német,
francia és orosz nyelven készült. Az 1961‐ig megjelent
szakirodalomról nyújt megbízható tájékoztatást: D.
SINOR,Introduction a l’étude de l’Eurasie Centrale.
Wiesbaden, 1963 (a minket érintő bibliográfia: 191–299).
Egy ilyen jellegű munkában, mint könyvünk, a bibliográfiai
teljességre való törekvés lehetetlen. Fő célomnak azt
tartottam, hogy minden rész elején utaljak Sinor bibliográfiai
munkájának megfelelő lapszámaira, majd a témára
vonatkozó összefoglaló műveket és a legfontosabb cikkeket
cím szerint is idézzem. Különösen arra vigyáztam, hogy a
Sinor bibliográfiája óta elmúlt mintegy 40 évben megjelent
fontosabb munkákra utaljak minden esetben.
Az e helyen említett összefoglaló művek megfelelő
részeire nem hivatkozom már külön minden fejezetben.
Mivel munkám elsősorban a magyar nyelvű olvasónak szól,
igyekeztem a magyar nyelvű szakirodalomból többet idézni,
mint azt egy idegen nyelvű munkában tettem volna.
Belső‐Ázsia történetéről összefoglaló művek: SINOR
194–198.
A mai napig a legjobb összefoglalás: R. GROUSSET,
L’empire des steppes. Attila. Genghis‐khan. Tamerlan. Paris,
1939 (újranyomva: 1948). Angol fordításban: R. GROUSSET,
The Empire of the Steppes. A History of Central Asia. New
Brunswick, New Jersey, 1970. Szemlélete egy egész
korszakot meghatározott, Sinor Dénes és Ligeti Lajos révén
az amerikai és magyar Belső‐Ázsia‐kutatást is.



Az azóta megjelent, különböző értékű összefoglalások:
Geschichte Mittelasiens. Szerk. B. SPULER. Leiden–Köln,
1966. (Handbuch der Orientalistik V/5); Zentralasien. Szerk.
G. HAMBLY. Frankfurt am Main–Hamburg, 1966. (Fischer
Weltgeschichte 16); ugyanez angolul: Central Asia. Szerk. G.
HAMBLY. London–Edinburgh, 1969; D. SINOR, Inner Asia.
History – Civilization– Languages. A Syllabus. Bloomington,
1969 (bővített és revideált kiadása: Bloomington, 1971); L.
KWANTEN, Imperial nomads: a history of Central Asia 500
1500. Leicester, 1979. Ezek közül a Spuler és Hambly
szerkesztette kötetek és Sinor tankönyve Grousset művénél
jóval kisebb terjedelmű, de hasznos összefoglalások,
Kwanten könyve viszont igen sok hibát tartalmazó,
egyenetlen munka.
Haszonnal forgatható két török nyelvű munka, melyek a
Belső‐Ázsiában kulcsfontosságú török népek történetét
tárgyalják összefoglalóan: Z. V. TOGAN, Umumi Türk tarihine
giris. Istanbul, 1946, 19702, 19813; L. RÁSONYI,Tarihte
Türklük. Ankara, 1971. A hasznos részletek ellenére mindkét
munka meglehetősen konfúzus.
1990 óta ugrásszerűen megnőtt a Belső‐Ázsia történetét
tárgyaló összefoglaló művek száma. A sort a The Cambridge
History of Early Inner Asia. Ed. D. SINOR. Cambridge, 1990
nyitja, mely az egyes témák legkiválóbb szakembereinek
értekezéseit tartalmazza.
P. B. GOLDEN, An introduction to the history of the Turkic
peoples. Ethnogenesis and state‐formation in medieval and
early modern Eurasia and the Middle East. Wiesbaden,
1992. A kiváló tudós nagy erudícióval megírt könyve,
melynek folyamatos narrációját azonban a rendkívül alapos
filológiai fejtegetések gyakran szétfeszítik.
History of civilizations of Central Asia. I. The dawn of
civilization: earliest times to 700 B.C. Paris, 1996; II. The
development of sedentary and nomadic civilizations: 700
B.C. to A.D. 250. Ed. J. HARMATTA. Paris, 1994; III.The
crossroads of civilizations: A.D. 250 to 750. Ed. B. A.



LITVINSKY. Paris, 1996. Az UNESCO által kiadott
gyűjteményes kötetek, egyenetlen színvonalú cikkekkel.
D. CHRISTIAN, A history of Russia, Central Asia and
Mongolia. I. Inner Eurasia from prehistory to the Mongol
Empire. Oxford, 1998. A nyakatekert cím ellenére hasznos
összefoglalás, főleg a türk korszak előtti periódusra, amely
rész több mint a könyv felét teszi ki. A szerző alapos
bibliográfiai ismeretekkel rendelkezik, de nem sikerült a
szerteágazó anyagot koncepcionálisan egységes egésszé
tennie.
S. SOUCEK, A History of Inner Asia. Cambridge, 2000.
Megbízható, értelmes összefoglalás a 6–16. századi
belső‐ázsiai történelemre.
Minden esetben hasznos segítséget nyújtanak a Korai
magyar történeti lexikon, 9–14. század. Főszerk. KRISTÓ Gy.,
szerk. ENGEL P.–MAKK F. Budapest, 1994 és a The
Encyclopaedia of Islam I– (Leiden–London, 1960–) vonatkozó
címszavai.
Nem mehetünk el szó nélkül egy törökországi kiadvány
mellett. Yeni Türkiye néven ugyanis pár éve létrejött egy
alapítvány, nyilvánvalóan jelentős tőkeerővel a háta mögött,
mely monumentális vállalkozásba kezdett: nemzetközi
tudóscsoport közreműködésével összesen 37 kötetben (!)
2001‐ben megjelentette a törökség teljes történetét. Három
sorozat alkotja a művet: 1. The Turks. 6 kötet, 2. Türkler, 21
kötet, 3. Genel Türk tarihi, 10 kötet. A
www.turkish‐history.com honlap részletes tájékoztatót ad az
érdeklődőnek. A munka használhatóságáról csak annyit
mondhatunk, hogy a rövid előkészítési idő miatt a mű
nélkülöz bármilyen egységes koncepciót vagy szerkesztési
elvet. Így ismert és kevésbé ismert tudósok értekezéseinek
kusza gyűjteményét tarthatjuk kezünkben, melyben értékes
és felszínes cikkek tarka összevisszaságban sorjáznak.
Újabban látott napvilágot a turkológia kézikönyv
sorozatban a stepppe korai történetét tárgyaló kötet: History
of the Turkic Peoples in the Pre‐Islamic Period. Ed. H. R.



ROEMER with the assistance of W.‐E. SCHARLIPP. (Philologiae
Turcicae fundamenta: T. III., Philologiae et historiae Turcicae
Fundamenta. T. I. Ed. L. BAZIN, Gy. HAZAI. Berlin, 2000.)



1. FEJEZET – BEVEZETÉS



1. Belső‐Ázsia fogalma
Európa és Ázsia földrajzi értelemben vett különválasztása,
külön földrészekként való kezelése csupán a
hagyományokon alapszik, hiszen a hatalmas kiterjedésű
eurázsiai kontinensen nem találunk olyan földrajzi jellegű
határt, melynek alapján két részre oszthatnánk. A
szétválasztásnak tehát nem földrajzi, hanem kulturális
alapja van: az óriási földrész nyugati felén létrejött európai
civilizáció nevezte a saját civilizációjának keleti határán túl
levő területet Ázsiának. Ázsia így eredetileg az európaiak
által használt fogalom, melyet maguk az ázsiaik csak az
újabb időkben kezdtek használni összefoglaló
elnevezésként. Következésképpen Európa és Ázsia az
európaiak által használt fogalmak, civilizációs különbségek
kifejezésére. De míg Európa a középkor folyamán kialakuló
civilizációs egységként tudta magát látni, addig Ázsia
sohasem volt egységes. A kínai vagy az indiai oikumené
tagja sohasem tudta, hogy ő egy tágabb ázsiai egységnek
lenne a része. Az ázsiai szolidaritási gondolat igen kései, a
20. század szülötte, s mint oly sok más, ez is európai
mintára jött létre. A Kr. e. 5. században élt Hérodotosz görög
történetíró már elfogadott tényként közli, hogy Európa és
Ázsia két külön terület. Hérodotosz nyomán a klasszikus
ókor, majd az európai középkor földrajztudománya hosszú
ideig a Tanaisz (ma Don) folyónál húzta meg a két terület
határát. Az újabb kor európai tudományában alakult ki az a
felfogás, amely hagyományosan az Urál hegység észak–déli
vonulatát, az Urál folyót, a Káspi‐tó északnyugati
partvidékét, a Kaukázust és a Fekete‐tengert jelölte ki a két
földrész határaként. A földrajzi határ megvonásának az
önkényessége világosan kitűnik ebből a felsorolásból, hiszen
az Urál hegység közismerten inkább összekötötte, mint
szétválasztotta a két oldalán élőket, az Urál hegység és a
Káspi‐tó közötti pusztavidék pedig szerves folytatása az
ázsiai steppeövezetnek, mely mindig akadálytalan átjárót



biztosított a keletről nyugat felé özönlő népvándorlási
hullámoknak.
Amilyen nehéz volt Európa és Ázsia között határt húzni,
éppoly nehéz Ázsiát további részekre bontani. A
hagyományos égtájak szerinti bontásban (Észak‐, Dél‐,
Kelet‐, Nyugat‐Ázsia) még mindig marad Ázsiának egy
része, melyet sehova sem sikerült besorolnunk, s ez a
középső vagy belső része. De amilyen könnyen jutottunk el
idáig, annyira nehéz a közelebbi meghatározás: mik is
ennek a középső résznek a határai. Először is az
elnevezésről. A nemzetközi irodalomban elég nagy
terminológiai zűrzavar uralkodik a Közép‐ és Belső‐Ázsia
szavak használatát illetően. A kérdés gyakorlati, ezért
különösebb magyarázatok helyett közlöm, hogy a magyar
kutatás, így magam is, a Közép‐Ázsia terminust csak szűk
értelemben, a mai Nyugat‐ és Kelet‐Turkesztánra
vonatkoztatva használom, míg a Belső‐Ázsia szót ennél jóval
tágabb földrajzi‐civilizációs egységre. Felfogásom szerint
tehát Közép‐Ázsia a nagyobb egységnek, Belső‐Ázsiának
központi része. De hogyan tudjuk Belső‐Ázsia határait
megvonni? Még kevésbé tényleges földrajzi eszközökkel,
mint Európa és Ázsia szétválasztásánál történt. Jobbnak
látszik, ha Belső‐Ázsiát is elsősorban kulturális‐civilizációs
egységnek fogjuk fel, mely térben és időben változó
határokkal rendelkezett. Természetesen a lényeges központi
területek állandóak voltak, az ingadozás csak a perifériákon
mutatkozott. Belső‐Ázsiának területi meghatározását inkább
negatív, mint pozitív kritériumok alapján végezhetjük el.
Délen a nagy letelepült civilizációk ugyanis az ázsiai
kontinens szélein helyezkedtek el, nyugatról kelet felé
haladva a következő rendben: a közel‐keleti sémi
civilizációk, Irán, India, a hátsó‐indiai civilizációk, Kína és
Japán. Ázsia északi részén a tajga‐ és a tundraöv népei most
szintén kívül esnek érdeklődésünkön. Mindaz, ami e két, déli
és északi határ közé esik, Belső‐Ázsia. E tág
meghatározásból is következik, hogy Belső‐Ázsiának a



letelepült civilizációkkal való határa történetileg ingadozó,
de az biztos, hogy hosszú történelmi távon Belső‐Ázsia
területe egyre zsugorodott. Belső‐Ázsia legnagyobb
kiterjedését a 13. században érte el, a mongol
világbirodalom idején, amikor ideig‐óráig ráterpeszkedett
még a kínai és iráni civilizációra is. A Mongol Birodalom
széthullása után Belső‐Ázsia, ez az amőbatestű történeti
lény, egyre csak zsugorodott, s azt lehet mondani, hogy a
20. századra a történelmi Belső‐Ázsia szinte megszűnt.
Területén három ország, a Szovjetunió, Mongólia és Kína
osztozott, majd 1991‐ben, a Szovjetunió felbomlását
követően öt új állam jött létre Közép‐Ázsiában
(Türkmenisztán, Kazakisztán, Kirgizisztán, Özbekisztán és
Tádzsikisztán). A letelepült élet elterjedésével a
mezőgazdaság és az ipar egyre több földet hódít meg
területéből, s ma már Belső‐Ázsiát szinte csak földrajzi
fogalomként használhatjuk, elsősorban Mongólia területére.
Keleti irányban lényegében egyszerű a dolgunk, a
Nagy‐Hingan hegyláncát vonhatjuk meg Belső‐Ázsia
határául, bár alkalmanként az attól keletre levő Mandzsúria
is szoros történeti kapcsolatba került Belső‐Ázsiával.
Végezetül nyugati irányban igencsak nehéz Belső‐Ázsiát
lehatárolni. Errefelé nemcsak hogy természetes földrajzi
határa nincsen, hanem civilizációs szempontból is szervesen
folytatódik Európa irányában. A történelem fittyet hányt a
mesterséges határokra, s a belső‐ázsiai nomád népek
vándorlásaikat egészen a Kárpát‐medencéig folytatták. Ily
módon az a furcsa helyzet áll elő, hogy az Urál folyótól
nyugatra eső terület, a mai délorosz–ukrán pusztavidék,
egészen a Kárpát‐medencéig, bár földrajzilag Európa,
történetileg Belső‐Ázsiához kapcsolódik, legalábbis addig,
amíg ezt a területet a terjeszkedő orosz állam teljesen
magába nem olvasztotta. A steppevidéknek ez a teljes
elnyelése pedig 1784‐ben, a Krími Kánság orosz
fennhatóság alá kerülésével fejeződött be. Kétségkívül
pontosabb lenne, ha az itt nagy vonalakban körülhatárolt



területet Belső‐Eurázsiának vagy Közép‐Eurázsiának
neveznénk, mint ezt az utóbbit Sinor Dénes javasolta. De a
megszokottság és egyszerűség miatt inkább megtartjuk a
Belső‐Ázsia terminust. Ezek után senkit sem fog zavarni, ha
a földrajzi Kelet‐Európa déli, steppei sávjának történéseit
Belső‐Ázsia régi történetének szerves részeként tárgyaljuk.
BIBLIOGRÁFIA
SINOR, Inner Asia 1–5; D. SINOR, Inner Asia–Central Eurasia.
In: Indo‐Asia. Vierteljahreshefte für Politik, Kultur und
Wirtschaft Indiens, Heft 3, 1974. 214–222; D. SINOR, What is
Inner Asia? Indiana University, Asian Studies Research
Institute, 1975.



2. Belső‐Ázsia természeti földrajza
Bármennyire kulturális‐civilizációs fogalomként határoztuk
meg Belső‐Ázsiát, ez a civilizáció bizonyos földrajzi
feltételek mellett alakult ki. Ezek a földrajzi tényezők viszont
nagymértékben meghatározták gazdasági életének
lehetőségeit, ily módon hozzájárultak ahhoz, hogy
Belső‐Ázsia kulturális fogalom is legyen. Ezért Belső‐Ázsia
természeti földrajza főbb jellemzőinek ismerete
nélkülözhetetlen Belső‐Ázsia történetének amegértéséhez.
Belső‐Ázsia a világ talán legnagyobb területet elfoglaló
földrajzi egysége. Több mint 8 millió km ‐nyi óriási
szárazföld, melyet minden oldalról szárazföld határol,
hacsak nem számítjuk a Káspi‐tavat és a Fekete‐tengert
Belső‐Ázsia nyugati végein. E hatalmas terület klímája igen
mostoha, s bár ilyen nagy területen lehetetlen egységes
éghajlatról beszélni, mégis, ha egy szóval kellene
jellemeznünk, szélsőségesen kontinentálisnak
nevezhetnénk. Ezt a klímát az igen meleg nyarak és hideg
telek jellemzik, valamint a szárazság, mivel az óceáni
légtömegek nem tudnak a kontinens belsejébe áramolni.
Minimális, évi 250–500 mm csapadékmennyiségét
elsősorban az Atlanti‐óceán felől áramló légtömegektől
kapja. Az Indiai‐óceánból származó légtömegeket a Himalája
hegylánca fogja fel, a Csendes‐óceán felől jövő légtömeg
pedig csak a keskeny keleti partvidéket tudja csapadékkal
ellátni. Turkesztánban és a Góbi sivatagban a csapadék még
ennél is kevesebb. Az évi átlaghőmérséklet igen alacsony.
Rendkívül kemény telek uralkodnak, s mivel kevés a felhő,
nyáron a nagy nappali felmelegedéseket éjjel hirtelen és
gyors lehűlés követi.
Belső‐Ázsia északi része a világ legnagyobb
folyórendszereinek a hazája. A legnagyobb folyók a
Jeges‐tengerbe ömölnek, így az Ob és vízrendszere (Irtis,
Isim, Tobol stb.), valamint a Jenyiszej és Léna folyók
vízrendszerükkel együtt. Mivel e folyók torkolatvidéke az év
2



legnagyobb részében be van fagyva, e folyórendszereknek
nincs igazi levezetése. Ezzel magyarázható, hogy
Szibériában igen sok a hatalmas kiterjedésű mocsaras,
lápos terület. Belső‐Ázsia nagy része is lefolyástalan terület,
a folyók vagy tavakba viszik vizüket, vagy eltűnnek a
sivatagban. A Volga–Káma vízrendszere, valamint az Urál és
Emba folyók a Káspi‐tóba ömlenek, mely a világ legnagyobb
sós vizű tava. A Szir‐darja és Amu‐darja az Aral‐tóba, az Ili a
Balhas‐tóba, a Szelenga és vízrendszere (Orhon, Tola stb.) a
Bajkál‐tóba folyik. A Tarim folyó keleti irányba halad, majd a
sivatagban enyészik el.
A Hindukus hegységtől a Sztanovoj‐hegységig
északkeleti irányban több ezer kilométeren keresztül
hatalmas hegyvonulatok húzódnak, amelyek nagy
vonalakban az Atlanti‐ és a Csendes‐óceán felől jövő
légtömegek közötti választóvonalat alkotják. Ezek a
hegyláncok a következők: a Pamír, a Tien‐san, a Tarbagataj,
az Altaj, a Szaján, a Tannu‐Ola, a Hangáj, a Jablonovij. Ez a
hatalmas hegyláncvonulat nagyjából két részre osztja
Belső‐Ázsiát. A hegyektől északnyugatra helyezkedik el
Nyugat‐Turkesztán, a Volga–Urál‐vidék és a délorosz steppe,
délkeletre pedig Kelet‐Turkesztán és a mongóliai felföld. Az
utóbbi, délkeleti részen található még Tibet és Mandzsúria,
melyek földrajzilag és kulturálisan is Belső‐Ázsiától eltérő
területek, de sok érintkezési pontjuk van a hagyományos
Belső‐Ázsiával.
Kezdjük először ezzel a délkeleti féllel. Kelet‐ vagy Kínai
Turkesztán ma Kína területén található, kínai elnevezése
Szinkiang. A Tien‐san hegyvonulat élesen két részre osztja.
Északi részén a Tien‐san és az Altaj között van Dzsungária,
míg a Tien‐santól délre húzódik a Tarim folyó medencéje,
amely ősidők óta termékeny oázisvárosok hazája volt. A
Tarimtól délre a Kunlun és Altin‐tag hegyláncáig a
Takla‐Makán sivatag található. A Tien‐san legkeletibb
nyúlványainál van a Turfáni‐depresszió (mélyedés), 154
méterre a tengerszint alatt.



A Mongol‐fennsík jóval nagyobb területet foglal magába,
mint a mai Mongólia. Délen a Góbi sivatag helyezkedik el,
mely a kínai Nagy Falig húzódik le. A Sárga‐folyó (Huangho)
és a kínai Nagy Fal közé eső területet Ordosznak nevezzük.
Kelet felől aMongol‐fennsíkot a Nagy‐Hingan hegység
határolja, északon a Bajkál‐tóig nyúlik fel, nyugaton pedig az
Altaj és Tannu‐Ola hegységei szegélyezik. A mai Mongólia
területét sokszor Külső‐Mongóliának nevezzük, míg a
Mandzsúria és Külső‐Mongólia közti részt, mely ma Kína
területére esik, Belső‐Mongóliának.
A Nagy‐Hingan hegységtől keletre helyezkedik el
Mandzsúria. Két fő folyója a délen a tengerbe ömlő Liao és
az észak felé folyó, Amurba ömlő Szungari. Mandzsúria
klímája jelentősen eltér Belső‐Ázsia többi részétől a
Csendes‐óceán közelsége miatt. Ez a csapadékban gazdag
időjárás a mezőgazdaság számára sokkal kedvezőbb
lehetőségeket biztosít, mint Belső‐Ázsia legtöbb területe.
A Kunlun, Karakorum és Himalája övezte hatalmas
fennsíkon helyezkedik el Tibet, a Föld legmagasabban fekvő
platója.
Az Elburz, Köpet‐dag, Hindukus, Pamír és Tien‐san
hegyvonulatától északra terül el Nyugat‐ vagy Orosz
Turkesztán. Nyugaton a Káspi‐tó, az Urál folyó és az Urál
hegység déli nyúlványaival határos, keleten Dzsungáriával
és az Altaj hegységgel, északon egészen az Irtis, Isim és
Tobol felső folyásáig nyúlik fel. A Káspi‐tó és az Amu‐darja
között van a Kara‐kum, az Amu‐darja és Szir‐darja között a
Kizil‐kum homoksivatag. Az utóbbi két nagy folyó az
Aral‐tóba ömlik. A két folyó közti területet, mely évezredek
óta öntözéses gazdálkodást folytató termékeny
oázisvárosok hazája, latin néven Transoxianának (azaz az
Oxuson/Amu‐darján túl levő terület) vagy arab nevén
Mávaráunnahr‐nak (’a folyón túl’) nevezzük. A Balhas‐tó és
az Iszik‐köl közötti tájegység a Hétfolyam vidéke, török
nevén Jetiszu vagy Dzsetiszu, orosz nevén Szemirecsje. A
terület fő folyója az Ili. Szemirecsje és a Szir‐darja között



folyik a Csu, mely északnyugati irányban haladva a
sivatagban vész el. Keleti irányból, Dzsungáriából
Szemirecsje területére ősidők óta egy szűk átjárón, a
Dzsungáriai‐kapun lehetett átjutni. Minden nyugatra tartó
népvándorlási hullám ezen az átjárón haladt át. Az Aral és
Balhas vonalától északra terül el a nagy kiterjedésű
Kazak‐steppe, mely Eurázsia legnagyobb füvespusztája.
Az Urál és Volga folyók medencéje természetes
folytatója a Kazak‐steppének, akárcsak a Volgától nyugatra
elterülő délorosz steppe is. A középső Volga‐vidék észak felé
fokozatosan átmegy a ligetessteppe‐, majd az
erdőövezetbe. A fekete‐tengeri steppevidék folyóban
rendkívül gazdag, a Don, Dnyeper, Bug, Dnyeszter és ezek
vízrendszere a Fekete‐tengerbe ömlik.
A jó minőségű fekete talajon, orosz nevén a
csernozjomon, gazdag fű nő, mely az állattartásra kiválóan
alkalmas. Nyugaton a délorosz steppevidék egészen a
Kárpát‐medencéig terjed, sőt a Kárpátokon túl a magyar
Nagyalföld a hatalmas steppeövezet legnyugatibb pontjának
tekinthető.
A tárgyalt természeti egységektől északra, a
Csendes‐óceán és az Urál hegység között helyezkedik el
Szibéria, a Föld leghatalmasabb tájegysége, melynek
számottevő hatása nem volt Belső‐Ázsia történeti
fejlődésére. Ázsiának ez az északi része két vegetációs
sávra oszlik, a tundraövezetre, melyet a nagy hideg és a
minimális vegetáció jellemez, és a délibb tajgaövezetre,
mely a Föld legnagyobb kiterjedésű erdővidéke. Dél felé a
tajgaövezet átmenetet képez a steppeövezet felé, ezt a
sávot hívjuk erdős‐ vagy ligetessteppének. Ez a sáv már
Belső‐Ázsiához sorolható, itt zajlottak le az erdei és pusztai
népek érintkezései. A steppeövezet, fűvel borított terület
lévén, eleve alkalmas volt az állattenyésztésre. A
steppevidék, mint láttuk, dél felé időnként sivatagba megy
át, s a sivatag igen szerény mértékben alkalmas csak



emberi településre. Belső‐Ázsia területe tehát a steppe‐ és
sivatagövezetet foglalja magában.
BIBLIOGRÁFIA
D. SINOR, Inner Asia 7–17; LIGETI L., Az ismeretlen
Belső‐Ázsia. Budapest, 1940. 7–13; STEIN A., Legbelsőbb
Ázsia földrajzának hatása a történelemben. Budapest, 1925.
A 19–20. században több híres magyar geográfus és
utazó vett részt Belső‐Ázsia alaposabb megismerésében.
Életükről és munkáikról rövid tájékoztatást ad: Magyar
utazók, földrajzi felfedezők. Budapest, 1973. A minket
érdeklő utazók: Lóczy Lajos (117–123), Déchy Mór (129
133), Vámbéry Ármin (208–213), Ujfalvy Károly (214–215),
Stein Aurél (274–282), Almásy György (288–291), Prinz
Gyula (291–298). A jelzett helyeken az illetők bibliográfiája
megtalálható.



3. Belső‐Ázsia és a nomadizmus
Belső‐Ázsia természeti és klimatikus viszonyai, amelyeket
áttekintettünk, szinte megszabták a táj gazdasági
lehetőségeit. Mostoha kezekkel bánt vele a természet, a
legtöbb terület mezőgazdasági termelésre nem megfelelő,
csak Nyugat‐ és Kelet‐Turkesztán az a terület, ahol régóta
próbálkozott az ember öntözéses mezőgazdasági
termeléssel. A steppeövezet, amely Belső‐Ázsia legnagyobb
részét jellemzi, gazdag legelői révén a külterjes állattartást
tette lehetővé. Itt, a steppei övezetben alakulhatott ki az az
állattartáson alapuló gazdaság és életforma, melyet
nomádnak nevezünk.
A belső‐ázsiai nomadizmus, ha rövid fogalmi
meghatározását akarjuk adni, a legelőterületek szabályos
váltogatásán alapuló nagyállattartó pásztorkodás. Történeti
kialakulását rendszerint megelőzte egy komplex,
földművelő‐állattartó gazdálkodás. Az állattartásra való
szakosodás rendszerint jól körvonalazható történeti és
ökológiai tényezők hatására jött létre, a környezet
lehetőségeihez való nagyfokú alkalmazkodás révén. A
nomád gazdálkodás kialakulása az újkőkorban (neolitikum)
kezdődött el, és a bronzkorban (Kr. e. 25–8. század) vált
általánossá a Föld különböző pontjain.
A belső‐ázsiai nomadizmus legismertebb állatai a ló, a
szarvasmarha, a juh és a kecske voltak. A lónak
megkülönböztetett szerepe volt Belső‐Ázsiában, nem
véletlen, hogy a nomád lovas alakja a belső‐ázsiai nomád
életforma fő szimbólumává vált. A ló a legfőbb közlekedési
eszköz, a hadsereg alapja, s húsát még étkezési célokra is
felhasználták. A belső‐ázsiai lófajta igen kis termetű, hosszú
szőrzetű, vastag nyakú‐lábú, nem valami mutatós jószág, de
szívósságban és gyorsaságban utolérhetetlen volt. Egész
télen át megvan, a hó alól patájával kikaparja a füvet,
szükség esetén gallyakkal is táplálkozik. Az állattartáshoz
két elengedhetetlen követelményre volt szükség: a legelőre



és a vízre. Ezek megszerzése viszont folyamatos
vándorlással járt. A nomád életforma tehát lehetetlenné
tette a tartósan letelepült életmódot, s az azzal járó állandó
települések, városok, várak építését. Ez akkor is igaz, ha
állandó szálláshelyeik azért voltak a nomádoknak, télen
ugyanis rendszerint folyók mellé húzódtak, s ezek a téli
szállások nagyjából mindig ugyanott helyezkedtek el. A
vándorlás vagy nomadizálás nem vaktában zajlott, tehát
nem kóborlás volt, mint azt sokszor félreértették a
kívülállók, hanem meghatározott irányban és rendben
történt. Eközben hatalmas távolságokat tehetett meg egy
nomád csoport, akár ezer kilométert is egyévi ciklus alatt. A
nomadizmus tehát, bár nem kötötte földhöz az embert, mint
a földművelés, de korlátlan, bármilyen irányú mozgást sem
tett lehetővé a számára. A nomád a környezet lehetőségei
és a történelmi események megszabta útvonalakat követte.
Egyszerre mindössze pár nagycsalád lehetett együtt, mert a
legelő csak bizonyos számú állatot tudott ellátni fűvel. Ily
módon a nomádok nagy területen szétszórva éltek, de ez a
szétszórt tömeg a steppe nyitottsága és a gyors közlekedési
eszköz, a ló következtében pillanatok alatt tudott
„összeállni”. Ennek jelentőségét a nomádok harci erejénél
látjuk majd. A vándorló életforma szigorúan megszabta a
nomád lakását és mindennapjait. A nomád lakóhely a
nemezjurta volt, melyet igen gyorsan lehetett felállítani és
szétszedni, majd szekéren továbbszállítani. Egész
jellegében, kiképzésében a mozgó, nomád életformát
szolgálta.
A nomadizmus kezdetleges önellátó gazdaság volt. A
nomád minden szükségletét ki tudta elégíteni saját
életformáján belül. Az élelmezést és a lakást egyaránt a
nomád állattartás termékeiből teremtette elő. Az egyszerű
módszerek azonban, az időjárási viszontagságok, a
természeti csapások és járványok még ezt az alacsony
színvonalú önellátást is időnként lehetetlenné tették.
Ilyenkor gyakori volt a teljes elszegényedés és az éhezés.



Ezen okból kifolyólag, és mert egyébként is szüksége volt
mezőgazdasági és kézműipari termékekre, melyeket maga
nem állított elő, a nomád gyakran rászorult a környező
letelepült civilizációkra. Sokkal inkább, mint a letelepült a
nomádra, bár az előbbinek is szüksége volt lóra és egyéb
állatra. A nomád kétféle módon volt képes a számára
szükséges áruk megszerzésére a környező civilizált
népektől: vagy kereskedelem, vagy háború útján. A
kereskedelem lehetőségei korlátozottak voltak, mert lovat
és más állatot – az egyedüli termék, amivel a nomád
rendelkezett – nem lehetett korlátlan mennyiségben eladni.
Mikor a letelepült állam nem volt hajlandó a nomádokkal
kereskedni, a nomádok számára a második lehetőség jelent
meg mint kényszer. Kénytelenek voltak háború útján
beszerezni a szükségesnek ítélt javakat. A nomád gazdaság
alapvető egyoldalúságából adódott tehát „rabló”
természete; ez az egyoldalúság viszont kényszerítő
ökológiai körülmények hatására alakult ki. A kínaiak
tévedése volt, amikor azt hitték, hogy a kereskedelem
megtagadásával a nomádokat le tudják szerelni. Ilyen
esetekben a nomádoknak nem volt más választása, mint
hogy fegyverrel szerezzenek érvényt akaratuknak. A nomád
népeknek állandó háborúskodása egymás között és a
környező civilizált államokkal ebből a nomád gazdaság
mélyén rejlő kényszerből fakadt. De a gazdasági kényszeren
kívül a nomád társadalmak szerkezete és ideológiája is
ebben a „harcias” irányban hatott.
A legtöbb belső‐ázsiai nomád társadalmat
nemzetségi‐törzsi társadalomként jellemezhetnénk.
Közismert, hogy az első emberi társadalmak vérségi elven
szerveződtek. Ez hozta létre a helyenként és időnként
részleteiben annyira eltérő, mégis közös alappal rendelkező
nemzetségi rendszereket. A társadalmi termelés létrejötte
és fejlődése, valamint a népesség növekedése idővel
meghaladta a nemzetségi rendszer korlátait, de a
társadalom egészének nemzetségi‐vérségi alapon való



szemlélete, fogalmi megragadása még akkor is érvényben
volt, amikor a politikai integráció már rég túllépett
anemzetségi kereteken. A fejlődés következtében nagyobb
szervezeti egységek, törzsek alakultak ki, de ezek tudatilag
érintetlenül hagyták a nemzetségi alapokat. Társadalmat
összetartó erőnek csak a származás, eredet közösségét
tudták elképzelni akkor is, amikor ez már rég fikció volt. A
politikai integráció során törzsivé alakult, de nemzetségi
szerkezetét megőrző nomád társadalmak egységét,
összetartozását, fennállását nemcsak a közös eredethit,
hanem a törzsi vallás legfőbb lénye is szavatolta. A
belső‐ázsiai nomádok törzsi szervezete létrehozta tudati
síkon a maga leplezetlenül nyílt hatalmi felfogását. A
hatalom dinamikus fogalom, vagy nő, vagy csökken: úgy
tudom fenntartani, hogy állandóan növelni próbálom. A
törzs hatalmát először közeli, rokon törzsekre próbálja
kiterjeszteni, majd távolibbakra is. A steppe jó „szállító”
képessége és a gyors lovas közlekedés miatt pillanatok alatt
állhatott össze egy sok törzset egyesítő nomád birodalom, s
az így létrejött birodalom nemsokára megkezdte támadását
a környező civilizációk valamelyike ellen.
Az említett gazdasági, társadalmi és tudati okok jól
magyarázzák, hogy a belső‐ázsiai harcias nomádok Kínától
Bizáncig miért tűntek fel gyakran a történelem színpadán
mint veszedelmes hódítók. Így nem lehet véletlen, hogy
Belső‐Ázsia politikai története szinte állandó harcok,
háborúk monoton sorának története, ahol csak a helyszínek,
dátumok, népek és törzsek kavarognak tarka
összevisszaságban. A nomád gazdaság szinte semmit sem
fejlődött évezredek óta, képtelen a megújhodásra, innen a
politikai kép monotonsága is. Sokszor a történelmi elemzés
is nehezen tud túllépni az „örök nomád” statikus képén,
még kevésbé volt erre képes a középkori kínai, bizánci vagy
nyugat‐európai történetírás, melyek sztereotípiákat,
közhelyeket alkalmaztak rájuk. Így lehet, hogy a hunok,
avarok, türkök vagy magyarok sokszor csak nevükben



különböztek a középkori Nyugat számára, a sztereotip
nomád hódító képének mindössze elnevezésben különböző
változataként.
A nomád történelemben jelentős változás csak akkor
állott be, amikor a nomád valamilyen letelepült civilizációval
került kapcsolatba, hódítás vagy betelepülés során, sezen
állam intézményei, szokásai hatni kezdtek rá. Az ilyen
talajra telepedett nomád társadalmak sajátos átalakuláson
mehettek át, s ezek története különös érdeklődésünkre
tarthat számot.
Mikor a steppevidék nomádjait egy erős törzs nagyobb
politikai egységbe tömörítette, gyakran jöttek létre nomád
birodalmak, melyek sok ponton már az államiság jegyeit
viselték magukon. Ezeknek a nagy politikai alakulatoknak az
igazgatása fejlettebb intézményrendszert és írásbeliséget
követelt, s ezeket majd minden esetben a környező
letelepült civilizációktól kölcsönözték a nomádok. Mikor a
nomád birodalmak kiléptek saját földrajzi kereteik közül és
hódítani kezdtek, meghatározott útvonalakat követtek. A
belső‐ázsiai nomád birodalmak bölcsője kétségkívül a mai
Mongólia területén volt, ezen a nomadizmus szempontjából
legfontosabb tájegységen. Az innen kirajzó nomád
hullámokból a legtöbbet Kína kapta. De a déli, Kínába
vezető úton kívül majdnem ilyen gyakori volt a nyugati
vándorút. Ez esetben a nomádok mindig a
Dzsungáriai‐kapun keltek át, majd haladtak tovább a
Kazak‐steppén. Itt útjuk kétfelé válhatott. Egyrészt
délnyugati irányban az Amu‐darja és Szir‐darja közére
mentek, majd tovább Iránba. A másik hullám pedig
továbbvándorolt a Kazak‐steppéről nyugati irányban, sa
Volgán átkelve a délorosz steppére jutott. Természetesen
minél nyugatabbra mentek a nomádok, annál inkább
szétszóródtak útközben. Nyilvánvaló, hogy Kínát még
tömegekben tudták megtámadni, míg a Kárpát‐medencéig
már csak töredékeik jutottak el. A hosszú úton az eredeti
nomád népesség jelentős része elpusztulhatott, illetve más



népekkel keveredett, de eredeti nevüket a megőrződő
„mag” továbbörökíthette.
Ahogyan a nomádok népvándorlási hullámai
meghatározott, történetileg kialakult útvonalakon történtek,
ugyanúgy a környező civilizációkkal való kereskedelmi
kapcsolataiknak is megvoltak a bejáratott útvonalai. A
kereskedelmi utak közül kettőről külön érdemes
megemlékeznünk, egyik a híres selyem útja, a másik a prém
útja. A Selyemút Kínát kötötte össze Bizánccal, s az út
jelentős része Belső‐Ázsia területén húzódott. Ebbe a
nemzetközi kereskedelmi útvonalba kapcsolódtak be a
nomádok. A karavánokat minden országban átpakolták, újra
értékesítették, s ki tudja hány kereskedő kezén ment át egy
áru, amíg Bizáncba vagy Rómába érkezett. Tunhuangig, Kína
egykori északnyugati határvidékéig egy út haladt, majd itt a
karavánút háromfelé vált, hogy a messzi Kásgárban újra
találkozzék. A déli út Csarklikon át a Kerja, Hotán, Jarkend
útvonalon haladt, az Altin‐tag és Kunlun hegységek
vonulatát követve. A középső út a Takla‐Makán sivatagot
északon kerülte meg, s Kurlán, Kucsán át jutott Kásgárba, az
északi út pedig Turfánt és Urumcsit érintette. Kásgárból a
Pamíron át haladt az út a mai észak‐afganisztáni Balhba,
innen már kívül esett Belső‐Ázsia területén. A másik
kereskedelmi útvonal, melyen prémkereskedelem zajlott, az
ún. prém útja volt. Ez az erdőrégióból, az Altaj és Szaján
hegységből indult, s Nyugat‐Szibérián és az Urál hegységen
át jutott körülbelül a mai Baskíria vidékére, majd onnan
tovább Európába. A selyem és prém útján nem történtek
olyan látványos népmozgások, mint a nagy steppei
országúton, de ezek az utak jelentősen hozzájárultak az
egyes területek közötti érintkezés kialakításához és
fenntartásához. Mindenfajta földrajzi és politikai
információnak fontos korabeli közvetítői voltak.
A nomád és a civilizált érintkezésének bizonyos
törvényszerűségei alakultak ki a történelem során. A nomád
majdnem mindig rövid időn belül beolvadt a letelepült,



civilizált népességbe. A letelepült civilizációknak hatalmas
vonzereje volt a nomádok számára. Nomádnak lenni a
történelmi fejlődés és körülmények szabta kényszerű élet, s
ki ne lenne hajlandó a letelepedett, kényelmesebb életért a
zord nomád életet otthagyni? Aki egyszer megízlelte a
civilizáció áldásait, az már önként nem hajlandó nomádnak
visszamenni. A nomád asszimilációja teljesen önkéntes
folyamat, a nomád akarja „barbár” állapotát otthagyni. Sok
esetben a nomádok kérték betelepítésüket a civilizált
területre, de többnyire csupán a civilizációk peremvidékére
kaptak letelepülési engedélyt, sokszor határvédői feladatok
ellátására. Így rakódtak le az egyes ázsiai civilizációk szélén
a nomád etnikai rétegek Kínától egészen Iránig. Hogy a
helyi kultúrákból mit s hogyan vettek át a nomádok, az már
a szituációtól függött. Mindenesetre Belső‐Ázsia
peremvidékén az írások, nyelvek és kultúrák igen változatos
egymás mellett élése volt megfigyelhető.
Legváltozatosabban és legszínesebben a nomád és
letelepedett egymásrahatása talán a Szir‐darja és
Amu‐darja közén, valamint a kelet‐turkesztáni
városállamokban mutatkozott meg.
Mindebből az következik, hogy a letelepült civilizációk
területe a fokozatos nomád beolvadások útján egyre nőtt, a
nomádok Belső‐Ázsiája pedig folyamatosan csökkent. Hiába
hódították meg Észak‐Kínát számtalanszor az északról jövő
nomád népek, a végeredmény mégsem változott: hunból és
türkből éppúgy kínai lett, mint mongolból és mandzsuból.
Kínában a sinizáció, azaz elkínaisodás, Iránban az
iranizálódás törvényszerű, feltartóztathatatlan folyamat volt.
A belső‐ázsiai nomád harcos, íjával és nyilával a
tűzifegyverek feltalálásáig szinte legyőzhetetlen volt. S
mivel a nomád társadalom lényegéből fakadt az állandó
háború, a nomádok állandó veszélyt jelentettek a környező
civilizált világnak. A 16. század óta a nomádok már nem
voltak legyőzhetetlen ellenfelek, s a letelepült civilizációk
térhódításával a nomádok Belső‐Ázsiája fokozatosan



politikai jelentéktelenségbe hanyatlott. A 19–20. században
azután az orosz, brit és kínai nagyhatalmi törekvéseknek
esett áldozatul, e három nagyhatalom versengéséből végül
a kínai és az orosz osztotta fel egymás között a történelmi
Belső‐Ázsia területét. A nomadizmus tehát végső soron a
társadalmi‐gazdasági fejlődés zsákutcájának bizonyult, mely
a modern ipari társadalmak létrejöttével vesztette el
létalapjait. De ez nem jogosít fel minket, hogy a
nomadizmus pár évezredes történetét lekicsinyeljük.
Történetileg elkerülhetetlen fejlődési fok volt ez, melyet a táj
ökológiai lehetőségei hívtak életre. Mindenesetre a táj adta
lehetőség, a nomád állattartás még sokáig jelen lesz a mai
Belső‐Ázsiában is, annak régi, szűkösségre kényszerítő
gazdasági és hódításra ösztönző társadalmi következményei
nélkül. A letűnt, régi Belső‐Ázsia pedig továbbra is ott fog
csillogni az emberiség történetén, melynek ismerete nélkül
a világtörténeti folyamatokat képtelenek lennénk megérteni
a maguk teljességében.
BIBLIOGRÁFIA
A nomadizmusról kiváló összefoglalás: ECSEDY I., A nomád
társadalmak gazdasági és társadalmi szerkezetéről.In:
Őstársadalom és ázsiai termelési mód. Szerk. TŐKEI F.
Budapest, 1976. 91–140. – A törzsi társadalmakról és
gazdaságokról: M. D. SAHLINS, Törzsek. In: E. R. SERVICE–M.
D. SAHLINS–E. R. WOLF, Vadászok, törzsek, parasztok.
Budapest, 1973. 137–315. – A nomád állattartás geneziséről
és a régi Belső‐Ázsia nomádjairól: G. E. MARKOV, Kocevniki
Azii. Moskva, 1976. 8–48. – Rövid összefoglalás a
belső‐ázsiai nomadizmusról: D. SINOR, Central Eurasia. In:
Orientalism and history. Ed. by D. SINOR. Bloomington
London, 1970. 93–119. – A legújabb monográfia, részletes
bibliográfiával: A. M. KHAZANOV, Nomads and the outside
world. Cambridge, 1984.
P. B. GOLDEN, Imperial Ideology and the Sources of
Political Unity Amongst the Pre‐Cinggisid Nomads of Western



Eurasia. AEMAe 2(1982), 37–76; RÓNA‐TAS A., A nomád
életforma geneziséhez. In: Nomád társadalmak és
államalakulatok. Szerk. TŐKEI F. Budapest, 1983. 51–65;
ZIMONYI I., Az eurázsiai steppe nomádjai és szomszédai.
AUSz 99(1995), 67–72; ZIMONYI I., Az eurázsiai steppe
nomádjai és a Közel‐Kelet beduinjai. AUSz 110(2002), 99
108.



4. Belső‐Ázsia történetének korszakai
Belső‐Ázsia történetének korszakolása nem könnyű feladat.
Mint minden kronológia, sok önkényességet tartalmazhat,
hiszen a végtelen idő folyamatát ki itt, ki ott tartja
megszakíthatónak, korszakokra oszthatónak. Bizonyos
időrendi válaszvonalak, Belső‐Ázsia egészét érintő nagy
változások nyomán, kétségkívül megállapíthatók. Ezek a
nagy változások rendszerint egy törzsszövetség elindította
népmozgások voltak, melyek aztán hosszú időre átformálták
Belső‐Ázsia etnikai képét. Az az európai történelemben
kialakult hagyományos őskor–ókor–középkor–újkor felosztás,
amely az európai történelem tanulságaira támaszkodik,
merőben erőltetett lenne Belső‐Ázsia történelmére. A
hiungnuk, a 6. század közepén birodalmat alapító türkök
vagy a 13. században világbirodalmat szervező mongolok
társadalma között igen sok az összekötő elem, talán több,
mint a szétválasztó tényező. Következésképpen ha azt
mondom, hogy a hiungnuk az ókorban éltek, a türkök a kora
középkorban, a mongolok a középkorban, nem sokat
közöltem róluk, legfeljebb az európai történelem időbeli
viszonylatában helyeztem el őket. Ezzel nem azt állítom,
hogy a hiungnuk, türkök és mongolok társadalma között
tökéletes megfelelés vagy azonosság lenne. Fejlődése a
steppei történelemnek is van, de ez a fejlődés sokkal
nehezebben meghatározható, mivel a nomád lét általános
törvényeiből fakadó tendenciák gyakran elfedik a
különbözőségeket.
Belső‐Ázsia őskora, mely a Homo sapiensnek e területen
való megjelenésétől a Belső‐Ázsiára vonatkozó első írásos
feljegyzések koráig tart, kívül esik most érdeklődésünkön.
Az őskorral foglalkozó régészek feladata, hogy kicsiholjanak
valami vallomást atárgyi emlékekből, de ezek sajnos a
történész számára örökre némák maradnak, mivel a
történész eszköze a nyelv. Az igazi emberi történelem az
írásbeliséggel kezdődik, amikor az ember emlékezetét



írásban is képes rögzíteni. Belső‐Ázsia nyugati felére az első
tudósítások a görögöktől származnak a Kr. e. 6. századtól
kezdve, a keleti részre vonatkozó kínai tudósítások pedig a
Kr. e. 3. évszázadban jelennek meg. Nyugat‐Belső‐Ázsiában
különböző indoeurópai népek történetének kora ez,
Kelet‐Belső‐Ázsia pedig a tudomány által máig sem
pontosan azonosított nomád népek és birodalmak
történetének tanúja. Az utóbbiak között ott találjuk a
későbbi törökök és mongolok nyelvi elődeit is, de döntő
bizonyítékok híján csak azt mondhatjuk, hogy valószínűleg
török és mongol nyelvű népek voltak. De ezeken kívül olyan
népek is éltek itt, amelyeknek nyelve a későbbiek során
kihalt, beszélőik más nyelvi csoportokba olvadtak be.
Ezeknek a jobb híján paleoszibériainak nevezett nyelveknek
egy‐egy töredék csoportja maradt fenn a Jenyiszej vidékén
(pl. a jenyiszeji osztják nyelv stb.), de egykor sokkal
délebbre is beszélték e nyelveket.
Belső‐Ázsia történetének ezen korai korszaka a Kr. u. 6.
század közepével zárul. Ekkor aTürk Birodalom
megalapításával új korszak kezdődik, ugyanis a török nyelvű
népek kerülnek egyre inkább a történelem előterébe, ők
lesznek a steppe urai. E korban indul meg az eurázsiai
steppevidék indoeurópai, elsősorban iráni lakosságának
nagyméretű eltörökösödése. Ez a korszak az 1200‐as évekig
nyúlik. Ekkor a tatár‐mongolok lépnek az előtérbe, és
tüneményes gyorsasággal hozzák létre a világtörténelem
máig legnagyobb kiterjedésűnek ismert birodalmát. A
mongol világbirodalom egy testté fogta össze Belső‐Ázsia
népeit a Csendes‐óceántól a Fekete‐tengerig, s a nagy ázsiai
civilizációk Belső‐Ázsia peremén, Kína, Irán és a Közel‐Kelet
is ideig‐óráig a mongol hódítók uralma alá jutottak. A
mongol hódítás múlhatatlan nyomokat hagyott Belső‐Ázsia
történetében. A legtöbb mai belső‐ázsiai török és mongol
nyelvű etnikum a 13. század, azaz a mongol kor után alakult
ki és szilárdult meg. A mongol hódítás nemcsak etnikai,
hanem mélyreható tudati változásokat is létrehozott.



Belső‐Ázsia török és mongol népei a mongol uralkodóházak,
Dzsingisz kán leszármazottai révén hosszú ideig egy
egységes, majd részeiben is összefüggő Belső‐Ázsia lakói
lettek. A 13. századi mongol hódítások Belső‐Ázsia
történetében olyan hatalmas mérföldkövet jelentettek, hogy
bátran oszthatjuk e történetet mongol kor előtti és utáni
részre. A mongol kor előtti részt pedig, melyről könyvünk
szól, a Türk Birodalom alapításának ideje (Kr. u. 552–555)
választja ketté. A továbbiakban először a türkök előtti, majd
utáni Belső‐Ázsiát vesszük szemügyre.
BIBLIOGRÁFIA
SINOR 192–194.



5. Belső‐Ázsia történetének forrásai
A régészeti anyagról – annak a politikatörténet számára
nehezen hasznosítható volta és a belső‐ázsiai régészeti
kutatások fejletlensége miatt – most nem szólok, hanem az
írásos emlékek fő csoportjait kísérlem meg vázlatosan
bemutatni. Ezt feltétlenül szükségesnek tartom, mivel
Belső‐Ázsia történetének oly sok nyelven készült forrásai
vannak, hogy ezeknek egyformán kiváló ismerője egy
kutató sem lehet. Általában vagy amuszlim, vagy a kínai
források oldaláról indulnak el Belső‐Ázsia történészei, és a
másik „fél” anyagát kénytelenek fordításokban használni. A
kínai, arab, perzsa és török nyelveket egyformán jól ismerő
kutató nincsen. A Belső‐Ázsia történetével kapcsolatos
források használatának, a nyelvi nehézségeken túlmenően,
még pár egyéb nehézsége is van. Először is kevés a belső
keletkezésű forrás, azaz olyan, amelyben a Belső‐Ázsiát
alkotó népek saját nyelvükön jegyzik fel történelmüket. A
mongol kor előtt lényegében csak a türk rovásírásos
feliratok és a 8–12. századi ujgur írásos emlékek ilyenek.
Ebből ered, hogy külső források sokszor ellenséges
szemléletet tükröznek, tendenciózusak, asaját világképük
prizmáján keresztül szemlélik a nomádokat. Ez azt
eredményezi, hogy alapvetően fontos tények mellett
mennek el hallgatással, és lényegtelenebb dolgokról sokat
beszélnek. A másik nehézség abban rejlik, hogy a népnevek
sokszor csak a törzsszövetséget vezető csoport nevére
utalnak, így a politikailag háttérbe szorult etnikumokról
hosszú ideig hallgatnak forrásaink. Gyakori az archaizálás is,
azaz újonnan feltűnt népekre régi, már ismerős népek
neveit húzzák rá.
A kínai történetírás a világ egyik legrégibb kultúrájának
talaján született. Hatalmas mennyisége ontja az adatokat a
történész számára, de az anyag felhasználhatóságának
jelentős nehézségei is vannak. A fő nehézség, a nyelvieket
most nem számítva, a kínai historiográfia sztereotip



voltában rejlik. Ez azt jelenti, hogy a kínai történetíró
bizonyos séma szerint dolgozik, és a történeti személyeket
nem személyként, hanem csoportok képviselőjeként írja le.
Ugyanakkor jellemző a szintézishez szükséges elvont
gondolkodás hiánya, ami az jelenti, hogy az események igen
részletesen vannak leírva, de a legelemibb általánosítást
sem végzi el a kínai történetíró. Ez pedig nem egyszer
bőbeszédűséget és ismétlést eredményez. Az mondhatjuk,
hogy a kínai történetírás mennyisége és
információgazdagsága nem áll arányban mai
használhatóságával. A sztereotip jelleg hozta létre a
dinasztikus históriákat, a kínai történeti irodalom fő műfaját,
és ez a műfaj azután nagy gátja volt a történetírás
fejlődésének. A dinasztikus históriák sohasem objektívak,
hiszen céljuk a fennálló dinasztia dicsérete és a régi, bukott
uralkodóház befeketítése. A kínai történetírás a
hagyományos konfuciánus kultúra része volt, így a kínai
társadalom alapos ismerete nélkül érthetetlen. A dinasztikus
históriák kozmetikázott történeti művek, melyek eredeti
forrásanyagát, az ún. hiteles feljegyzéseket a mű elkészülte
után megsemmisítették. A dinasztikus történeteken kívül
enciklopédiák, dokumentumgyűjtemények és utazók leírásai
gazdagítják a kínai történetírást. Minden korlátozó tényező
ellenére a kínai történeti művek Belső‐Ázsia keleti részére a
legfontosabb, olykor egyedüli írott források.
A muszlim források csoportjába arab, perzsa és török
nyelvű művek tartoznak. A12.század előtti Belső‐Ázsia
szempontjából az arab nyelvűek a legfontosabbak, majd a
perzsa, végül a török nyelvűek következnek. A történeti
művek mellett a földrajzi irodalom igen fontos Belső‐Ázsia
ismerete számára. Az arab geográfia teljesen Ptolemaiosz
klasszikus geográfiáján alapult. Az első jelentős arab
földrajztudós, Hvárezmí (9. század eleje) munkássága is
Ptolemaioszon nyugodott. Hvárezmí és pár kortársának
műveinél, melyek ptolemaioszi alapon foglalkoztak a
matematikai és fizikai földrajzzal, Belső‐Ázsia szempontjából



fontosabb egy másik műfaj, mely politikai és gazdasági
földrajzot tárgyal. E művek címe arabul Kitáb al‐maszálik
va’l‐mamálik, azaz ’Utak és országok könyve’, s a műfajnak
feltehetőleg első képviselője a szintén 9. századi Ibn
Hurdádbih volt. Az ilyen típusú művekben az egyes
országokat, területeket, városokat összekötő útvonalakat
írták le, s benne távolságok pontos meghatározására
törekedtek. Ezekbe a művekbe legtöbbször muszlim
kereskedők első kézből származó értesülései kerültek be,
így forrásértékük igen nagy. A 9–11. századi arab–perzsa
földrajzi irodalom igen sok jelentős művet hozott létre,
melyek nélkül csak nagyon hiányos értesüléseink lennének
Belső‐Ázsia nyugati részének történetéről. A sok pozitívum
mellett azonban nem mehetünk el szó nélkül a muszlim
források használhatóságát gátló tényezők mellett. A
legfontosabb ilyen tényező a középkori forrásokra gyakran
jellemző kompilatív jelleg. Ez azt jelenti, hogy az arab
geográfia 9–10. századi fénykora után a kései geográfusok
egyre többet merítettek a klasszikussá vált előző
szövegekből, s nem újították fel az addigra túlhaladottá vált
ismereteket. Sok esetben fordul elő, hogy az író egy korábbi
műből vesz át egy részt, amely egy korábbi földrajzi vagy
politikai állapotot rögzít, és ezt a korábbi képet nem tudja
vagy meg sem kísérli az új helyzettel összeegyeztetni. Itt a
kutatás elengedhetetlen feladata a szövegkritika és a
szövegek filiációjának, azaz egymáshoz való származási
viszonyának a tisztázása.
A kínai és muszlim források két alapvető csoportján kívül
helyenként és koronként még több, különböző nyelven
készült forráscsoport áll Belső‐Ázsia kutatójának
rendelkezésére.
A klasszikus görög források a Kr. e. 5. századtól
kezdődnek, és elsősorban a szkítákra, szarmatákra és más,
Belső‐Ázsia nyugati felén élt iráni népre vonatkozóan
tudósítanak. A bizánci görög források a Kr. u. 5–16. század
között keletkeztek. A Bizánci Birodalmat állandóan



fenyegető barbárokról, a nomád népekről és
törzsszövetségeikről folyamatosan, megbízhatóan
tudósítanak. A bizánci történetírás igen magas színvonalú
volt, ábrázolásban, történeti lényeglátásban magasan a
kínai és muszlim historiográfia fölött állt. Szerves folytatása
az antik görög hagyománynak, melyet a római birodalmi
hagyomány és a keresztény világszemlélet gyúrt sajátosan
újjá. Két jellegzetes műfaja a világkrónika és a kortörténeti
monográfia volt. Ha egy‐egy területre vagy népre van
bizánci forrásunk, az majdnem mindig a legértékesebbek
közül való. De azért a bizánci forrásokat sem idealizálhatjuk,
ezeknek is megvan a modern történész számára a maguk
nehézsége. Elsősorban az archaizálásra gondolok itt, amikor
a bizánci szerző tudatosan antik neveket visz rá egy
újonnan megismert barbár népre, így lehettek például a
türkök vagy a kunok egyaránt az ókori szkítákkal azonos
nevűek egyes forrásokban. Végül bizonyos régebbi népekre
vonatkozó leírásokat minden további nélkül egy újabban
feltűnt hasonló szokású népre vittek át. Az így létrejött,
nomádokra vonatkozó közhelyek, az ún. toposzok lehántása
a történeti műről szintén a kutatás fontos feladata.
Ókori latin forrás szinte alig van, de a hunok európai
megjelenésétől kezdve a nyugat‐európai latin források
rendre tudósítanak a keletről induló és Európát elért
népvándorlási hullámokról. Különösen a hunok, avarok és
magyarok történetére, majd a 13. században a
tatár‐mongolok történetére vannak latin nyelvű forrásaink.
Sajátos csoportot alkotnak a sémi nyelveken, szírül és
héberül írt források. Mindkét forráscsoport elsősorban az
Észak‐Kaukázus vidékére és Kelet‐Európára vonatkozóan ad
tudósításokat, leginkább a Kazár Birodalom történetével
kapcsolatban. A szír források még a 13. századi nagy
mongol hódítások eseményeiről is hírt adnak.
Földrajzi helyzetüknek megfelelően az örmény és grúz
nyelvű források is elsősorban a Kaukázust ért nomád
betörésekről tájékoztatnak. Az 5–13. század között szinte



mindegyik nomád népről szólnak, amely a Kaukázusba vagy
annak északi előterébe eljutott, így a türkökről, bolgárokról,
kazárokról, kunokról és mongolokról.
Az orosz nyelvű források sora a 12. század elején indul
meg az orosz évkönyvírással. A 9–13. századig adnak
anyagot a steppei népekkel kapcsolatban. Jelentős
forrásértéke főleg az oroszokkal közvetlen kapcsolatba
került népekre, a besenyőkre, kunokra és mongolokra van.
BIBLIOGRÁFIA
Az írott forrásokról jó jellemzést és részletes bibliográfiát ad:
Bevezetés a magyar őstörténet kutatásának forrásaiba I/2.
Szerk. HAJDU P.–KRISTÓ Gy.–RÓNA‐TAS A. Budapest, 1976.
117–305. A következőkben e műre utalunk: kínai források
(283–305), mohamedán források (211–240), görög források
(119–159), latin források (160–199), szír források (241–259),
örmény források (260–273), grúz források (274–277), szláv
források (200–210).
Vö. még SINOR 198–209.
A görög forrásokra l. Gy. MORAVCSIK, Byzantinoturcica I.
Die byzantinischen Quellen der Geschichte der Türkvölker. II.
Sprachreste der Türkvölker in den byzantinischen Quellen.
Berlin, 19833.
A muszlim forrásokra l. KMOSKÓ M., Mohamedán írók a
steppe népeiről. Földrajzi irodalom I/1–2. Budapest, 1997,
2000. (MŐK 10, 13); H. GÖCKENJAN–I. ZIMONYI,
Orientalische Berichte über die Völker Osteuropas und
Zentralasiens im Mittelalter. Die Gayhani‐Tradition.
Wiesbaden, 2001. (Veröffentlichungen der Societas
Uralo‐Altaica 54.)
Egy fontos örmény forrásról szól PAULIK Á., „A világ
bemutatása”. Egy 7. századi örmény Földrajz a steppe
népeiről. In: Források a korai magyar történelem
ismeretéhez. Szerk. RÓNA‐TAS A. Budapest, 2001. 28–68.
(MŐK 16.)



A honfoglaláskor írott forrásai. Főszerk. GYÖRFFY Gy.,
szerk. KOVÁCS L.–VESZPRÉMY L. Budapest, 1996. (A
honfoglalásról sok szemmel II.) Magyar vonatkozású, de
több, általános steppetörténeti szempontból fontos forrást is
tárgyal.



2. FEJEZET – BELSŐ‐ÁZSIA A TÜRK
KOR ELŐTT



1. Kimmerek, szkíták, szarmaták
Bár Belső‐Ázsia történetét ajánlatos mindig a keleti felén
kezdeni s úgy haladni nyugati irányban, hiszen ezt az irányt
követték a gyakori népvándorlási hullámok is, most a
legelején mégis kivételt teszünk, pusztán gyakorlati
okokból, mivel az írott források itt előbb szólaltak meg, mint
keleten. Az itt tárgyalandó kimmerekkel és szkítákkal egy
időben Kelet‐Belső‐Ázsia és Közép‐Ázsia történetéről szinte
semmilyen írott forrással nem rendelkezünk.
Az első név szerint ismert nomád nép, mely a múlt
ködéből előbukkan az eurázsiai steppeövezet nyugati
részén, a kimmer. A Kr. e. 12–8. században uralták a
Kárpátoktól a Kaukázusig terjedő füvessteppét. Az
indoeurópai nyelvek thrák–fríg csoportjába tartozó nyelvet
beszélték, mely csoportnak ma egyedüli képviselője az
albán nyelv. Írott források szinte alig szólnak róluk, legtöbb
ismeretünket késő bronzkori régészeti leletekből
meríthetjük. A görögök számára a világegyetem távoli keleti
végén élő barbár nép volt, melyről nevén kívül szinte
semmit nem tartottak érdemesnek, illetve nem tudtak
közölni. Homérosz is Odüsszeiájában (XI. ének) csak
általánosságokat tud mondani róluk:
„S már a nap is lebukott, árnyékba borultak az utcák,
ekkor elért hajónk is a mélyvizü Ókeanoszhoz.
Ott van a kimmeriosz nép városa, lakhelye, ködbe
és felhőbe takartan; a nap rájuk soha nem néz,
és sohasem fénylik sugarával az égi magasból,
sem mikor útnakered, föllépve a csillagos égre,
sem mikor aztán újra a föld fele fordul az égről;
vészteli éj feszül egyre e gyarló földilakókra.”
(Devecseri Gábor ford.)
Ez bizony nem sok: a görög civilizáción kívül levőktől még a
napfényt is megtagadja Homérosz, csak sötétség, felhő és
köd lehet a barbárok osztályrésze.



A 8. századtól kezdve egy új nép vagy törzsszövetség
váltotta fel a kimmereket a délorosz steppevidéken, akik a
7. század végére már az egész egykori kimmer területet
ellenőrizték. Ez a nép a szkíta volt. Róluk már sok mindent
tudunk írott forrásokból is, velük kezdődik a
nyugat‐eurázsiai steppevidék „beszédes” története. Mindezt
elsősorban egy kiemelkedő görög történetírónak
köszönhetjük, aki a görög történetírás első nagy alakja.
Hérodotosz történeti művének híres IV. fejezete Szkítiáról, a
szkíták országáról szól. A szkítákra vonatkozó
ismereteinknek máig ez a legfontosabb írott forrása.
Hérodotosz Szkítia népeit és északi szomszédaikat nyugatról
keletre haladó sávokban sorolja fel, s a sávokon belül délről
észak felé halad. Ez a „sávos” népleírás a klasszikus
irodalomban hagyománnyá vált.
Melyek is voltak Szkítia határai? Nyugaton a Kárpátok,
keleten a Kaukázus, délen pedig a Fekete‐tenger. A Duna
torkolatától a Kubán folyóig a Fekete‐tenger partján
húzódtak végig a görög tengerparti települések, a görögök
gyarmatvárosai, s ezek mögött a szárazföldön kezdődött a
szkíták országa. Ennek a vidéknek a klasszikus topográfiáját
Hérodotosz rögzítette egészen a késő középkorig és a
humanizmusig tartó érvénynyel. Először írta le a Pontosz
Euxeinoszt, azaz a Fekete‐tengert és a Limné Maiótiszt, azaz
a Maeotis tavát, a mai Azovi‐tengert. Hérodotosz és a
korabeli görög geográfia túlbecsülte a tengerek méreteit, a
Maiótiszról például azt hitte, hogy majdnem akkora, mint a
Pontosz Euxeinosz, holott a valóságban az Azovi‐tenger
mintegy tizenkétszer kisebb a Fekete‐tengernél. A
Kercsi‐szorost egy szélességben képzelték a Boszporosszal,
ezért is nevezték Kimmeriosz Boszporosznak (IV, 12, 28,
100). Hérodotosz rögzítette Szkítia folyóinak nevét is, így:
Isztrosz (Duna), Türasz (Dnyeszter), Hüpanisz (Bug),
Borüszthenész (Dnyeper), Tanaisz (Don) (IV, 47–57).
A Hérodotosz Szkítia‐leírásában előforduló népnevek
nagy része nem ismeretes más forrásból, így azonosításuk



mindig tág teret adott a fantáziának. Mindössze pár nevet
említünk ez alkalommal, főleg azokat, amelyekkel
kapcsolatban különösen sok spekuláció született.
Hérodotosz a Tanaiszon (Donon) túl élő népek ismertetését
a szauromatákkal kezdi (IV, 21). A szauromata kétségkívül
iráni nép, mely a később szarmata néven szereplő néppel
állhatott közeli rokonságban. Az ez után következő népek
között különböző finnugor nyelvű etnikumokat sejthetünk,
anélkül azonban, hogy pontosan tudnánk azonosítani őket,
hiszen e vidék népességi viszonyaiba egyedül Hérodotosz
műve világít bele. Ilyenek a budinok, a thüsszageták és a
jürkák (IV, 22). Az utóbbiról terjedelmes irodalom igyekezett
bizonyítani, hogy nevükben az obi‐ugorok jugra neve rejlik, s
így a magyarok–vogulok–osztjákok ősei lennének; de volt,
aki a türk népnevet is felfedezni vélte a jürkák nevében.
Mindez azonban, a legjobb igyekezetek ellenére is, csak
olyan hipotézis, amelynek a tudomány kevés hasznát
veheti.
A jürkák népének említése után Hérodotosz módszere
megváltozik, az eddigi szűkszavú leírások helyett bővebben
ismerteti a most következő népeket. Ennek oka az, hogy itt
egy részletesebb forrás, Ariszteasz tudósítása alapján
dolgozott. Ebből tudjuk meg, hogy a szkíták egy nagy
népvándorlási hullám során érkeztek a délorosz steppére, a
Tanaisztól nyugatra eső vidékre. Időben ez az első híradás
egy nagy eurázsiai népmozgalomról, mely jelentősen
átalakíthatta a steppe etnikai képét. A népmozgás ezek
szerint a következőképpen történt: az arimaszpok
megtámadták az isszédonokat, az iszszédonok a szkítákat, a
szkíták a kimmereket (IV, 13). Az isszédonokat
Nyugat‐Turkesztánba vagy keletebbre, a Tarim‐medencébe
szokták helyezni, feltehetően valamilyen iráni nyelvű
népesség volt. Az a régebbi kísérlet, mely megpróbálta őket
azonosítani a tibetiekkel, a hérodotoszi leírás és mai
néprajzi leírások alapján (pl. E. H. Minns), minden alapot
nélkülöz. Az arimaszpokról szintén semmi közelebbit nem



tudunk, Hérodotosz szerint a szkíták nevezték így e népet, s
a név a szkíták nyelvén ’egyszemű’‐ t jelent (IV, 27). Az
arimaszpokon túl az aranyőrző griffek vannak, még
északabbra ahüperboreuszok, akik már a tenger partján
laknak. Ez utóbbi nevekből világosan kitűnik, hogy
Hérodotosznál a történeti tényanyag és a mítosz élesen
különválik. A mítoszból ittmaradt hüperboreuszokkal és a
mitikus szárnyas lényekkel, a griffekkel nem tud mit
kezdeni, s reális tapasztalaton alapuló népleírása végére
biggyeszti őket szervetlenül.
Sokat beszéltünk a szkítákat körülvevő népekről, de alig
magukról a szkítákról. Először is a nevükről. Végső soron
nincsen a név eredete megnyugtatóan tisztázva, jóllehet az
iráni származtatás feltételezhető. De az is elképzelhető,
hogy valamilyen más környező nép nevezte így a
dél‐oroszországi nomádokat. Ugyanis a szkítanépnév már a
kezdet kezdetén bizonyos többértelműséggel bírt. Bár
Hérodotosz szétválasztja a szkítákat a nem szkítáktól, de
már nála is a szkíta összefoglaló terminus a nomádok
bizonyos politikai és kulturális egységének a kifejezésére.
Hérodotosz után viszont egyértelműen a keleti világ
ismeretlen nomádjait kezdték a szkíta névvel jelölni.
Akárhogyan van is, valószínű, hogy a tulajdonképpeni
szkíták, tehát akik a Kr. e. 8. században a délorosz steppén
megjelentek, különböző iráni nyelvű törzsek lehettek.
A szkíták mint mozgékony nomádok a Kr. e. 8.
században nemcsak a Dontól nyugatra, hanem a
Kaukázustól délre is feltűntek. Az asszír ékírásos emlékek
rendre megemlékeznek az Urmia‐tó vidékén az askuza vagy
iskuzanépről II. Szargon asszír király idejében. A szkítáknak
ez az asszír neve átkerült a bibliai héberbe is,
romlottAskenáz formában (Jeremiás 51:27). Ez a név pedig,
érdekes módon (de ennek a históriája nem ide tartozik), a
német nyelvterületen élő középkori zsidóság elnevezése lett
(vö. askenázi zsidók).



A Kr. e. 6. század végére a szkíták nagy hatalomra
tettek szert, az 510‐es években az Akhaimenida Birodalmat
fenyegették. Ez időben a perzsák ismert nagy uralkodója,
Dareiosz vezetett hadat ellenük. A perzsa források a
szkítákat szaka néven említik, amely az iráni nyelvű
nomádok általános neve lett a perzsában. Dareiosz
hadjárata során egészen a Boszporoszig ment, átkelt rajta,
majd Thrákián át a Dunáig vonult. Itt görög
segédcsapatokkal egészítette ki seregét. Végső soron a
perzsák sikertelenek maradtak, mert a szkíták
visszahúzódtak a Dunától északra, saját területeikre, ahová
a perzsa seregek már nem tudták követni őket. Ezekben az
években a szkíták a perzsa–görög nagypolitika
szempontjából is fontos történeti szerepet játszottak.
A szkíták politikai történetét, a fenti történeti epizódot
leszámítva, meg sem kísérelhetjük most nyomon követni. A
kép túl töredezett lenne, ami egyrészt a források
hiányosságából, másrészt a szkíták politikai
szétszórtságából ered. Nem volt ugyanis egységes
birodalmuk, csupán lazán kapcsolódó törzsek szövetségét
hozták létre. Mint minden nomád alakulatnál megfigyelhető,
a vezető – itt feltehetően iráni nyelvű etnikum – mellett más
etnikumok is részt vehettek benne. A szkíták alkonya a Kr. e.
4. század végén kezdődött. Ekkor fokozatosan újabb iráni
nomád csoportok vették át az uralmat a szkítáktól, először a
szauromaták, majd a velük közeli rokon szarmaták.
Pomponius Mela (Kr. u. 1. század) szerint a szauromaták a
Tanaisztól keletre, a szarmaták a Tanaisztól nyugatra
helyezkedtek el. Plinius (Kr. u. 1. század) szerint viszont a
Tanaisz vidékén mindenütt csak szarmaták laknak.
Kétségkívül a szarmata terminus egyeduralkodóvá, az új
törzsszövetség egyedüli nevévé vált, így az is elképzelhető,
hogy aszauromata és szarmata elnevezés ugyanannak az
iráni törzsszövetségnek időben elkülönülő két neve.
A Hérodotosz leírta szkíták az első nomád nép,
amelynek történetéről, életmódjáról megbízható



értesüléseink vannak. Sok olyan nomád szokást Hérodotosz
írt le először, amelyről aztán az elkövetkezendő másfél ezer
év nomádjainál sokat hallunk még. Ilyen az ivócsésze
készítése az ellenség koponyájából (a Belső‐Ázsia keleti
végén levő hiungnuknál ugyanerről fogunk majd értesülni),
az eskükötésnek vérszerződéses formája, a lóáldozat, az arc
meghasogatása gyásznál stb. A hérodotoszi szkíták a
későbbi görög‐római, majd európai civilizáció számára a
nomádok prototípusai lettek, akárcsak a hiungnuk, mint
látni fogjuk, a kínaiak számára.
A szkíták kutatásában elsősorban a görög nyelvű írott
forrásokra, s talán még nagyobb mértékben a régészeti
leletekre támaszkodhatunk. Ez megmagyarázza, hogy a
szkíták kutatásában a klasszikus filológusok és
archeológusok jártak elöl. A szkíták földrajzi helyzeténél
fogva (mai Dél‐Oroszország és Ukrajna) különösen az orosz
és szovjet régészet volt kedvező helyzetben. Az első
történetileg ismert nomád népnél, a szkítánál, a nomád
művészet már teljes pompájában jelent meg. Az ún. szkíta
állatstílus nemsokára egész Belső‐Ázsiában, Kína határáig
terjedt el és teremtett iskolát. Vigyáznunk kell, mert a szkíta
stílussal címkézett leleteknek sokszor semmi közük sincsen
a szkítának nevezett nomád törzsszövetséghez. A szkíták
fémművessége a nomád művészet máig elérhetetlen
csúcsát jelenti, bronz‐, ezüst‐ és aranytárgyaikon a nomád
élet képei, a szkíta lovas vagy a szkíta nyilazó harcos alakja
a mai napig hirdeti, Keats görög vázájának alakjaihoz
hasonlóan, az örökre elröppent, mégis megörökített, így
örökkévalóvá lett pillanat varázsát.
BIBLIOGRÁFIA
SINOR 210–215.
Az Odüsszeia‐idézetet l. HOMÉROSZ, Odüsszeia. Ford.
DEVECSERI Gábor. Budapest, 1957. 142.
Hérodotosz görög szövegének kritikai kiadása: Herodoti
Historiae I–II. Recensuit C. HUDE. Oxoniae, 1927. – Görög



szöveg magyar fordítással: Herodotos történeti könyvei I–III.
Ford. GERÉB J. Budapest, 1892–1893. – A Szkítia‐leírás
eredete: HARMATTA J., Forrástanulmányok Herodotos
Skythika‐jához. Budapest, 1941. (Magyar–görög
tanulmányok 14.)
Hérodotosz műve IV. könyvének Szkítiáról szóló görög
szövege, orosz fordítása és részletes, megbízható
kommentárja: A. I. DOVATUR–D. P. KALLISTOV–I. A. SISOVA,
Narody nasej strany v Istorii Gerodota. Moskva, 1982. 98
159, 202–387. Az egyes népekről részletes kommentár:
szauromaták (363–365), budinok (352–354), thüsszageták
(244–245), jürkák (246–247). A jürka = jugra azonosításról l.
ZSIRAI M., Jugria. Budapest, 1930. 26–28; a jürka = türk
azonosításról J. MARQUART, Osteuropaische und
ostasiatische Streifzüge. Leipzig, 1903. 55–56.
Dovatur–Kallistov–Sisova művében az egyes népekre a
kommentárok: isszédonok (253–255), arimaszpok (255
257), griffek (257–258), hüperboreuszok (264–265). Az
isszédonok tibetiekkel való azonosítása: E. H. MINNS,
Scythians and Greeks. Cambridge, 1913. 110. Különben
Minns könyve, bár sok tekintetben elavult, máig alapvető
monográfia.
A szkütha név eredetére l. DOVATUR–KALLISTOV
SISOVA i. m. 210. Az asszír és héber alakokra l. K.
KRETSCHMER, Scythae. In: PAULY–WISSOWA II A (1923), 925
sköv.
A szkíta–perzsa háborúra l. E. V. CERNENKO,
Skifo‐persidskaja vojna. Kiev, 1984.
A szkíták történetére l. Minns fent említett monográfiáját
és P. N. TRET’JAKOV–A. L. MONGAJT, Skify i greki v Severnom
Pricernomor’e. In: Ocerki istorii SSSR. Moskva, 1956. 288
361.
A szarmatákra l. J. HARMATTA, Studies on the history of
the Sarmatians. Budapest, 1950.
A szkíták társadalomtörténetére kitűnő monográfia: A.
M. HAZANOV, Social’naja istorija skifov. Moskva, 1975. – Az



orosz‐szovjet Szkítia‐kutatás hasznos összefoglalása: A. A. A.
A. NEJHARDT, Skifskij rasskaz Gerodota v otecestvennoj
istoriografii. Leningrad, 1982.
A szkíta régészethez jó bevezetés I. B. BRASINSZKIJ,
Szkíta kincsek nyomában. Budapest, 1985.
MAKKAY J., Az indoeurópai nyelvű népek őstörténete.
Budapest, 1998; B. N. GRAKOW, Die Skythen. Berlin, 1980;
Hatalmasok viadalokban. Az Alföld szkíta kora. Szerk.
HAVASSY P. Gyula, 2001; Jazigok, roxolánok, alánok.
Szarmaták az Alföldön. Gyula, 1998; H. SAUTER, Studien
zum Kimmerierproblem. Bonn, 2000.



2. A szkíták utóélete
A szkíták nemcsak halhatatlan művészeti alkotásaikban
élnek tovább, hanem még két, áttételes módon is.
Hérodotosz műve már az antikvitásban klasszikus lett,
földrajzi és népneveit használta minden ókori író. De tovább
élt a középkor történeti és földrajzi tudományában is. Mikor
már Bizánc és Európa új nép‐ és földrajzi nevek alapján
egyre pontosabb ismereteket szerzett a tőle keletre eső
világról, Bizánc és a humanizmus tudósai Hérodotosz neveit
a korabeli nevekkel azonosították. Ezeknek az archaizáló,
tudákos úton keletkezett neveknek természetesen már
nincsen semmi közük az eredeti Szkítia neveihez, csak
Hérodotosz évezredekre ható irodalmi befolyását mutatják.
Ezért nevezik például a bizánciak az úzokat és magyarokat
getáknak, mely elnevezéssel Hérodotosz egy al‐dunai thrák
eredetű népet illetett (IV, 93), vagy ezért hívják a Duna
folyót Isztrosznak, a Dont Tanaisznak. A lengyeleket és
oroszokat gyakran szarmatáknak nevezik még a 16. század
tudós latin műveiben is.
Hérodotosz nyomán a szkíta és Szkítia fogalmak egyre
inkább gyűjtőfogalmakká váltak. A középkori latin nyelvű
földrajzi és történeti irodalom úgy tartotta, hogy minden
keletről érkezett nép Szkítiából jött ki. Szkítia több
hullámban bocsátotta ki magából a nomád népeket,
melyeket Isten küldött a civilizált világ büntetésére. Ez a
középkori szemlélet még csak erősödött a hunok 5. századi
európai szereplésével kapcsolatban. Nem csoda, ha a 9.
század végén a Kárpát‐medencében megjelent magyarokat
is Szkítiából jött népként fogadta az európai krónikás
irodalom. S mikor a vad barbárból jámbor keresztényt
faragott István király (legalábbis de jure), csak természetes,
hogy a középkori keresztény Európa történelemszemlélete is
átkerült hozzánk. Az udvari kultúra, a történetírás teljesen
magáévá tette a szkíta elméletet. Középkori elbeszélő
forrásaink, Anonymus, Kézai Simon, a Képes Krónika stb.



mind a szkítiai kijövetelről (exodus) beszél. Csáti Demeter
így kezdi históriás énekét a 16. században: „Emlékezzünk
régiekről, az Szcitiábul kijöttekrül.” Szcitia vagy
Szcitia‐ország tehát magyar őshaza lett, s az utóbbi névből
téves elvonással alakult ki a honos magyar forma, a szittya
(akárcsak Franciaországból afrancia). A nemzeti romantika
aztán, gondoljunk csak Dugonics Andrásra és Horvát
Istvánra, szeretettel időzik a magyarok szittya eleinél. Nagy
pályát futottak be hát Hérodotosz szkítái míg
szittya‐magyarok nem lettek. Hérodotosz ritka kritikai
érzékkel próbálta meg a tulajdonképpeni szkítákat a többi
északkeleti barbár néptől szétválasztani. Tudós attitüdjével
azonban, úgy tűnik, egyedül maradt. Műve nyomán Szkítia
Belső‐Ázsia mitikus elnevezése lett, egy zsák, amiben
minden keleti barbár nép elfér. Ha ilyen általános
értelemben fogjuk fel Szkítiát, ahogyan ezt már a 9–10.
században értették, akkor sem az európai krónikások, sem
magyar tanítványaik nem tévedtek nagyot. Valóban
Belső‐Ázsia, azaz az ő terminológiájukban Szkítia az a
politikai és kulturális háttér, amelyből a magyarság
származott. Szkítia középkori tana mitikus megfogalmazása
volt a magyarság keleti származástudatának, s ugyanazt
mondta mitikus formában, amit ma tudományos
eszközökkel próbálunk feltárni a magyarság kialakulásának
vizsgálatában.
BIBLIOGRÁFIA A kérdésre a legjobb összefoglalás, bő és
megbízható adatolással: GOMBOCZ Z., A magyar őshaza és
a nemzeti hagyomány. I. Scythia. NyK 45(1917–1920), 129
194.
A getákra a bizánci történeti irodalomban: MORAVCSIK,
Byz.‐turc. II, 111. – A szarmata mint a lengyelek neve M.
MIECHOW művének címében: Tractatus de duabus
Sarmatiis. Cracoviae, 1517.
A szittya szóra: TESz III, 767.



3. Hiungnuk
Belső‐Ázsia keleti részén a hiungnu az a nomád nép,
amelyről az első terjedelmesebb feljegyzések
fennmaradtak. A kínaiak szemében a hiungnuk lettek a
barbár képének prototípusai, mint ahogyan a görögök a
szkítákban látták ugyanezt. Az északról szakadatlanul
Kínára zúduló nomád hódítókat még akkor is hiungnu
eredetűeknek tartották, amikor a hiungnuk régen eltűntek a
történelem színpadáról. Kialakultak azok a sztereotip
jellemzések, toposzok, amelyekkel azután minden nomád
népet leírtak.
A hiungnu név először Kr. e. 318‐ban bukkan fel egy
kínai forrásban. Természetesen a hiungnuk ez előtt az
időpont előtt is léteztek, akárcsak egy sor más északi barbár
nép, amelyekről a nevükön kívül jóformán semmit sem
tudunk. Ezek a barbár népek (például szienjün, zsi, man,
zsung, ti) történeti jelentőséghez, azaz
birodalomalapításhoz nem jutottak el. Az északi
barbároknak (kínaiul a huknak) Kínától északra való
jelenléte csupán azt bizonyítja, hogy Kínának ősidőktől
fogva, szinte létezése pillanatától szembe kellett néznie a
barbár‐kérdéssel. Az északi barbárokat az egymással
vetélkedő fejedelemségek, dinasztiák kezdettől fogva
felhasználták segédcsapatokként az egymás elleni
küzdelemben, a Kr. e. 318‐as hiungnu adat is egy ilyen
eseményről szól.
A hiungnuk nomád életmódját először a kínai
történetírás atyja, Szema Kien írta le a Si ki „Történeti
feljegyzések” 110. fejezetében. Ez a jellemzés olyan találó
és kifejező, hogy hosszú időn keresztül a nomádok általános
jellemzését innen merítették a kínai történetírók. Érdemes
nekünk is beletekintenünk:
„Az északi barbárok területén éltek, s egyik helyről a
másikra vándoroltak állataikat legeltetvén. Főleg lovat,
tehenet és juhot tartanak, de olyan ritka állataik is vannak,



mint a teve, szamár, öszvér és a vadló, ... Állandóan
továbbvonulnak vizet és legelőt keresvén, nincsenek fallal
körülvett városaik vagy állandó lakóhelyük, és semmilyen
földműves tevékenységgel nem foglalkoznak. Földjeik
azonban területekre vannak felosztva, s ezek különböző
vezetőik ellenőrzése alatt állanak. Nincs írásuk, ígéreteik és
egyezségeik is csak szóbeliek. Kiskorukban juhon tanulnak
lovagolni, s íjjal és nyíllal madárra és patkányra lőni. Mikor
már kissé nagyobbak, rókára és nyúlra vadásznak, melyeket
ételnek fogyasztanak el. Így minden fiatal ember tudja az
íjat használni, és háború esetén fegyveres lovasként
szolgálatba állni. Szokásuk, hogy békeidőben nyájaikat
legeltetik, és vadászattal tartják fenn magukat, míg
válságos időben fegyvert ragadnak, és fosztogató‐rabló
harcokra indulnak. Úgy látszik, hogy ez veleszületett
természetük. Hosszú távú fegyvernek az íjat és a nyilat
használják, közelharcra a kardot és a dárdát.”
Íme a nomád életforma klasszikusan tömör ábrázolása,
melyhez ma is alig tudnánk valamit hozzátenni. Csak azt
nézzük meg közelebbről, hogy milyen is volt az a nomád
harcos és harcmodor, amely annyira ismeretlen és
gyökeresen eltérő volt a kínaitól. A hiungnuk feltehetően
nomád elődeik példáját követve ültek lóra és alakították ki
akönnyűlovas harcmodort. A kínaiak a lovat előzőleg, a
nomádokkal való kapcsolataik előtt, csak harcikocsiban
használták, akárcsak az ókori asszírok, babiloniak. A
hiungnuk a lovat nyereggel ülték meg, ami jelentősen
megkönnyítette és biztonságossá tette a lovaglást ló és
lovas számára egyaránt. A kengyelt a hiungnuk ez időben
még nem ismerték, de ennek feltalálása és alkalmazása a
Kr. u. első századokban szintén az ő érdemük. A lovaglás
tökéletesedése lehetővé tette a puszta vidék hatalmas
távolságain való gyors közlekedést. Fergeteges
gyorsasággal tudtak megjelenni, s ugyanígy, gyorsan, mint
a kámfor, eltűnni. Az íjat olyan tökélyre fejlesztették, hogy
az ún. csontos reflexíjjal több száz méterre is biztosan



lehetett célozni. Harcmodoruk jellegzetessége a hirtelen
rajtaütés, majd szükség esetén a gyors menekülés. Ha
látták, hogy az ütközet számukra kétes kimenetelű,
rendezetlen sorokban menekülni kezdtek, felbontották az
ellenség csatasorait, majd váratlanul visszafordulva ismét
támadtak, nagy rémületet keltvén az ellenségben. A
harcban nem ismertek lovagi szabályokat, számukra a
minden áron való győzelem volt fontos. Ez mondatta
sokszor a letelepültekkel, így a kínaiakkal is, hogy a
nomádoknak nincsen erkölcsük.
Azért időztünk kissé hosszabban a lovasnomád
életforma leírásánál, mert a hiungnuknál mintegy
létrejöttében, kialakulásában tanulmányozhattuk ezt.
Mindazt, amit elmondtunk, közvetlenül érvényes a hiungnuk
utáni eurázsiai steppevidék nomádjaira is egészen a mongol
korig, tehát a 13. századig. A hiungnukkal való szakadatlan
harcok nem maradtak hatás nélkül a kínai haditechnikára
sem. Nomád hatásra ültek lóra, s váltották fel bő, lovaglásra
alkalmatlan ruházatukat nadrágra és csizmára. A kínai
harcos egész öltözéke, még sapkájának tollai is csalhatatlan
nomád hatásról árulkodnak. Miután a kínaiak sem
fegyverrel, sem szép szóval nem tudták eltéríteni a
kellemetlen északi barbárokat, berendezkedtek határaik
mentén a végvári életre. Védelmi rendszer épül ki a kínai
barbár határ mentén. A kínaiak falat építenek a barbárok
betörései ellen. Az őrtornyokban és bástyákban állandó
őrséget állomásoztatnak, támadás esetén ezek értesítik
egymást és a katonaságot. Így született meg lassanként a
híres kínai Nagy Fal, mely több ezer kilométer hosszúságban
húzódott Kína északi határán. Természetesen kétezer év
alatt sokat bővült, változott, mai formáját a Ming‐korban
(14–17. sz.) nyerte el. Lényegében azonban már a Kr. e. 3.
század utolsó negyedében, Cin Sihuangti császárnak, Kína
nagy egyesítőjének idején készen állott. A Nagy Fal mögött
falvak települtek a garnizonok ellátása céljából, és kiépült a
fejlett hadiúthálózat is.



A béke és nyugalom fejében a kínaiaknak gyakran
kellett nagy adókat fizetniük, melyet öncsaló módon
ajándéknak neveztek. Különösen a drágaköveket és egyéb
luxuscikkeket vették nagy örömmel a nomádok, például a
selymet, melynek akkor igazi valuta értéke volt. De igen
áhított ajándék volt a kínai herceglány is. Minden hiungnu
vezér álma volt, hogy kínai hercegnőt vehessen feleségül. A
kínai irodalomban külön műfaj jött létre, olyan siratóének,
melyben a távolba ment vagy oda készülő hercegnők,
előkelők leányai sírják el bánatukat a nomádok közé való
száműzetésük miatt.
A hiungnu–kínai viszony általános ecsetelése után
nézzük meg politikai történetüknek a szűk vázát, mivel a
végeláthatatlan hiungnu–kínai csetepatékból és
háborúzásokból, valamint a különböző hiungnu előkelők
neveiből csak a leglényegesebbeket emelhetjük ki. Több
apró, rövid híradás után a Kr. e. 3. század utolsó
negyedében megsokasodnak a kínai kútfők tudósításai a
hiungnukról. Ez az a kor ugyanis, mikor a hiungnu
nagyhatalom megszületett. A hiungnuk felhasználták az
erőskezű Cin Sihuangti császár halálát (Kr. e. 210) követő
anarchiát Kínában, s minden oldalról támadást indítottak a
kínaiak ellen. Visszafoglalták Ordoszt, melyet előzőleg a
kínai császár hódított el tőlük. A hiungnu uralkodó ekkor
Touman volt, az első név szerint ismert hiungnu uralkodó,
akinek tisztségneve a hiungnuk nyelvén sanjü volt. Touman
örököse idősebb fia, Maotun volt, de az apa másik fiát
szerette volna utódjául. Maotunt az ellenséges jüecsi
népnek adta túszul, majd megtámadta a jüecsiket. Maotun
csak nehezen tudott kimenekülni az ellenség kezei közül, de
most már látta, hogy apja el akarja tenni az útból. Miután
sokan mellé álltak, sikerült apja ellen fordulnia, s végül
hiungnu nyíl vetett véget Touman életének. Maotun lett az
új sanjü, aki véres kegyetlenséggel teremtett rendet a
felbolydult hiungnu törzsszövetségben. Uralma alatt (kb. Kr.
e. 209–174) a Hiungnu Birodalom első nagy fénykorát élte.



Sorra győzték le a környező népeket, melyek közül
különösen a tunghu és jüecsi néven ismertek voltak
politikailag jelentősek. A Hiungnu Birodalom legnagyobb
kiterjedését Maotun alatt érte el. Tulajdonképpen ez az első
nomád birodalom Belső‐Ázsiában, melyről már részletes
ismeretekkel rendelkezünk. Keleten Koreáig terjedt, északon
a Bajkál‐tóig húzódott, nyugaton a Balhas‐tóig ért, sőt
alkalmasint az Aral‐tó vidékéig, délen pedig a kínai
limeshatárolta. Nem csoda, ha Maotun alakját legendás hír
vette körül, melyet a száraz kínai évkönyveken át is érezni
lehet.
Maotun, majd fia és utóda, Laosang nevéhez fűződik az
az esemény, amely egy nagy belső‐ázsiai népmozgás
elindítója lett: ez pedig a jüecsi nép legyőzése volt Kr. e.
174‐ben.
BIBLIOGRÁFIA
SINOR 217–221.
A kínai források fordításai: DEGUIGNES, Hist. gén. I/2, 1
276 és BICURIN, Sobr. I, 1–151 (mindkettő elavult, de ma is
használható kellő óvatossággal); J. J. M. DE GROOT, Die
Hunnen der vorchristlichen Zeit I–II. Berlin und Leipzig,
1921, 1926; V. S. TASKIN, Materialy po istorii sjunnu (po
kitajskim istocnikam). Vypusk I. Moskva, 1968. – Szema Kien
Si ki‐jének fordítása: B. WATSON, Records of the Grand
Historian of China I–II. Translated from the Shih chi of
Ssu‐ma CH’IEN. New York–London, 1961.
A hiungnuk történetének teljes monografikus
feldolgozása nincsen, legalábbis tudományos szinten. L. N.
GUMILEV, Hunnu. Sredinnaja Azija v drevnie vremena.
Moskva, 1960 munkája és Szász B., A húnok története. Attila
nagykirály. Budapest, 1943 könyve ugyan összefoglaló
jellegű, de egyik sem szaktudós munkája.
A legjobb magyar nyelvű összefoglalások: LIGETI L., A
Krisztus születése előtti hunok. KCsA II(1926–1932), 1–20
(megjegyzések de Groot könyve kapcsán); LIGETI L., Attila



hunjainak eredete. Az ázsiai hunok. In: Attila és hunjai. 11
30, 31–60 271–277; LIGETI L., Az ismeretlen Belső‐Ázsia.
Budapest, 1940. 34–53.
A Hiungnu Birodalom szerkezetéről fontos újabb cikkek;
O. PRITSAK, Die 24 Ta‐ch’en. Studie zur Geschichte des
Verwaltungsaufbaus der Hsiung‐nu Reiche. Oriens Extremus
I(1954), 178–202; T. J. BARFIELD, The Hsiung‐nu imperial
confederacy: organization and foreign policy. JAS 41(1981),
41–61.



4. A jüecsi népvándorlás
A jüecsik leverése Kr. e. 174‐ben beláthatatlan
következményekkel járt. A legyőzött nép olyan
népvándorlási hullámot indított el, amely az első ilyen
jellegű, írott forrásból megismerhető kelet‐belső‐ázsiai
népmozgás. Jelentősége óriási volt: mintegy fél évezredig,
tehát a Kr. u. 350 körül elinduló hun népmozgásig
megszabta Belső‐Ázsia etnikai képét. Ezen kívül e
népmozgás következményeként ismerték meg a kínaiak a
tőlük nyugatra elterülő országokat egészen az Aral‐tó
vidékéig. Részletes és pontos tudósításaiknak köszönhetjük
Kelet‐ és Nyugat‐Turkesztán első leírását.
A jüecsi nép először a Kr. e. 2. század első felében tűnt
fel, Maotun sanjü uralkodása idejében. Kínától
északnyugatra, Nyugat‐Kanszuban éltek, a Tunhuang és a
Nan‐san közötti területen. A hiungnukhoz hasonlóan
nomádok s a hiungnuk ősi ellenfelei voltak. Kr. e. 174‐ben
nem bírtak már a hiungnu nyomásnak ellenállni, és miután
Laosang sanjü megölte a jüecsi uralkodót, s ősi szokás
szerint ivócsészét készített a koponyájából, ajüecsik
kénytelenek voltak területeiket nyugati irányba elhagyni. Kis
részük azonban, mely nem tudott vagy nem akart a
többséggel vándorútján tartani, déli irányba lehúzódott a
Nan‐san hegység és a Kuku‐nór tó vidékére, Tibet
északkeleti határvidékére. Ez a töredék csoport, melyet a
kínai források sziao jüecsinek, azaz ’kis jüecsi’‐nek neveztek,
a későbbiekben a tibetiek őseibe, a kínaiak által kiangnak
nevezett népbe olvad bele. A nép nagyobbik, nyugat felé
tartó része, melyet a kínaiak ta jüecsinek, azaz ’nagy
jüecsi’‐nek hívtak, megtámadták a Keleti‐Tien‐san vidéki
vuszunokat, megölték királyukat, de azok, valószínűleg
hiungnu segédlettel, továbbűzték őket. Ekkor a
Nyugati‐Tien‐sanban az Iszik‐köl táján élő szajvang népre
törtek. Ezek egy része délre menekült, de a jüecsiknek új
területükön sem volt nyugtuk, mivel Kr. e. 160 körül a



hiungnuk és vuszunok szövetsége elűzte őket a meghódított
szajvangok országából. Egy része a jüecsiknek ott maradt, s
összeolvadt a vuszunokkal és szajvangokkal. Nagy részük
azonban továbbhaladt nyugat felé. Ekkor a jüecsik eltűnnek
a forrásokból egy jó nemzedéknyi időre, s csak Kr. e. 128
előtt bukkannak fel újra, de ekkor már az Oxus (Amu‐darja)
felső folyásának vidékén, az ókori Baktriában (ma
Északkelet‐Afganisztán), ahol megdöntötték az utolsó görög
király, Helioklész uralmát.
Mi történt e nemzedéknyi idő alatt, hol jártak a jüecsik, s
hogyan telepedtek meg új baktriai hazájukban? E kérdések
megválaszolásában a tudomány döntő részben annak a
kiváló kínai diplomatának és utazónak az útibeszámolójára
támaszkodik, aki Kr. e. 139‐ben indult el nyugati útjára Vuti,
az egyik legkiválóbb Han‐császár megbízásából. Hagyjuk
most a jüecsiket az Iszik‐kölnél egy rövid időre, s kövessük
nyugati vándorlásaiban Csang Kient – mert így hívták e
kiváló férfiút.
Csang Kien megbízatása az volt, hogy keresse fel a 176
táján eltűnt jüecsiket, s próbálja őket rábírni a közös
ellenség, a hiungnuk elleni szövetségre. Csang Kient
balszerencse üldözte, s röviddel elutazása után a hiungnuk
fogságába esett; hiába, a jüecsik távozása után minden
Kínától nyugatra eső területet és útvonalat ők tartottak
kezükben. Csang Kien mintegy tíz évig raboskodott a
hiungnuknál, bár nehéz lenne mai fogalmaink szerint ezt
egyszerű fogságnak neveznünk, hiszen Csang Kien magas
rangú emberhez illő ellátásban részesült. Megnősült s
gyermekei is születtek. Lehet, hogy már mindenki, maguk a
hiungnuk is elfeledkeztek eredeti küldetéséről, de ő nem. Az
első adandó alkalommal, amely ez esetben tíz évig váratott
magára, továbbállt, s folytatta misszióját. Tajüan, a mai
Fergana irányában haladt, majd délnyugatnak fordult, s itt
az Oxus felső folyásánál találkozott a jüecsikkel.
Megpróbálta, de nem tudta rábeszélni őket a hiungnuk
elleni támadásra. A jüecsik örültek, hogy hosszú



vándorlásaik után letelepedhettek, s nem vágytak újabb,
kétes kimenetelű háborúskodásra. Csang Kien ekkor
hazatért császárához, egyéves újabb hiungnu fogsággal
tarkítva útját, s megírta jelentését a nagy útról.
Ha politikai missziója nem is járt sikerrel, annál
jelentősebbek felfedezői érdemei. A kínaiak előtt kitárult a
tőlük nyugatra levő világ, eddig ismeretlen népekről
szereztek tudomást. Számunkra pedig a Kr. e. 2. századi
Belső‐Ázsia történeti földrajzának legbecsesebb forrását
nyújtja. Csang Kien maga négy országban járt személyesen:
Tajüanban, Kangküben, a jüecsiknél és Tahiában, de ezen
kívül még vagy öt‐hat országról szerzett értesülést. A Csang
Kien bejárta hatalmas terület nyugati részéről vannak
korabeli értesítéseink a nyugati forrásokból is. Így Baktriáról
görög és latin források tájékoztatnak, Nyugat‐Turkesztánról
pedig iráni források szólnak. Ezek jelentősége nagy, mert
bár nem közelítik meg mennyiségben és minőségben a kínai
forrásokat, a két forráscsoport segítségével mégiscsak
megrajzolhatjuk Nyugat‐Belső‐Ázsia Kr. e. 2. századi
történeti földrajzát.
Az Iszik‐köl és a Tien‐san vidékén a vuszunok, valamint
töredék szajvang és jüecsi elemek éltek. A vuszunokat,
akiknek központi szállásterületeik az Ili völgyében voltak,
nem tudjuk egyetlen más forrásból ismert néppel sem
azonosítani. Több mint valószínű azonban, hogy a térség
korabeli etnikai viszonyait figyelembe véve csak valamilyen
iráni nyelvű népesség húzódhat a kínai vuszun elnevezés
mögött. Ami a szajvangokat illeti viszont, ezek
egyértelműen azonosíthatók a szakákkal, ezzel az iráni és
görög‐latin forrásokból jól ismert ókori iráni néppel. A szakák
ősi területe a Kazak‐steppe, a Pamír hegység és a Tien‐san
vidéke volt. Az általunk vizsgált időben már elkerültek az
északibb vidékekről, tevékenyen részt vettek a kelet‐iráni
területek meghódításában. Ennek a nomád iráni népnek az
emlékét őrzi a Szeisztán területnév a mai Iránban, mely egy
korábbi Szakasztána ’szakák országa’ szóból alakult ki. A



szakák a Tarim‐medence déli részén is megtalálhatók voltak,
és éppen itt, Hotán környékén tárta fel Stein Aurél a szakák
értékes nyelvi emlékeit, melyeket hosszú ideig hotáni
nyelvűeknek neveztek, s ma is sokszor hotáni szakának
hívják ezt a kihalt kelet‐iráni nyelvet.
A Tien‐santól délnyugatra, a Iaxartész (Szir‐darja) felső
folyásánál volt Tajüan országa, mely a későbbi Fergana
környékével azonosítható. A kínai források termékeny
földnek írják le, letelepült népességgel, mely főleg búzát és
rizst termesztett. A kínaiak erről a területről ismerték meg a
szőlőkultúrát. Híres volt Tajüan országa lovairól is, mely tény
a nomádok közelségére utal. Tajüan nevét szintén nem
tudjuk egyetlen más forrásból ismert névvel sem
azonosítani, de ezt a civilizált területet is feltehetően
valamilyen iráni nyelvű népesség lakta.
Tajüantól észak‐északnyugati irányban feküdt Kangkü
országa. Nyugaton egészen a Kara‐tau hegységig húzódott,
keleten a Csu és Talasz folyók völgyét is magában foglalta.
Lakóit a kínaiak nomádoknak írják le. Ennek a földnek a
neve már a zoroasztrianizmus szent könyvében, az
Avesztában is előfordul Kangha alakban, majd később, Kr. u.
100 körül Ptolemaiosz görög geográfus művében a
kahag‐szkíta elnevezés szerepel, amely szogd eredetű. A
szogd kelet‐iráni nyelvet beszélő nép volt, központi
szállásterületeik a Zarafsán folyó mentén, nagyjából a
későbbi Buhara és Szamarkand között feküdtek. Ezt a
Szogdiát sokszor bekebelezte politikailag a tőle északra
fekvő Kangkü országa, ezért van az, hogy a későbbi
korokban, az 5–9. században a kínai forrásokKang
elnevezése egyszerűen Szogdia kínai neve lett. Egyéb
forrásokból tudjuk, hogy Kangkü, vagy későbbi nevén Kang
országának lakói az ászik voltak, egy szintén iráni nyelvet
beszélő nomád nép. Az ászik nyugat felé a Káspi‐tó és a
Kaukázus vidékére is eljutottak. Ottani jelenlétüket
bizonyítja, hogy a kaukázusi alánoknál az ásztörzsnév
előfordul. De ezt mutatja, hogy az orosz források asznak és



jasznak nevezik az alánok népét, akiknek egy része a
tatárjárás előtt és után a kunokkal együtt Magyarországra
menekült és letelepedett. A magyarországi alánoknak ez a
jász neve honosodott meg a 13. század utáni magyar
névhasználatban. Az alánok és az ászok az Aral‐tó és Don
közötti hatalmas területet lakták, a Kr. e. 3. századtól Kr. u.
30 körülig az aorsztörzs vezette konföderáción belül. Az
aorszok különben a szintén iráni szarmaták közül váltak ki.
Kr. u. 30 után a felbomlott aorsz törzsszövetség helyén az
alánok szerveztek újabb politikai alakulatot, majd a Kr. u. 1.
századtól fogva az egész terület Kangkü fennhatósága alá
kerül. Ez az az időszak, amikor az eredetileg Kangküben élő
ászok nagyobb tömegben nyugatra kerülhettek, és
keveredtek nyugati rokonaikkal, az alánokkal.
A Kangkütől nyugatra levő alán törzsszövetség területén
a kínai források három országot írnak le: Jencaj, Jen ésLiao
néven. Ezekről a nevekről nem sokat mondhatunk, de
feltehető, hogy a Jen szótag az Emba folyó nevének a kínai
visszaadása. Ha ez így van, valószínű, hogy a többi név is
földrajzi nevekre utal, s csak a kínai forrásokban használt
tudós megjelölések, nem pedig élő országnevek.
A Dontól a Tien‐sanig húzódó hatalmas steppei területen
tehát a Kr. e. 2. század közepétől a Kr. u. 1. század közepéig
aorszok, alánok, ászik, szogdok, szakák és vuszunok laktak.
Feltehetően valamennyien iráni nyelvű népek. A
nyugat‐belső‐ázsiai steppevidék történetének ezen korai
szakaszában a később uralkodóvá vált török népek
jelenlétével még nem számolhatunk. Ebben az időben a
Kazak‐steppétől keletre (Altaj hegység és Mongol‐fennsík) és
északra (Délnyugat‐Szibéria) éltek a török nyelvű népek.
Áttekintvén Nyugat‐Belső‐Ázsia etnikai képének
történeti alakulását a Kr. e. 176 és 128 között lezajlott jüecsi
vándorlást követően, visszatérhetünk azokhoz a „nagy”
jüecsikhez, akik a kínai források szerint Tahiába, a görög
források szerint pedig Baktriába törtek be. Makedóniai Nagy
Sándor (uralk. Kr. e. 336–323) keleti hódításai során egészen



Indiáig jutott el. Utódai a mai Északkelet‐Afganisztán
területén, a görög források Baktriájában görög királyságot
hoztak létre, melynek története a görög és latin kútfők
nyomán meglehetősen ismert. Baktriát a görög hódítást
megelőzően és utána is egy sajátos iráni nyelvet beszélő
nép lakta, melynek nevéről a területet és a nyelvet később
elnevezték. Érdekes, hogy az afganisztáni Balh városa is e
népnévből eredő földrajzi név, s a terület egykori lakóira
utal. Az említett időben Szogdia is Baktriához tartozott. A Kr.
e. 128‐as nomád betörés leírásánál Sztrabón görög nyelvű
és Pompeius Trogus latin nyelvű munkája segít a kínai
adatokkal való szembesítésben. Az ász, ászi, ászián néven
szereplő nép nem más, mint Kangkü iráni népe, a
szakarauka népnév pedig a szakák szintén iráni nyelvű
népének egy csoportját fedi (a kínai források szajvang neve
kapcsolódik ehhez). A görög‐latin forrásokban tohár néven
jelzett nép egyszerűen nem lehet más, mint a kínai
forrásokjüecsije. Ezt az azonosítást támogatja az a tény is,
hogy Baktria Kr. e. 128‐ban történt nomád lerohanása után
e terület a kínai, majd jóval később az arab forrásokban a
tohárok nevét viseli, utóbbiakban Toharisztán néven. A
tohárok/jüecsik hosszú ideig kis részfejedelemségekben
éltek, míg Kr. u. 10 körül I. Kuzula Kadphiszesz király
egyesítette az országot. Ő a híres Kusán‐dinasztia alapítója,
mely dinasztia a következő századokban India területére is
kiterjedő hódításaival hatalmas államot, a Kusán Birodalmat
hozta létre. Ez az állam indiai, iráni és görög elemeket
egyesített magában, a hellenizmus görög és a buddhizmus
indiai kultúrájának sajátos ötvözetét alakította ki, melynek
páratlan művészi emlékeit Gandhára‐művészet néven
ismerjük. Mindez azonban már túlvezet minket Belső‐Ázsia
történetén, hiszen csak a birodalomalapító Kusán‐dinasztia
volt belső‐ázsiai eredetű. S itt felmerül a kérdés, hogy kik
voltak a tohárok vagy más néven jüecsik? A legvalószínűbb
feltevés szerint egy indoeurópai nyelvet beszélű nomád
nép, melynek a nyelve azonban nem iráni jellegű volt. A



tohár nyelv emlékeit, mint sok más kihalt nyelvet, a múlt
századi kelet‐turkesztáni ásatások során fedezték fel,
elsősorban Kucsában és Kara‐sahrban. Két alapvető
nyelvjárása, szinte két nyelve, a tohár A és tohár B. Ezek az
emlékek a Kr. u. 1. évezredben készültek, elsősorban
buddhista tárgyú művek, ily módon bizonyos időrendi és
térbeli nehézségek vannak, hogy egyértelműen a jüecsi
vándorlásban résztvevő tohárok nyelvével azonosítsuk őket.
Ugyanakkor az a tény, hogy Ptolemaiosz földrajzában a Kr.
u. 2. században egy Thaguroi nevű népet, egyThaguron
nevű hegyet és egy Thogara nevű helységet említ a mai
Nan‐san vidékére helyezhető részen, megerősíti
feltevésünket, hogy a tohárok egyes csoportjai eredeti
lakhelyeiken vagy ahhoz közel jóval a nagy jüecsi vándorlás
után is maradhattak.
BIBLIOGRÁFIA SINOR 221–223.
Csang Kien utazásáról: F. HIRTH, The story of Chang
K’ien, China’s pioneer in Western Asia. JAOS 37(1917), 89
152. – A baktriai nomád betörésről: W. W. TARN, The Greeks
in Baktria a India. Cambridge, 19512. 270–311; F. W. K.
MÜLLER, Toxri und Kuisan (Küsan). SPAW 27(1918), 566–586.
– A jüecsi‐kérdésről még: P. PELLIOT,Tokharien et Koutchéen.
JA 1934, 23–106; O. MAENCHEN‐HELFEN, The Yüeh‐chih
problem re‐examined. JAOS 65(1945), 71–81.
A tohár‐kérdésről: J. CHARPENTIER, Die ethnographische
Stellung der Tocharer. ZDMG 71(1917), 347–388; H. W.
BAILEY, Ttaugara. BSOS 8(1935–37), 883–917; W. B.
HENNING, Argi and the „Tokharians”. BSOS 9(1937–39), 545
571; Tocharische Akten der Fachtagung der
Indogermanischen Gesellschaft. Berlin, September
1990;Tocharian and Indo‐European Studies. Supplementary
Series vol. 4.
Kangküről és az ászikról l. J. MARKWART, Die Sogdiana
des Ptolemaios. Orientalia 15(1946), 123–124, 286–323;
CZEGLÉDY, Nomád népek 30–39.



5. A hiungnu hatalom hanyatlása
A jüecsik vándorlásai és Csang Kien útjának idején
uralkodott Kínában a Han‐dinasztia egyik legnagyobb
császára, Vuti (Kr. e. 140–87). Ez időben megnövekedett a
kínaiak érdeklődése nyugat felé, nem kis mértékben éppen
Csang Kien nyugati útjának következtében. Hadjáratokat
folytattak egészen Tajüanig, azaz Fergana vidékéig, s e
harcok eredményeképpen Kelet‐Turkesztán sok kis,
indoeurópai nyelvet beszélő lakosságú városállama e korban
lett először Kína része. Ha a későbbiekben Kína sokszor el is
vesztette ezt a területet, Kelet‐Turkesztán továbbra is
megmaradt Kína nyugati terjeszkedése fő céljának. Vuti kora
a hiungnukkal való harcoknak is új fázisát jelentette. Az erős
kínai állam nagy hadjáratokat vezetett a hiungnuk ellen, az
ellenséget a maga területén akarta megsemmisíteni,
egyrészt a nyugati határvidéken Kanszu területén túl,
másrészt a kínai Nagy Faltól északra. E harcok során
emelkedett ki a nagy hírű kínai hadvezér, Ho Küping, a
hiungnuk ádáz és rettegett ellenfele.
A kínai támadások, a hiungnuk által leigázott törzsek
lázongásai és a belső bomlás következtében a Hiungnu
Birodalom egysége a Kr. e. 1. század közepére fokozatosan
megszűnt. Huhanje sanjü alatt a belső anarchia tetőfokára
hágott. Kr. e. 46‐ban a sanjü testvére, Csicsi fellázadt ellene,
s ekkor a hiungnu uralkodó kínai segítséghez folyamodott.
Bár uralmát sikerült megőriznie országa központi részén, a
mai Mongóliában, a nagy nomád központ már sohasem
nyerte vissza egykori fényét. A kínaiak egyre többször
avatkozhattak be életébe, s az egykori nagy Hiungnu
Birodalom helyett a mongóliai hiungnuk a barbároknak csak
az egyik, északi csoportját alkotják. Csicsi bátyjától, a
sanjütől és a kínaiaktól szorongattatva nyugatra menekült,
és népével rövid életű Nyugati Hiungnu Birodalmat hozott



létre. Csicsi nyugati hódításai azért is érdekesek számunkra,
mivel ezek révén a steppeövezet északi peremén
elhelyezkedő népekről is részletesebb tudósításokat adnak a
kínai források. Csicsi először legyőzte a Nyugati‐Tien‐sanban
levő vuszunokat. Észak felé a hukie népet, majd nyugat felé
akienkun, majd újból észak felé fordulva a tingling népet
hódoltatta. A hukie (vagy más átírásban vukie) nép a
Tarbagataj‐hegység vidékén élhetett, nevét más forrásból
nem ismerjük. A kienkunok a Balhas‐tótól északra, a
Kazak‐steppén laktak. Kínai feljegyzésű nevük a kirgiz
népnevet takarja, de tegyük hozzá gyorsan, hogy ennek a
népnek etnikailag szinte semmi köze sincsen a mai kirgiz
néphez. A kienkunok, más adatokból tudjuk, a Kr. u. 1.
század elején vonulhattak a Felső‐Jenyiszej vidékére, ahol
aztán vagy nyolcszáz évig tartózkodtak. De nem kizárt,
hogy már előbb, Csicsi támadásai idején is húzódtak fel
egyes csoportjaik a Jenyiszej vidékére. Az itt említett
tingling csoport az Irtis folyó vidékén élt, de a tinglingekről
rövidesen részletesebben szólunk. Csicsi egy birodalommá
egyesítette a jelzett területeket, és székhelyét a kienkunok
területére helyezte. A továbbiakban Csicsi birodalmához
csatolta Kangkü keleti részét, tehát aCsu és Talasz folyó
vidékét. A Nyugati Hiungnu Birodalom azonban létrejöttéhez
hasonló hirtelenséggel bomlott szét. Kr. e. 36‐ban a kínaiak
vuszun és kangkübeli szövetségeseikkel elfoglalták Csicsi
székhelyét, maga Csicsi a harcok során életét vesztette.
Mielőtt a nyugati hiungnuk további sorsát néznénk meg,
időzzünk el röviden a tingling törzsszövetségnél. A
tinglingeknek Csicsi hadjárata során szereplő Irtis vidéki
csoportja a törzsszövetségnek csak kisebb részét képezte. A
tinglingek fő szállásterülete Észak‐Mongóliában, a
Bajkál‐tótól délre helyezkedett el. Miután a kienkunok, azaz
akirgizek elődei a Kr. u. 1. században a Jenyiszej vidékére
költöztek, a tinglingek nyugati ága birtokba vette az egykori
kienkun/kirgiz területet, tehát a Kazak‐steppének a
Balhas‐tótól északra levő részeit is. Az északi tinglingekből



vált ki aztán egy csoport, mely a kínai határ közelébe
vándorolt le. Itt is jól megfigyelhetjük a kelet‐belső‐ázsiai
törzsszövetségeknek azt a kirajzását, amely a hiungnuktól
kezdve szinte minden nagyobb nomád birodalom vagy
törzsszövetség mozgástörvénye volt. A birodalmi központ,
nevezhetnénk akár nomád őshazának is, a mai Mongólia
északi részén, a Kerülen, Szelenga és Tola felső folyásánál, a
Hentij‐ és Hangáj hegység vidékén volt. Innen rajzottak ki
hódító útjaikra a nomádok. Volt egy nagy nyugati irányú
mozgás, melynek során egészen a Kárpát‐medencéig
eljutottak népek, s volt egy kisebb méretű déli irányú
mozgás, melynek eredményeképpen a nomádok Kína északi
határvidékeit ostromolták. Visszatérve a tinglingekre, mely a
steppeövezet legészakibb részén, időnként az
erdőövezetben is lakó nomád törzsszövetség volt, nevük a
Kr. u. 4. század végétől kezdve a kínai forrásokban tili, majd
tielö alakban jelentkezik. Mindezek a kínai feljegyzésű
alakok egy barbár nyelvi tiglig/tilig szót adnak vissza,
amelyet nem tudunk pontosan egy nyelvhez kötni és
magyarázni. Több körülmény szól amellett, hogy ez az
elnevezés ’szekér, kocsi’ jelentésű volt, ugyanis a tielöknek
egy másik neve, mely anév kínai fordítása, kaokü, s ez a
kínaiban ’magas szeker’‐ et jelent.
Hogy mi lett Csicsi nyugatra vándorolt hiungnu népének
sorsa a birodalom bukása után (Kr. e. 36), nem tudjuk. A
kínaiak számára továbbra már nem voltak érdekesek a
bukott nomádok, így nem írnak róluk. De ismervén a nomád
alakulatok törvényeit, szinte bizonyos, hogy a birodalom
bukása után is maradt hiungnu szórvány a Balhas‐tótól
északra a Kazak‐steppén. Alig több mint száz év múltán
újabb hiungnu hullám jelent meg Nyugat‐Belső‐Ázsiában. Kr.
u. 91‐ben az északi hiungnuk egy része, miután vereséget
szenvedett a kínaiaktól, nyugatra menekült a vuszunok
területére, tehát a Nyugati‐Tien‐sanba, majd sokan innen is
tovább kényszerültek vonulni. Hogy hova mentek, nem
említi a kínai forrás, de későbbi feljegyzések igazolják, hogy



még az 5. század első felében is élt a vuszunoktól északra
egy hiungnu eredetű törzscsoport, a jüepanok, akik a Kr. u.
91‐ben elmenekült hiungnu csoport leszármazottai lehetnek.
Egy másik részük pedig a Kazak‐steppe déli részére vonult.
A Tien‐san vidéki hiungnu jelenlétet mutatja, hogy Kr. u.
155‐ig ezek gyakran avatkoztak be a Tarim‐medencei
városállamok életébe. Ezeknek a Tien‐san vidékére húzódott
hiungnuknak a hatalma akkor hanyatlott le végleg, amikor
Kr. u. 155 körül a szienpej vagy szienpi törzsszövetség került
hatalomra a mai Mongólia területén, tehát a nomád
központban, s ezek hatalmukat nyugatra a Tien‐san
irányában is kiterjesztették. De mielőtt a szienpik új nomád
államára térünk, pár szóban a déli hiungnu csoportokról is
meg kell emlékeznünk.
Kr. u. 48‐ban, miután az új sanjüt, Punut a hiungnu
törzsek jelentős része nem ismerte el, a lázadó csoportok
délre vonultak Ordosz területére, és Kínának behódoltak. A
déli hiungnu csoportok gyakran vettek részt a Han‐dinasztia
bukása után is a különböző egymással küzdő kínai frakciók
harcában. 311‐ben még a fővárost, Lojangot is elfoglalták, a
kínai császárt megölték s a várost porig égették. A hiungnu
sanjü kínai császárrá kiáltatta ki magát Liu Jüan néven, s a
Korábbi Csao‐dinasztia alapítója lett. A 4. századi kaotikus
korban, mikor Kína számtalan kis dinasztia uralma alatt
állott, nemcsak a fenti, hanem több hiungnu eredetű
dinasztia jött létre Kína egy‐egy részének elfoglalása révén.
De mindegyiknek ugyanaz lett a sorsa: a teljes
elkínaiasodás. Mindezeknek a nyomon követése elsősorban
a kínai történelem és a sino–barbár kapcsolatok kutatójának
a feladata.
BIBLIOGRÁFIA
CZEGLÉDY, Nomád népek 40–52.
A későbbi hiungnukról: E. CHAVANNES, Les pays
d’Occident d’apres le Heou Han chou. T’oung Pao 8(1907),
149–234; W. EBERHARD, Chronologische Übersicht über die



Geschichte der Hunnen von der spateren Han‐Zeit (25
N.Chr.–220 N.Chr.). Belleten 4(1940), 387–435.
A tinglingekről: O. MAENCHEN‐HELFEN, The Ting‐ling.
HJAS 4(1939), 77–86; G. CLAUSON, Turkish and Mongolian
Studies. London, 1962. 20–21 (E. Pulleyblank véleménye).
A Kr. u. 91‐es hiungnu vándorlásról: L. S. VASIL’EV, Banj
Cao v Zapadnom krae. Vestnik drevnej istorii 1955/1, 108
125. – Lojang 311‐es hiungnu elfoglalásáról: W. B. HENNING,
The date of the Sogdian ancient letters.BSOAS 12(1948),
601–615.



6. Szienpik és topák
A szienpej vagy szienpi elnevezés az északi hiungnukkal
kapcsolatban fordult elő, mint annak a törzsszövetségnek a
neve, amely Kr. u. 155 körül véget vetett a hiungnuk
birodalmának északon. A kínai források nyomán azonban
jóval korábbi időpontig tudjuk a szienpik történetét követni,
egészen a Kr. e. 3. századig. Mikor Maotun, az első nagy
hiungnu uralkodó legyőzte a keleti barbárokat, kínai
nevükön a tunghukat, akik a mai Mandzsúria területén éltek,
helyüket a szienpik és vuhuanok foglalták el. A hiungnukat
sokszor nyugtalanították támadásaikkal, de csak Kr. u. 155
körül tudták a hiungnukat végleg maguk alá gyűrni, s ezzel
végrehajtották a nagy hatalmi őrségváltást
Kelet‐Belső‐Ázsiában. A szienpi vezér, Tan Sihuaj a hiungnuk
leveretése után északon a tinglingeket, nyugaton pedig a
vuszunokat is uralma alá hajtotta, így lényegében az összes
egykori hiungnu terület a szienpik fennhatósága alá került.
De a szienpik birodalma sohasem érte el az
egységesülésnek és összeforrottságnak azt az állapotát,
amely a hiungnukra volt jellemző birodalmuk fénykorában. A
Kína északi részén levő különböző szienpi törzsek egyre
nagyobb szerepet játszottak Kína életében, s nem egy
közülük elfoglalta Észak‐Kína egyes részeit. Saját
dinasztiáikkal uralkodtak a kínai lakosságon, majd rövidesen
mindegyiket utolérte a törvényszerű nomád sors, a
tökéletes elkínaiasodás. A mujuntörzs volt a Jen‐dinasztia
alapítója, a jüven törzs az Északi Csou‐dinasztiát hozta létre,
a cöfu törzs a Nyugati Cin‐dinasztia megteremtője volt,
végezetül a topa törzs, melyről rövidesen részletesen
szólunk, egész Észak‐Kínát egyesítette, és mintegy
százötven évig uralkodott Vej‐dinasztia néven. A szienpi
törzsek őshazája Koreától északra, valahol Mandzsúriában
lehetett. Bár a Szienpi Birodalom, akárcsak a többi nomád
birodalom, sokféle etnikai és nyelvi elemet foglalt magába,



abirodalmat megszervező szienpi törzsek valószínűleg
valamilyen korai mongol nyelven beszéltek.
A különböző szienpi törzsek közül a legnagyobb karriert,
mint fentebb említettük, a topák futották be. Északi Vej
néven alapítottak dinasztiát Kínában, és fokozatosan egész
Észak‐Kínát hatalmuk alá vonták. A Vej‐dinasztia (386–538)
történetéről nem szűkölködünk adatokban, hiszen mint kínai
dinasztiáról, hivatalos történeti mű készült róla Vej su néven
a dinasztia bukása után a 6. században. Ennek ellenére a
dinasztia őseiről, az egykori barbár topákról csak sovány
értesüléseink vannak. A topák birodalmi korszakának
története pedig Kína történetének része, s csak annyiban
tartozik Belső‐Ázsia történetéhez, amennyiben a topa
eredetű Vej‐dinasztia az újabb nomád hullámok ellen
küzdött, most már mint Kína védője.
A topák eredetileg a szienpi nyelv egy dialektusát
beszélték, ezt maguk a kínai források közlik. A kínaiak régtől
fogva érdeklődtek a környező népek nyelvei iránt, s
különböző kínai–barbár szójegyzékek, szótárak és egyéb
művek keletkeztek. Feltehetően már volt kínai–hiungnu
szótár is, de ilyen korai művek nem maradtak fenn. ASzuj su
című kínai dinasztikus évkönyv egy tizenhárom tételből álló
listát közöl, mely művek a topák nyelvén készültek. Sajnos
ezek sem maradtak fenn, így azt sem tudjuk, hogy ezek a
lejegyzések hogyan készültek: esetleg valamilyen
Belső‐Ázsiából kölcsönzött szótag‐ vagy betűírással, vagy
pedig egyszerűen a kínai írásjegyekkel. Ennek ellenére a
kínai szövegben fennmaradt, kínai írással lejegyzett egyes
topa szavakból megállapítható, hogy a topa, akárcsak a
szienpi, mongol nyelv volt. Paul Pelliot és Ligeti Lajos
kutatásai szerint mindkettő egy ómongol nyelvi állapotot
tükröz, s a későbbi kitajok nyelvével mutat közeli
rokonságot. A topa szavak közül két érdekesebb példát
emelhetünk ki. Az egyik a kopocsen (ókínai kiejtésben
k a‐b ak‐t’sien), melyet qabaqcin‐nak (olv. kabakcsin)
cc



olvashatunk, jelentése ’kapus, ajtónálló’. Egy, a török és
mongol nyelvekben egyaránt ismert ige származékával
állunk itt szemben, magyar fülnek nem is cseng
ismeretlenül a szó: a magyar kapu honfoglalás előtti török
jövevényszó. A másik topa glossza a sziencsen (ókínai
kiejtésbengam‐t’sien), melyet giamcin‐nek (olv. gjamcsin)
olvashatunk. Ez egy régi művelődési szó, amely a török és
mongol nyelvekben megvolt ’postaállomáson dolgozó
tisztviselő’ jelentésben. Persze nem mai postára kell itt
gondolni, hanem a küldötteket és állami tisztviselőket lóval
és élelemmel ellátó állomásokra. A szó a török nyelvekben
jam, a mongol nyelvekben dzsam, a mandzsuban gijamun
alakban él tovább ’postaállomás’ jelentésben, és különösen
a 13. században jutott nagy szerephez a Mongol Birodalom
postaállomás‐hálózatának kiépítésekor. A Mongol Birodalom
nyugati felén létrejött Arany Horda államától vette át a szót
az oroszság, a kocsis neve az oroszban máig is jamscsik.
Íme, egy szó élete és ami mögötte van. A topáktól az
oroszokig.
De magáról a topa névről is érdemes szólnunk, mivel
nem mindennapi vándorutat tett meg ez a szó is. A
százötven éves topa uralom Észak‐Kínában azt
eredményezte, hogy az északi és keleti barbárok a Kínát
meghódító és dinasztiát alapító egykori barbárok nevét
átvitték Észak‐Kína, majd egész Kína megjelölésére. Ennek
köszönhetjük, hogy a topa névnek egykorú barbár kiejtését
is ismerjük nem‐kínai írásos feljegyzésben, azaz tudjuk,
hogy maguk a topák hogyan ejthették saját nevüket. A 8.
századi türk rovásírásos feliratoktabgacsnak nevezik Kínát
és a kínaiakat. Ez az elnevezés egy eredeti tabgacs (vagy
tagbacs) formára utal vissza. Ugyanezt a formát adja vissza
némileg torzított formában a bizánci Theophülaktosz
Szimokattésznál szereplőTaugaszt szó is. Kínának ez a neve
jelenik meg a 11. századi első muszlim török dinasztia
uralkodóinak, a Karahanida kánoknak címtárában is: a kán,
többek között, tabgacs kánnak is nevezi magát. Végül a 17.



századi krími tatár kánok okleveleiben is feltűnik a tavgacs
szó a kánok címei között. Rejtélyes a tabgacs szónak ez a
nagy elterjedtsége, pontos magyarázatot ma sem tudunk rá
adni.
BIBLIOGRÁFIA SINOR 223–225.
A szienpikre vonatkozó kínai források fordításai:
BICURIN, Sobr. I, 149–178; V. S. TASKIN, Materialy po istorii
drevnih kocevyh narodov gruppy dunhu. Moskva, 1984.
A szienpi történet kezdeti időszakáról: G. SCHREIBER,
Das Volk der Hsien‐pi zur Han‐Zeit. Monumenta Serica
12(1947), 145–203.
A topa eredetű kínai Vej‐dinasztia történetére a legjobb
összefoglalás: W. EBERHARD, Das Toba‐Reich Nordchinas.
Eine soziologische Untersuchung. Leiden, 1949.
A topa nyelvről, az addigi irodalom ismertetésével: L.
LIGETI, Le tabgatch, un dialecte de la langue sien‐pi.
In:Mongolian Studies. Budapest, 1970. 265–308.
Kína tabgacs nevéről: P. PELLIOT, L’origine du nom de la
„Chine”. T’oung Pao 13(1912), 727–742.
A különböző sinizálódott nomádok államairól és a topák
felemelkedéséről: J. GERNET, A kínai civilizáció
története.Budapest, 2001. 153–160.



7. A zsuanzsuanok birodalma
A 4. század végén egy új törzsszövetség, a zsuanzsuan
alapozta meg birodalmát Kelet‐Belső‐Ázsiában, ahol a 6.
század közepéig, a türkök hatalomátvételéig a terület urai
maradtak. A 4. század zavaros viszonyai után, mikor
hiungnu, szienpi és topa csoportok versengtek a hatalomért
s osztoztak rajta, az 5. század elejére ismét egy erős nomád
birodalom keletkezett, amelynek központja a mai Mongólia
területe volt.
Az új törzsszövetség neve a leggyakrabban zsouzsan és
zsuanzsuan formában jelenik meg a kínai forrásokban, de
ezen kívül még pár fonetikai variánsuk fellelhető. Mindezek
az alakok egy olyan barbár nyelvi szót adnak vissza,
amelyet más forrásból nem tudunk azonosítani. A kínai
forrásokban gyakori a népnevek etimológiás eltorzítása, ami
azt jelenti, hogy olyan kínai írásjegyet választanak az idegen
szó lejegyzésére, amely a kínaiban egy bizonyos, az illető
népre nézve általában pejoratív értelemmel bírt. Ebbéli
igyekezetükben nem egyszer az eredeti szó fonetikáján is
torzítottak, többet, mint amit az idegen szavak lejegyzésére
amúgy is nagymértékben alkalmatlan kínai írás okozott
volna. Így például a zsuanzsuanok nevének lejegyzésére
leggyakrabban azt a két írásjegyet használták, melyeknek
jelentése ’nyüzsgő féreg’ volt. Ugyanakkor az sem kizárt,
hogy a zsuanzsuan név esetében nem egy idegen népnév
kínai torzításával állunk szemben, hanem egy ’féreg’
jelentésű barbár népnév kínai fordításával. Ezt a feltevést
bizánci és iráni forrásokban őrzött hagyományok alapján
kockáztathatjuk meg, de nem zárhatjuk ki annak
lehetőségét sem, hogy az utóbbi források már egy torzított
kínai alakból vették értesüléseiket.
Amilyen bizonytalan a törzsszövetség nevének
magyarázata, ugyanolyan bizonytalanul nyilatkozhatunk a
zsuanzsuanok eredetéről is. A kínai forrásoknak sincsenek
pontos értesülései erről, így egyes kútfők szerint a



zsuanzsuanok a hiungnukból váltak ki, mások szerint a
tunghuk, azaz a keleti barbárok leszármazottai lennének,
megint mások szerint az Ordosz‐vidéki szienpi csoportok
közül valók. A kérdést azért nehéz eldönteni, mivel a
Zsuanzsuan Birodalom, mint minden nomád birodalom, sok
elemből tevődött össze, s az összes fent említett nép vagy
néptöredék alkotórésze lehetett a zsuanzsuanok vezette
konglomerátumnak. Arról például biztosan tudunk, hogy a
zsuanzsuanok az Ordosz‐vidéki hiungnukat a birodalom
alapítása után magukhoz csatolták. Egy kínai értesítést
mégis ki kell emelnünk, melynek komoly igazságmagja
lehet. A Vej su szerint, mely a topa eredetű kínai dinasztia
évkönyve volt, a zsuanzsuanok őse 270 körül egy, a topákat
szolgáló rab volt. Ez a híradás, bár bizonyára nem mentes
bizonyos politikai aktualizációtól sem (hiszen a topa eredetű
Vej‐dinasztia uralmának másfél évszázada alatt Kína fő
barbár ellenségei éppen a zsuanzsuanok voltak), az igazság
elemét rejtheti magában.
Mikor az egyik nomád hatalom, a topák elfoglalták Kína
északi részét, s 386‐ban Topa Kuj személyében az első
Vej‐császár lépett a trónra, a másik nomád hatalom, a
zsuanzsuanok megszerezték Kelet‐Belső‐Ázsia felett a
hegemóniát. Valószínűleg éppen a topáknak Kínába
vonulása tette lehetővé a gyors zsuanzsuan terjeszkedést.
Sölun zsuanzsuan vezér 394 után először az ordoszi
hiungnukat és szienpiket vetette uralma alá, majd a
topákkal való szakadatlan harcok során a Góbitól északra
vonult, s 402 táján Kara‐sahr vidékén legyőzte a kaoküket.
(A kaokü elnevezés, emlékezhetünk, a tielö
törzsszövetségnek volt egy másik kínai neve.) A
zsuanzsuanok birodalma fokozatosan felvette a
kelet‐belső‐ázsiai birodalmaknak már a hiungnuk óta ismert
határait. Északon a Bajkál‐tóig ért, keleten a Hingan
hegységig, nyugaton a Kara‐sahrtól északra fekvő
területekig. Később a Tarim‐medencét is meghódították. A
tien‐sani vuszunok a zsuanzsuanok támadásai elől ez idő



tájt, tehát az 5. században húzódtak vissza a Pamír
hegységbe.
A 400 és 550 közötti másfél évszázad a zsuanzsuan és
észak‐kínai összecsapások hosszú sorának tanúja. A kínaivá
szelídült topák állandó konfliktusban voltak az ősi
ellenséggel, s nem egyszer folytattak hadjáratot a
zsuanzsuanok ellen, mélyen behatolva a zsuanzsuanok
területére, a Góbitól északra. Taj Vuti császár alatt (423
452) két nagy zsuanzsuan hadjáratról is tudunk, az
eredmény mindig ugyanaz: a nomádok kikerülték a döntő
ütközetet, s a visszavonuló kínai csapatok elpusztultak a
nélkülözésekben. A zsuanzsuanok elleni harcokban a
kínaiaknak gyakori szövetségesei voltak a keleti‐tien‐sani
kaokü törzsek, így például 429‐ben is. De más nomád
szövetségest is felhasználtak alkalomadtán, így 448‐ban a
hiungnu eredetű jüepanokat. Akkor a közös vállalkozást
siker koronázta.
De minden időleges kínai győzelem ellenére a
zsuanzsuanokat saját területükön sohasem sikerült
megtörni. Mint mindig, csak a belülről jövő széthúzás tudta
ezt a nomád birodalmat is feszámolni. A bomlás az 520‐as
években indult meg. Anakujt, az új uralkodót elűzte
Polomen, aki előzőleg már a kínaiaknál keresett menedéket
egy kaokü támadás elől. Anakuj most szintén a kínaiakhoz
fordult segítségért, akik elérkezettnek látták az időt, hogy a
Zsuanzsuan Birodalmat megosszák. Anakuj kapta a
birodalom keleti felét, ennek központja a Huangho nagy
kanyarjától északra helyezkedett el, míg Polomennek a
nyugati fél jutott, Kuku‐nór központtal. Polomen azonban
nem nyugodott bele helyzetébe, s nyugati szomszédainak, a
heftalitáknak szövetségét kereste. (A heftalitákról egy
későbbi részben részletesen szólunk.) A heftalita uralkodó a
szövetség megpecsételéseként el is vette Polomen három
nőtestvérét feleségül, de az együttműködés rövid életű volt,
mivel a kínaiak elfogták Poloment, és valószínűleg eltették
láb alól. Anakuj maga kínai hercegnőt kapott feleségül,



nővére pedig Sziao Vuti kínai császár felesége lett. Ezek az
események már jelzik, hogy a kínaiak vették át az
események irányítását. 546‐ban Tumen, a zsuanzsuanoknak
alávetett türkök vezetője feleséget kért magának Anakujtól.
A zsuanzsuan uralkodót felháborította alattvalójának kérése,
és joggal látott a házassági ajánlat mögött politikai terveket.
A kérés megtagadása után Tumen a kínaiakhoz fordult, akik
készséggel szállították számára a kínai menyasszonyt
551‐ben. A következő évben, 552‐ben aztán a türkök
leverték Anakuj csapatait, s a vesztes zsuanzsuan uralkodó
öngyilkosságot követett el. A legyőzött zsuanzsuanok egy
töredéke a meghalt uralkodó fiának, Anlocsennek a
vezetésével Kínába menekült. Rövidesen azonban a kínaiak
kiadták a türköknek a menekülteket, akiket a türkök mind
egy szálig kivégeztek. Ezzel a belső‐ázsiai Zsuanzsuan
Birodalom eltűnt a történelem színéről, de egyes
zsuanzsuan eredetű törzsekkel találkozunk még
Nyugat‐Belső‐Ázsiában. Ezeknek a sorsát a heftalitákat
tárgyaló következő részben fogjuk ismertetni.
A zsuanzsuanok hadszervezete, éppen úgy, mint a
hiungnuké és a topáké, a tízes rendszeren alapult: tíz, száz,
ezer és tízezer lovasból álló egységek alkották a
hadsereget. 402‐ben Sölun, az első zsuanzsuan uralkodó
felvette a kagán címet. Ez a fontos méltóságnév a
szienpiknél bukkant fel, a topák is használták, de először a
zsuanzsuanok alkalmazták széles körben a vezető
tisztségviselő neveként. Ez a cím aztán a türkökön át
egészen a mongolokig eljutott, s a belső‐ázsiai uralkodók
legáltalánosabban használt címévé vált. Belső‐Ázsia talán
legelterjedtebb méltóságneve volt, mely rövidített kán
alakjában egészen napjainkig él Ázsia különböző részein. A
közép‐ázsiai török kánságoktól kezdve az iráni és
észak‐indiai muszlim világig sok helyen ismerték és
használták. A kagán mellett állt a kagánasszony, a kagatun
(kínai feljegyzésben kohotun), amely cím szintén a szienpik
óta ismert Belső‐Ázsiában. Rövidebb katun formájában



számtalan régi és mai török nyelv őrzi e szó emlékét,
miközben a szó jelentése az ’előkelő asszony’‐ tól kezdve
egészen a ’nő’ jelentésig változott. A hiungnuknál feltűnt
sanjü cím is tovább élt a zsuanzsuanoknál, igaz, a név
értéke közben lejjebb szállott. A zsuanzsuan titulatúra
tanulmányozása érdekes és fontos tudományos feladat,
mivel a türkök, a régi Belső‐Ázsia talán legjelentősebb
birodalomalkotói, igen sokat vettek át egykori uraiktól, a
zsuanzsuanoktól.
A kínaiak a zsuanzsuanokat tipikus nomád népnek írták
le: vadászok és állattartók, akik legelőiket állandóan
cserélték. Főleg ló‐ és juhtenyésztéssel foglalkoztak, s
fontos kereskedelmi cikkük a cobolyprém volt, melyet
ajándékként és adónak egyaránt használtak. Hadi erejük a
lovasságra épült, de nagyszámú harcikocsival is
rendelkeztek, melyeket az alávetett kaokü néptől szereztek
be. Lópáncélt és arany lószerszámot is használtak előkelőik.
Kerek nemezsátrakban laktak, melyeket vándorlásaik során
összecsomagoltak és kocsikon szállítottak tovább.
Táplálékuk kumisz és hús volt, valamint frissen főtt gabona,
köles és kendermag. Hajukat kontyba fonva hordták. Az
egyik zsuanzsuan kagán fejéről a kontyot a győztes kaokü
vezér a topáknak küldte el győzelmi trófeaként. Nagy keletje
volt a brokátnak, ezt főleg Kínából és Perzsiából szerezték
be. Bár kevés tárgyi emlék ismert, valószínű, hogy fejlett
bronz‐ és vasművességgel rendelkeztek.
A zsuanzsuanok társadalmi berendezkedéséről keveset
tudunk. Soknemzetiségű törzsi birodalom volt. A törzsi
vezérek minden évben ugyanabban az időben összejöttek a
kagán vezetésével egy állandó helyen Tunhuangtól északra,
ahol ünnepélyesen áldozatot mutattak be és tanácskoztak.
Hittek az Égben, de alapvető monoteizmusuk mellett a
szellemekben is bíztak. A szellemek és az emberek között
közvetített a törzsi vallás papja. Bizonyos mértékig a
buddhizmusnak is lehetett hatása körükben, ami nem
csoda, hiszen Kínában éppen ez idő tájt, az 5. században



terjedt el tömegesen a buddhizmus. E szempontból érdekes
Anakuj rokonának és riválisának, Polomennek a neve, mely
feltehetőleg a brahman szó kínai átírását rejti.
A kagáni tisztséget a fiú örökölte az apjától. A kagatuni
tisztség nagy hatalmi körrel járt, különösen trónvillongások
esetében volt a kagánasszonynak fontos szerepe. A kínai
források megemlékeznek a zsuanzsuanok kancelláriájáról,
ahol feljegyzéseket készítettek s bizonyos asztronómiai
ismeretekkel rendelkeztek. Sajnos egyéb adatok
ismeretének a hiányában eldönthetetlen, hogy ezen a
kancellárián a kínai nyelvet vagy pedig a zsuanzsuanok
nyelvét használták‐e, s ha az utóbbit, vajon milyen írással
jegyezték le. Mindenesetre az írásos ügyvitel megjelenése a
zsuanzsuanoknál azt mutatja, hogy birodalmuk elérkezett az
államiság küszöbére. A következő nagy belső‐ázsiai
birodalomban, a türkök államában az írásbeliségnek már
jelentős emlékei is fennmaradtak. A zsuanzsuanok nyelvéről
biztosat nem mondhatunk, de a zsuanzsuanoknak a
szienpikhez és topákhoz fűződő kapcsolatai és a kínai
feljegyzésű zsuanzsuan szavak jellege alapján valószínűleg
Paul Pelliotnak van igaza, aki a zsuanzsuanok nyelvében egy
korai mongol nyelvet lát.
BIBLIOGRÁFIA
SINOR 231–232.
A zsuanzsuanok kutatásában a japánok végeztek
értékes munkát. Uchida Gimpu japán kutató munkáiról jó
összefoglalás: P. OLBRICHT, UCHIDA’s Prolegomena zu einer
Geschichte der Joujan. UAJ 26(1954), 90–100.
A zsuanzsuanokról az egyedüli monográfia, bő anyaggal,
de konfúzus tárgyalásban: A.KOLLAUTZ–H. MIYAKAWA,
Geschichte und Kultur eines völkerwanderungszeitlichen
Nomadenvolkes I–II. Klagenfurt, 1970.
CSONGOR B., Kínai források az ázsiai avarokról. In:
Történelem és kultúra 9. Budapest, 1993.



8. Újabb nomád hullámok az iráni világban: hjónok és
heftaliták
350 táján egy újabb nagyméretű népmozgás indult meg,
melyet nomád törzsek Toharisztánban való megjelenése
idézett elő. Mint emlékezhetünk, a mai Afganisztánt és
Északnyugat‐Indiát (Kásmir, Pakisztán, az Indus felső
folyása, Pandzsáb) a Kr. u. 10 körül hatalomra jutó
Kusán‐dinasztia tartotta hatalma alatt hosszú ideig. A 3.
században e területek perzsa fennhatóság alá kerültek az
első Szászánida uralkodó, I. Ardasir (224–241) uralma alatt,
350 körül viszont már egy Kidara nevű toharisztáni uralkodó
szerepel a forrásokban, aki a Kidarita‐dinasztia megalapítója
volt. A Kidaritákat a perzsák és a heftaliták döntötték meg jó
száz év múlva, 468‐ban. Ez az a háttér, amelybe bele kell
helyeznünk a 350 körüli nomád támadást. A Vej su kínai
dinasztikus évkönyv tudósít bennünket ennek a történetéről.
E szerint a „nagy jüecsik” királyuk, Kidara vezetésével
nyugatra vonultak az északról támadó nomádok, a
zsuanzsuanok elől, és Balhban telepedtek meg. Kidara fiát
Purusapurába (a mai Pesávár Pakisztánban) küldte, az ő
népét „kis jüecsi”‐ nek hívták. E tudósításban kétségtelen
történelmi tény, hogy a toharisztáni kidariták a
zsuanzsuanok nyomására nyugatabbra vonultak, s
Kelet‐Toharisztánban nomádok telepedtek a helyükre,
akárcsak a Kr. e. 2. század közepén, amikor szintén nomád
betelepülés színhelye volt e terület. Ugyanakkor tudnunk
kell, hogy a jüecsi név használata itt archaizáló, s mindössze
azt jelzi, hogy a kínai történetíró azonosította az ugyanezen
a területen megtelepült jüecsiket a későbbi kidaritákkal. A
jüecsikkel kapcsolatos „nagy” és „kis” jelzők használata
pedig teljesen önkényes. A Vej suösszeállítója itt Han‐kori
sémákra akarta ráhúzni a 4. század eseményeit.
Kik voltak azok a nomádok, akik 350 körül betörtek
Toharisztánba, és a kidaritákat onnan kiűzték? A steppei



történelem egyik legfogasabb kérdése ez, mivel a hódítók
neveként, a zsuanzsuanokon kívül, sok más népnév is
szerepel forrásainkban. Így a „kis jüecsi”‐kről szóló részben
a Vej su már nem zsuanzsuanokról, hanem hiungnukról
beszél. Szintén kínai forrásból értesülünk arról, hogy ez
időben Szogdiát (kínai Szute) is hiungnu támadás érte. Hogy
a hiungnu névvel kapcsolatban nemcsak a megszokott
archaizálási tendencia érvényesült, bizonyítja az a tény,
hogy a Toharisztánban és Szogdiában megtelepült nomádok
később érmét verettek, s érméiken, melyeken a görögből
kifejlesztett ún. baktriai írást használták, az OIONO név
szerepel, mely egyhjóno hangalakot ad vissza. A hjóno és
hiungnu nevek összefüggéséről rövidesen szólunk majd.
Ismét egy másik kínai forrás a nomád betörés résztvevőit
hua névvel illeti, mely kínai átírásban egy korabeli uar
alakot ad vissza. Végül 456‐tól a Heftal nevű dinasztia kerül
hatalomra, amely után heftalitáknak nevezik Toharisztán
lakóit egészen 557‐ig, mikor is a türkök megdöntötték a
heftaliták birodalmát.
A 4–5. században tehát a hjóno, uar és heftalita néven
szereplő népek, melyek 350 körül telepedtek be
Toharisztánba, nagy szerepet játszottak az iráni világ
életében. Perzsiát nem egyszer romlásba vitték, hódításokat
hajtottak végre Északnyugat‐Indiában, törzseik telepedtek le
Észak‐Mezopotámiában, a mai Moszul vidékén. De mindez
már Belső‐Ázsia területén kívül esik, s ide nem követjük
nyomon történetüket. Annál fontosabb, hogy e sok néven
szereplő nomád törzsszövetség különböző neveinek
viszonyát tisztázzuk. Kezdjük ahjóno névvel, mely a 350
körül bevándorolt nép érméin szerepel. Ugyanezeket a
nomádokat, mikor később Indiába betörtek, a szanszkrit
források húna néven emlegetik. Ez az elnevezés már
igencsak ismerősen hangzik, ha arra gondolunk, hogy a
370‐es években Európában feltűnő nomádokat a bizánci
görög és latin forrásokhunoknak nevezik. Mindezen nevek
(hjóno, húna, hun) kétségkívül egy tőről fakadnak, s a hjóno



alak feltűnően összecseng a kínai hiungnu névvel, melynek
korabeli kínai kiejtése hjungno lehetett. A 18. századi
francia orientalista J. Deguignes feltételezése óta kísért az a
tétel, hogy az európai hunok azonosak lennének a kínai
forrásokban említett ázsiai hiungnukkal. Hosszú ideig nem
lehetett ezt a tételt bizonyítani, az utóbbi évtizedek
kutatásai azonban döntő érveket adtak a hun = hiungnu
azonosítás védőinek. Az első érv a toharisztáni nomád
bevándorlók hjóno neve. A második fontos bizonyíték a 4.
századból származó ún. régi szogd levelekben található.
Ezeket az iráni nyelvű emlékeket Stein Aurél találta meg a
20. század elején Tunhuang romjainál. Az egyik levélben egy
Nanai‐vandak nevű szogd kereskedő, aki valószínűleg a
kínai Szucsouban élt, különböző kínai eseményekről számol
be kereskedő társának, a Szamarkandban élő
Nanai‐dvarnak. Levélben arról tájékoztatja barátját, hogy
311‐ben a hunok elfoglalták és felégették a kínai fővárost,
Lojangot. Erről a nevezetes eseményről mi is
megemlékeztünk a kései hiungnuk története kapcsán. Így ír
Nanai‐vandak: „Uram, az utolsó császár – így mondják
elmenekült Szaragból [Lojang szogd neve] az éhínség miatt.
Megerősített rezidenciáját és erősített városát felgyújtották.
Szállása leégett és a város elpusztult. Ily módon Szarag
nincs többé. Azok a hunok, akik tegnap még a császár
tulajdona voltak, (most elpusztították az országot).” A
Lojangot elpusztító nép neve itt szogd írással hwn (olv. hun)
alakban szerepel, míg ugyanezen események leírásában a
kínai források hiungnukról beszélnek. A szogd levél és a
toharisztáni érmék adatai tehát a hiungnu = hun
azonosítást nyelvi oldalról vitathatatlanná teszik.
Nem ilyen egyértelmű viszont, hogy a nevek
azonossága mögött milyen történeti összefüggések
rejtőznek. Ha ugyanis a népnév és az általa jelölt nép vagy
népek közé egyenlőségjelet tennénk, akkor a Kr. e. 3.
századi hiungnuktól az 5. századi heftalitákig és az európai
hunokig bezárólag a legtöbb nomád népet elkönyvelhetnénk



mint hunokat. Ez esetben valahogy oda jutnánk, mint a
középkori krónikás, aki a hunok 4. századi megjelenése után
minden keletről jövő nomád népet hunnak nevezett.
Bizonyos szempontból a középkori krónikásnak igaza volt, s
nekünk is igazunk lenne, ha így tennénk. Egy hatalmas
nomád birodalom neve ugyanis messze túléli a birodalom
politikai fennállásának idejét. A birodalomban élő népek a
vezető törzs nevét is felveszik mint politikai hovatartozásuk
jelét, s ez a név akkor is élhet még, ha a birodalmat
szervező vezértörzs már régen letűnt, felszívódott,
szétszóródott.
Ezek figyelembevételével a következőképpen
képzelhetjük el a hun név elterjedésének a történeti
hátterét. A hiungnuk nagy belső‐ázsiai birodalmat hoztak
létre a Kr. e. 3–2. században, amelynek történetét az előző
részekben felvázoltuk. A hiungnu nagyhatalom leáldozása
után egyes csoportjaik délre vonultak, s Kína északi részeit
elfoglalták, majd beolvadtak a kínaiakba. Más csoportjaik
több hullámban nyugat felé, a Kazak‐steppére vándoroltak.
Két ilyen hullámról tudunk forrásainkból, az egyik a Kr. e. 1.
század közepén (Csicsi hiungnujai), a másik a Kr. u. 1.
század végén zajlott. Az észak‐mongóliai őshazában levő
hiungnukat a Kr. u. 2. század közepén a szienpik döntötték
meg. Ettől kezdve a hiungnu név eltűnik a mai Mongólia
területéről, de nyilván csak a név, a maradék hiungnuk a
szienpik, illetve a belőlük kiváló topák politikai uralma alatt
éltek. Mikor a 4. században új hatalom volt szerveződőben,
a megmaradt hiungnu törzsek is részt vettek a zsuanzsuan
törzsszövetség megszervezésében, sőt a zsuanzsuanok
nyugati vándorlásaiban is ott találjuk őket, így juthattak el
hiungnu csoportok Toharisztánba is.
Mindezek a névegyezések tehát csak a politikai történet
szempontjából mondanak valamit, a nevek mögött rejlő
etnikai valóságról nem tájékoztatnak. Az, hogy a
zsuanzsuan törzsszövetségben részt vevő hiungnu
elemeknek mi közük van és van‐e egyáltalán közük Maotun



hiungnujaihoz, nem deríthető fel pontosan. Így a Deguignes
által kezdeményezett hiungnu–hun azonosítás, bár nyelvileg
helyesnek bizonyult, történetileg nem sok hasznot hoz.
Ezért ajánlatosnak tetszik, hogy e népnév különböző formáit
ne használjuk tetszőlegesen egymás helyett. Alapelvünk az
lehet, hogy egy adott elnevezés kronológiailag és
földrajzilag egy adott politikai egységet vagy
törzsszövetséget jelöljön. Így a hiungnu terminust időben a
Kr. e. 4. századtól a Kr. u. 4. századig használom a
kelet‐belső‐ázsiai birodalomra, illetve az onnan kiinduló
nyugati vándorlások (Kr. e. 46–36 és Kr. u. 91) népére.Hjón
elnevezéssel illetem a 350 körüli kelet‐toharisztáni nomád
bevándorlás népét a 350 körüli–557 közötti időben, 456‐tól
ugyanerre a népre a heftalita dinasztikus elnevezést is
használhatjuk. Zsuanzsuannak nevezem a 395 tájától az
550‐es évekig Kelet‐Belső‐Ázsiában egyeduralkodó népet, s
végül hunnak csak a 370‐es évektől a 460‐as évekig Kelet
és Nyugat‐Európában egyaránt szereplő népet. Mindez a
különbségtétel gyakorlati jellegű, s a még nagyobb
kavarodás elkerülése érdekében történik. Ily módon az
„ázsiai hunok” bevett, de kissé félrevezető terminusát
kiiktatom, mivel Maotun és Attila népe közé történetileg
semmiképpen sem lehet egyenlőségjelet tenni.
BIBLIOGRÁFIA SINOR 232–233.
A kérdés tömör összefoglalása, további irodalommal:
CZEGLÉDY, Nomád népek 53–83. A legjobb monográfia
máig: R. GHIRSHMAN, Les Chionites‐Hephtalites. Le Caire,
1948.
Vö. még: K. ENOKI, The origin of the White Huns or
Hephtalites. East and West 6(1955), 231–237; K. ENOKI,On
the Nationality of the Ephtalites. Memoirs of the Research
Department of the Toyo Bunko 18(1959), 1–58; K.
CZEGLÉDY, Zur Geschichte der Hephtaliten. AAH 28(1980),
213–217.



9. A hunok Európában
Az első belső‐ázsiai nomád törzsszövetség, mely a földrajzi
értelemben vett Európában megjelent, a hunok voltak.
Mikor a 370‐es években először feltűntek Európa keleti
végein, nem kis fejtörést okoztak az európai írástudóknak.
Hogyan lehetne a hérodotoszi földrajzi képbe a nála nem
szereplő ismeretlen barbárokat beleilleszteni? Se szeri, se
száma a fantasztikus teóriáknak, melyek erre a rejtélyre
próbáltak magyarázatot adni. Elsősorban a szkítákkal és
kimmerekkel azonosították őket, nem csoda, hiszen erre a
korra a szkíta terminus már általános fogalom lett a keleti
barbárok jelölésére. Ezen belül aztán a fantáziának tág tere
nyílt az azonosításokra. Jordanes gót történetíró szerint a
hunoknak legalább egy törzse rabszolga volt egykor
Angliában, és egy ló áráért váltották meg őket. Ahogyan
távolodunk időben a hun hódítás korától, úgy terebélyesedik
a legendák bokra. Külön könyvre való téma a hunok irodalmi
utóélete. E folyamat következtében lettek a hunok, akárcsak
korábban a szkíták, a középkori európai tudat számára a par
excellence barbárok.
A hun hódítás a 370‐es években vette kezdetét, mikor a
hunok az alánokat maguk alá vetették. Az alánok területe,
mint az előző részekben láthattuk, az Aral‐tó vidékétől a
Donig terjedt. A hunok vándorlásának hátterében nyilván az
a 350 körüli belső‐ázsiai népmozgás állt, amelynek során a
hjónok elfoglalták Kelet‐Toharisztánt. Hogy kikből tevődtek
össze a hunok, nehéz megmondani, de bizonyára azok a
hiungnu elemek is helyet kaptak köztük, amelyek a Kr. e. 1.
század közepe óta több hullámban jutottak a Kazak‐steppe
vidékére. A hunok alán segédcsapataikkal hamarosan
megjelentek a Dontól nyugatra.
A Dontól a Dnyeperig ez idő tájt a keleti gótok birodalma
húzódott, uralkodójuk Hermanarik király volt. Ennek a saját
nevükön osztrogótnak nevezett germán nyelvű népnek az
országa a Fekete‐tenger partjától egészen az erdőövezetig



terjedt északon, így az északi adófizető népek között nem
egy finnugor nép ősét ott találjuk. Jordanes említi a
Hermanarik által leigázott északi népek között a Merens,
Mordens és Imniscaris (vagyImniscans) nevűeket. Az első
kettő bizonyosan finnugor név: a merja nevű kihalt volgai
finnugor népé, illetve a szintén volgai finnugor, ám ma is élő
mordva vagy mordvin népé. A harmadik név magyarázata
vitatott, mind a cseremiszek, mind a kihalt Oka‐vidéki
finnugor mescserek számításba jöhetnek. Az ‐ns szóvéget
egy gót nyelvi többes tárgyesetnek szokták magyarázni.
Komoly problémát okozott az a magában álló hun adat,
amely a 2. századi Ptolemaiosz Geógraphiájában maradt
fenn. Csak az utóbbi időben derült ki, hogy Ptolemaiosz
adata félreértés eredménye. Ptolemaiosz forrásában
ugyanis a Tanaisz folyó mind a Dont, mind a Szir‐darját
jelölhette, s a hunok esetében Ptolemaiosz ötletszerűen a
Donhoz helyezte a hunokat, akik ez esetben az eredeti
forrásban a Szir‐darjánál szerepeltek. Ptolemaiosz adata
tehát nem az európai hunokra, hanem a Kazak‐steppe
hunjaira vonatkozik. Így ez az adat is fontos láncszem a
hiungnu–hun azonosítás bizonyításában.
A keleti gótokat a hunok legyőzték, és Hermanarik király
saját kezével vetett véget életének. Bár a keleti gót
birodalom felbomlott, a gótok nagy része helyén maradt,
sahunok új király választását is engedélyezték nekik.
Vithimir, az új uralkodó azonban a régi birodalom
helyreállítására törekedett, amit a hunok már nem néztek
tétlenül. Balamber vezetésével a hunok Vithimir ellen
vonultak, csapatait leverték, az ő életét pedig gyilkos
nyílvessző oltotta ki. A megvert gót seregek Alatheus és
Saphrax vezetésével a nyugati gótokhoz
(vizigótok)menekültek. Az Al‐Dunánál bebocsátást kértek a
Keletrómai Birodalomtól, s 376‐ban Thrákiába, a mai
Bulgária területére mentek. Helyzetük egyre kétségbeejtőbb
volt, ellátási gondokkal küzdöttek, északról a hunok, délről a
keletrómai seregek szorongatták őket. Ebben a kilátástalan



helyzetben váratlan dolog történt, a gótok a hunokhoz
fordultak segítségért. Az egyesült gót–hun–alán csapatok
végigfosztogatták az egész Balkánt, s Adrianopolisznál (ma
Edirne, Törökország) megsemmisítő csapást mértek a
bizánci seregekre. Maga Valens császár holtan maradt a
csatatéren. 379‐ben aztán I. Theodosius lett a császár,
akinek 395‐ig tartó uralma az utolsó periódust jelentette,
amikor még a Római Birodalom keleti és nyugati fele egy
kézben egyesült. Theodosius halála után fiai, Arcadius
(Kelet) és Honorius (Nyugat) megosztották a nagy
mediterrán birodalmat, melynek egysége már sohasem állt
helyre. 395‐ig viszonylag csak kisebb hun, alán, gót
betörésekről hallunk, de 395‐ben az északi barbárok nagy
támadást indítottak a Keletrómai Birodalom ellen. Télen a
befagyott Dunán keltek át, s Thrákiát és Dalmáciát
pusztították. Újabb szenvedések áradata zúdult a
Balkán‐félsziget lakosságára. De a hunok keleten is aktívak
voltak, átkeltek a Kaukázuson, Arméniát és Kilikiát rabolták
végig, s egészen Szíriáig jutottak el hadjáratuk során.
Ha végigtekintünk a hun történet első harminc
esztendején, azt láthatjuk, hogy hatalmuk központja még a
Dontól keletre húzódó területeken volt, bár hadjárataik
során nyugaton a Kárpát‐medencéig, délen pedig a
Keletrómai Birodalom balkáni területéig eljutottak. A 400‐as
évek e tekintetben változást hoztak. A Duna–Tisza köze és a
magyar Nagyalföld az eurázsiai steppeövezet utolsó
szakasza. Több tízezer kilométer után asteppe mintha
kifáradt volna, s önnön ellentétébe csap át a Kárpátok
magas bérceinél. De még egy utolsót lázad, s a Kárpátok
után még egyszer feltűnik a síkvidék a magyar
Nagyalföldön. Ezért nem meglepő, hogy a keletről érkező
nomád hullámok népei szívesen telepedtek meg a magyar
alföld vidékein. Ez történt most a hunokkal is, akik a 400‐as
években a Kárpát‐medencét fokozatosan birtokukba vették.
A Kárpát‐medence népei ekkor a gótok, vandálok és gepidák
voltak. A Duna–Tisza közének hun elfoglalása azt



eredményezte, hogy több nép kénytelen volt nyugat felé
menekülni. Mint ahogyan az első nagy európai
népmozgásnak, a gótok nyugatra vándorlásának is a hunok
voltak az előidézői, úgy most is a hunok mozgása indította
el az európai népvándorlás második hullámát. Ennek során
vetődtek a vandálok, svébek vagy kvádok és a burgundok a
Nyugatrómai Birodalom területére. Sok nép ezek közül
először Pannoniába ment, a mai Dunántúl területére, s csak
azután kényszerült tovább vonulni nyugat felé a Duna
mentén. Északkelet felé a Duna volt a Nyugatrómai
Birodalom határa, s ekkor Pannonia tartománya névleg még
a birodalom része volt. Éppen ez az a kor, az 5. század eleje,
amikor a sorozatos barbár betörések és betelepedések
következtében Pannonia kicsúszott a birodalom kezéből.
Az 5. század első évtizedeiben a hunok mint hódítók
vagy mint a rómaiak katonai segédcsapatai számos helyen
megtalálhatók voltak Nyugat‐Európában. Hogy a hun
hódítások ilyen méretűek lehettek, nagy szerepe volt a
Nyugat‐ és Keletrómai Birodalom gyengeségének, általános
válságának. A rómaiak igen gyakran alkalmazták a hunokat
a többi barbár, elsősorban germán nép ellen, s nemcsak az
állam, hanem gazdagabb magánszemélyek is olykor hun
testőrcsapatokat tartottak. A Nyugatrómai Birodalom két
hadvezérét, az egymással rivalizáló Rufinust és Stilichót
említhetjük példaként. A kor politikai történetét nyomon
követni igen nehéz. A történelmi helyzet gyors változása
lehetetlenné teszi, hogy e helyütt akárcsak egy vázlatos
áttekintést is adjunk a kor politikai és hadi eseményeiről. A
hunok története az 5. században a legszorosabban
összefonódott a hanyatló Nyugatrómai Birodalom utolsó
évtizedeivel.
A 420‐as évek vége felé jutott hatalomra Rua (a
forrásokban Ruga és Rugila néven is szerepel), aki
testvéreivel, Mundzsukkal (Mundiuch) és Oktárral (Octar)
osztozott ahatalmon. 432 után, miután testvérei meghaltak,
a hun törzsszövetség egyedüli feje lett. Ugyanebben az



évben Aetius, a híres római államférfi Ruához utazott
személyes segítségkérés végett. Aetius a hunok régi barátja
volt, akit már ellenfeleivel szemben nem egyszer
támogattak a hunok. Ez alkalommal a segítség ára Pannonia
Prima volt, melyet Aetius átengedett a hunoknak. Ezek után
Itália a hunok zaklatásától mintegy másfél évtizedre békén
maradt.
434‐ben Rua követe megjelent Konstantinápolyban, azt
követelve, hogy a keletrómai területre menekült hun
alattvalókat a birodalom szolgáltassa vissza nekik. Ez a
teljesíthetetlen kérés gyakran szolgált ürügyül a nomádok
számára, amikor háború kirobbantására készültek. Így Rua
váratlan halála még ugyanebben az évben lélegzetvételnyi
időt adott a szorongatott Keletrómai Birodalomnak. De nem
sokáig tartott az öröm, mert Rua követői az uralkodásban
Mundzsuk fiai, Bléda és Attila voltak, akiknek erős keze alatt
emelkedett a hun hatalom a tetőpontjára.
Rua halála ellenére Bizáncban úgy határoztak, hogy
viszontkövetséget küldenek a hunokhoz. A követséget
Plintha és Epigenész vezette a Moesia Superiorban levő
Margus városába (ma Dubravica, Szerbia). A tárgyalások a
korabeli leírás szerint lóháton folytak, miután a hunok nem
voltak hajlandóak lovukról leszállni, a bizánciak pedig nem
akartak a földön állva kisebb méltóságúaknak látszani. A
margusi békeszerződés a hunok számára jelentős előnyöket
biztosított. A rómaiak kötelezték magukat, hogy nem
fogadnak be hun menekülteket, s az addigi szökevényeket
visszaszolgáltatják, az elmenekült római foglyokat is vagy
vissza kellett küldeniük, vagy pedig helyettük fejenként
nyolc aranysolidust kellett fizetniük. A bizánciak ígéretet
tettek rá, hogy nem kötnek szövetséget a hunok
ellenségeivel, és a hunoknak teljes jogot biztosítanak a
kereskedelemre a bizánci vásárvárosokban.
A margusi békét követő években igen keveset tudunk
Attila és Bléda Hun Birodalmáról. Ezek lehettek azok az
esztendők, amelyekben a nagy Hun Birodalom határai



kialakultak. Nyugat felé a Rajnától keletre lehetett határuk,
nyugati szomszédaik a keleti burgundok germán népe volt.
Északi irányban egészen a Balti‐tengerig terjedt birodalmuk.
Kelet felé nem tudjuk, meddig nyúlt hatalmuk hatósugara,
de valószínű, hogy a Don–Aral közti részen az ott élő alán és
egyéb törzsek számára csak laza függést jelentett a hun
fennhatóság. Ez idő tájt ugyanis a birodalom súlypontja már
nyugatra tolódott el, a központ a Kárpát‐medencében volt.
Tehát Bléda és Attila birodalma az Alpoktól a Balti‐tengerig
és a Dontól a Rajna keleti partvidékéig húzódó hatalmas
térségen volt. A hatalmat a két testvér együtt gyakorolta, de
hogy miképpen, azt nem tudjuk. Nyilván a nagy birodalom
területileg is fel volt osztva közöttük.
A hunok nyugaton sok csatát vívtak, egyik
legemlékezetesebb háborújukat a burgundok ellen viselték
437‐ben. A germán burgundok az 5. század elején
vándoroltak a Középső‐Rajna bal partjára, és Worms
központtal királyságot hoztak létre. Ismeretlen okokból
Aetius, a római hadvezér a hunokat a burgundok ellen
ingerelte, s a hunok kegyetlen mészárlás után leverték a
burgundokat. Királyuk, Gundahar is a csatamezőn maradt, a
burgund királyságnak vége szakadt. Ez a nagy és véres
csata lett az a történelmi mag, ami köré a germán
Nibelung‐ének szövődött. Így érthetjük meg, hogy a germán
mitológia gyakori szereplői a hunok, s nem egy rájuk
vonatkozó értékes adat ebben őrződött meg.
440 tájt II. Jezdegird perzsa király seregei megtámadták
a Keletrómai Birodalom keleti végeinél Arméniát, s bár
hamarosan vissza kellett vonulniuk a hjónok támadása
miatt, addig is jelentős bizánci haderőt kötöttek le keleten. A
kedvező helyzetet a hunok kihasználták, és 441‐ben
északról Attila támadást indított. Csapatai a Keletrómai
Birodalom balkáni területeit dúlták fel, és 443‐ban
Konstantinápoly igen nehéz feltételekkel kényszerült békét
kötni: a Margusban megállapított pénzösszeg háromszorosát
kellett adóként a hunoknak fizetniük. 445‐től kezdve Attila



egyeduralkodóként folytathatta kormányzását, miután
fivérét, Blédát megölte.
A 440 és 450 közötti évtizedben igen aktívak voltak a
hun–bizánci kapcsolatok, háborúk és követjárások sorban
váltották egymást. Valószínűleg nem volt jelentősebb az a
követség sem a többinél, melyet a bizánci Maximinosz
vezetett 448‐ vagy 449‐ben ahunokhoz, de ennek a leírása
fennmaradt Priszkosz rhétor történeti munkájában. Priszkosz
maga is a követség tagja volt, s éles megfigyelőként írta le a
követség eseményeit. Munkája a hunokra vonatkozó
források között talán a legértékesebb. Szól ahunok
életmódjáról és szokásairól, elsősorban persze a hun
előkelőknél megfigyelt dolgokról. Az egész követjárást pedig
drámai keretbe foglalja az Attila megölésére szövetkezett
bizánci összeesküvés terve. A hunok követét ugyanis, akit
Edékónnak hívtak, még Konstantinápolyban
megkörnyékezte egy Khrüszaphiosz nevű magas rangú
eunuch azzal, hogy ölje meg Attilát. A tervről maga a
követségvezető sem tudott, csak a tolmács Bigilasz. Edékón
végig orruknál fogva vezette a bizánciakat, s a végén
Attilánál leleplezte a merénylőket. Priszkosz rhétor szövege,
mely sajnos csak töredékben és más történetírónál maradt
fenn, jelen formájában is nemcsak elsőrendű történeti
forrás, de jól szerkesztett irodalmi mű is. Neki köszönhetjük
Attila egyik szállásának aprólékos leírását. Attilának ez a
„laka” (ahogy a régi magyar irodalomban nevezték) valahol
a Magyar Alföldön lehetett, fakerítéssel, fatornyokkal ékített
város volt. Attila lakomáján Priszkosz az aranyban és
ezüstben való gazdagságot és fényűzést figyeli meg, de
kiemeli Attila puritánságát: keveset evett‐ivott, azt is
egyszerű faedényekből.
Bár Maximinosz követjárása végén lelepleződött az
Attila elleni bizánci merénylet terve, a hun uralkodó
mégsem használta ezt ki a bizánciak ellen. Mindenképpen
békét akart kötni ekkor velük, hogy biztosítsa hátát, ha
nyugati hadjáratára indul. 450‐ben megszületett a hun



bizánci béke, de a következő évben II. Theodosziosz császár
meghalt, s utóda, Markianosz már harciasabban lépett fel
barbár ellenfeleivel szemben. Attila azonban mindenképpen
békét akart keleti határainál, mert új nyugati hadjárata
kötötte le minden figyelmét. Fő célja Theoderik vizigót király
országának megsemmisítése volt, melynek központja
Tolosában (ma Toulouse, Franciaország) feküdt. 451
tavaszán Attila egyesített hun és germán csapatai átkeltek a
Rajnán, s júniusban már Aureliani (ma Orléans,
Franciaország) előtt voltak. Itt Aetius római csapatai a
vizigótok szövetségében feltartóztatták a hunokat. Galliai
hadjárata során Attila nem vette be a városokat,
feltehetőleg a nomád haditechnikával ezt nem is tudta, és
sok időt vesztegetett el ide‐oda vonulásával. Június végén
Tricassis (ma Troyes, Franciaország) környékére ment vissza,
s itt a Campus Mauriacuson ütköztek meg a római–vizigót
seregek a hunokkal és germán szövetségeseikkel. Egyes
későbbi szerzők nyomán azonban tévesen a catalaunumi
mező (mai Chalons‐sur‐Marne mellett, Franciaország)
rögzült mint a csata színhelye. Mindkét részről hatalmas
erőket vonultattak fel, s mindkét felet óriási vérveszteség
érte a hosszú és öldöklő küzdelemben. Forrásaink a korszak
legnagyobb csatájaként írják le a Campus Mauriacus‐i
összecsapást. Theoderik vizigót király a csatamezőn halt
meg, de a győzelem, ha lehet egyáltalán erről beszélni ilyen
nagy vérveszteség esetén, a rómaiaknál volt. Aetius
mindenesetre nem használta ki a lehetőséget a hunok
további szétzúzására, hanem engedte, hogy Attila serege
visszavonuljon. Ezt a csatát a későbbi nyugati történetírás
úgy értékelte, hogy itt menekült meg a nyugati kultúra a
hunok tartós hódításától. Ez kissé túlzásnak tűnik, bár
kétségtelen, hogy a Campus Mauriacus‐i csata
visszavonulásra késztette a hunokat. Csak találgatni lehet,
hogy mi történt volna, ha Attila váratlanul nem hal meg
453‐ban. Egy lakoma során érte utol a halál, „vérömlés”
végzett vele. Temetésének leírását Priszkosz görög nyelvű



munkájának elveszett részéből a majd száz évvel Attila
halála után író Jordanes gót krónikaíró latin nyelvű szövege
őrizte meg. Ezen leírás szerint Attila holttestét arany‐, ezüst
és vasborítással, éjjel titkon rejtették a földbe. A 19.
században ez a jordanesi szöveg szolgálhatott annak a
legendának kiindulópontjául, mely szerint a hun királyt
hármas koporsóban a Tisza folyóba temették. Ez a legenda
azután Jókai és Gárdonyi művei nyomán széles körben
elterjedt és gyökeret vert a magyar közvéleményben. Azóta
is lelkes dilettánsok újra meg újra nekiindulnak, hogy Attila
sírját megtalálják. A temetés helyére vonatkozó
találgatásoknak is se szeri, se száma. A Hun Birodalom
sorsa teljesen Attila személyéhez kötődött, halála után
szinte rögtön szétesett. Pannoniában a gepidák germán
népe vette át a hatalmat, míg a hunok zöme visszahúzódott
keletre, a Fekete‐tenger északi partvidékére. Még egy ideig
felbukkantak hun szövetséges csapatok itt‐ott Európában,
majd végleg eltűntek a történelem színpadáról. A hunok
keletre húzódott csoportja természetesen nem nyomtalanul
tűnt el, további történetük a különböző bolgár törzsek
keretén belül folytatódott. A hunok továbbélésének
lehetőségeiről ezért a bolgárok fejezete szól majd.
Két kérdéssel kell még foglalkoznunk, mielőtt búcsút
vennénk a hunoktól: az egyik a hunok nyelve és etnikuma, a
másik a hunok társadalma. Az előzőekben láthattuk, hogy a
hun nevet a tudomány nagy biztonsággal azonosítani tudta
a kínai forrásokban szereplő hiungnu névvel, s hogy a hunok
ősei különböző hullámok során jutottak el keletről a
Kazak‐steppe vidékére. Amennyire biztos a névazonosítás,
annyira bizonytalan a mögötte levő etnikai tartalom. Török,
mongol és iráni nyelvű etnikumok egyaránt számításba
jöhetnek, s mindegyik elméletnek megvolt és megvan a
maga híve. Ennek ellenére biztos választ adni arra, hogy a
tulajdonképpeni hunok, tehát Attila népe milyen nyelven
beszélt, nem tudunk. A fennmaradt szórványos nyelvi anyag
alapján csak azt mondhatjuk, hogy több hun név kétségkívül



a törökből magyarázható, de nevek eredetének alapján nem
lehet közvetlenül sem a nyelvre, sem az etnikumra
visszakövetkeztetni. A legvalószínűbb ugyanakkor
változatlanul valamilyen török vagy iráni nyelv.
Forrásainkban egy hagyományos nomád társadalom
képe bontakozik ki előttünk ahunokról. Gazdaságuk alapja
az állattenyésztés és vadászat volt, társadalmukat
törzsi‐nemzetségi társadalomnak írhatjuk le. Vezetőket csak
a háborúk idején választottak, sez a katonai vezetés nem
volt örökletes. Hadviselésük a klasszikus nomád harcmodor
volt. Alapjai: a ló és az íj a nyíllal. Ammianus Marcellinus
római történetíró találó kifejezésével a hunok „mintegy
hozzánőttek a lovaikhoz” (equis prope affixi). Ez a
hagyományos nomád társadalom és gazdaság a fokozódó
hódításokkal kezdett átalakulni. Miután kapcsolatba kerültek
a magasabb civilizációkkal, hadi zsákmány és adók révén
gazdagságuk jelentősen megnövekedett, s ezt a társadalmi
tagolódás erősödése követte. Kialakultak a katonai és állami
vezetésben – a kettő egybeesett a nomád birodalmakban
az állandó tisztségek, melyeket az állandósuló nemzetségi
arisztokrácia tagjai töltenek be. A törzsek fölött állt az
abszolút egyeduralkodó Attila. A hun társadalom fejlődése
Attila váratlan halála után azonban derékba tört, ugyanis
egy Attilához hasonló karizmatikus vezető hiánya és az
állandó intézményrendszer fejletlensége lehetetlenné tette
a hódítások fenntartását. A hunok hódításaik során
túlságosan szétszóródtak ahhoz, hogy katonailag
hatékonyan ellenőrizni tudták volna a környező letelepedett
civilizációkat, és a különböző meghódított népeket sem
tudták szervesen beépíteni birodalmukba. Valószínű, hogy a
Hun Birodalom mindenképpen széthullott volna, s Attila
halála csak meggyorsította ezt a folyamatot.
A hunok alig száz éves európai szereplése világtörténeti
jelentőségű volt. Akkor jelentek meg Európában, amikor a
Római Birodalmon a bomlás jelei egyre nyilvánvalóbbakká
lettek. Az általuk elindított népvándorlási hullámok teljesen



átformálták Európa képét, s Nyugat‐Európa etnikai térképe
éppen e népmozgások, főleg a germán népek
elhelyezkedése nyomán alakult át. Egy ugyanilyen
nagyméretű etnogenetikai folyamat Kelet‐Európában jó
négyszáz év múlva, a 9–10. században következett be a
szláv népek és a magyarok végleges elhelyezkedése és
államalapításai nyomán. A hunok személyében Belső‐Ázsia
először jelent meg Európában, s hódításai ilyen messzire
Nyugat‐Európát a későbbiekben sohasem érték el. A hunok
utáni népmozgások mind lecsapódtak a
Kárpát‐medencében, s ettől nyugatabbra csak alkalmilag,
mint a magyar kalandozások során, jutottak el. Az avar, a
magyar, a besenyő, a kun, a tatár‐mongol hullámnak a
Kárpát‐medence volt a nyugati végállomása.
BIBLIOGRÁFIA SINOR 261–265.
A hun történet legfontosabb görög és latin történeti
művei magyar nyelven is hozzáférhetőek. Priszkosz történeti
töredékének fordítása: SZABÓ K., Kisebb történelmi munkái
I. Budapest, 1873. 3–58 és SZILÁGYI S.,Szemelvények
Priskos rhetor töredékeiből. Budapest, 1904. – Jordanes
Geticájának fordítása: BOKOR J. Brassó, 1904. (Középkori
krónikások 3.) – Ammianus Marcellinus fordítása: PIRCHALA
I., I–II. Budapest, 1916–1917; AMMIANUS MARCELLINUS,
Róma története. Ford. SZEPESY Gy. Budapest, 1993.
A hunok történetét több jó monográfia dolgozza fel: E. A.
THOMPSON, A history of Attila and the Huns. Oxford, 1948;
C. D. GORDON, The age of Attila. Fifth‐century Byzantium
and the barbarians. Ann Arbor, 1960; O.
MAENCHEN‐HELFEN, The world of the Huns. Berkeley–Los
Angeles–London, 1973. – A legjobb magyar összefoglalások:
VÁCZY P., A hunok Európában. In: Attila és hunjai 61–142,
277–307; BÓNA I., A hunok. In:Magyarország története I/1.
Budapest, 1984. 265–288. A Hiungnuk c. részben említett
Szász B.‐könyv kritikátlan kompiláció. – F. ALTHEIM vaskos



kötetei (a címekre l. SINOR 262) kritikátlanok és
bőbeszédűek, használatuk nehézkes.
A Hermanarik által leigázott finnugor népekre: J. J.
MIKKOLA, Die Namen der Völker Hermanarichs. FUF
15(1915), 56–66; MELICH J., Merja, Mordva. EPhK 57(1933),
171–174.
Ptolemaiosz hun adatára: HARMATTA J., Előszó az „Attila
és hunjai” c. kötet 1986. évi reprint kiadásához, VI–VII.
A hunok nyelvéről NÉMETH Gy., A hunok nyelve. In:
Attila és hunjai 217–226, 315–316; O.PRITSAK, The Hunnic
language of the Attila clan. HUS 6(1982), 428–476 (a teljes
fennmaradt szóanyagot tárgyalja, az összes előző kutatás
irodalmával, a hunt pretörök nyelvnek tartja); HARMATTA J.,
Előszó az „Attila és hunjai” c. kötet 1986. reprint
kiadásához, I–XXXV (a hunt iráni nyelvnek tartja).
A hunok társadalmáról: HARMATTA J., A hun birodalom
felbomlása I. A hun társadalom Attila korában. MTA II. OK
2(1952), 147–192; HARMATTA J., A hun aranyíj. MTA II. OK
1(1951), 123–187.
BÓNA I., A hunok és nagykirályaik. Budapest, 1993;
BÓNA I. et alii, Hunok – Gepidák – Langobardok. Szeged,
1993. (MŐK 6.) T. SCHAFER, Untersuchungen zur
Gesellschaft des Hunnenreiches auf kulturanthropologischer
Grundlage.Hamburg, 1998; SCHAFER T., A hun királyi
intézmény és hatalom. In: A Kárpát‐medence és a steppe.
Szerk. MÁRTON A. Budapest, 2001. 19–27 (MŐK 14);
SCHAFER T., A hun birodalom felbomlása. In: Nomád
népvándorlások, magyar honfoglalás. Szerk. FELFÖLDI Sz.
SINKOVICS B. Budapest 2001. 25–35 (MŐK 15); G. WIRTH,
Attila: das Hunnenreich und Europa. Stuttgart–Berlin–Köln,
1999.



10. A hunok utóélete
Az előzőekben megismerkedhettünk azzal a középkori
szemlélettel, amely Szkítiát általános nomád őshazának
tekintette, s minden nomád népet innen származtatott: így
lettek, többek között, a magyarok is szkíták. A hunok
európai megjelenésével a keresztény világ nagy talány előtt
állt: kik az új, keletről jött barbárok, Szkítia milyen új vad
hullámot bocsátott ki magából? Eredetükről mit sem tudtak,
s hamar megszülettek a középkori világszemléletre jellemző
legkülönfélébb elméletek. Egyrészt az antik irodalomból
ismerteket húzták rá a hunokra, másfelől szentírási helyek,
utalások alapján próbálták azonosítani őket Góg és Magóg
fiaival (Ezékiel 38:1–2; Jelenések könyve 20:7–8), majd az
antik Nagy Sándor‐legenda kaukázusi kapuja által bezárt
népek közül valónak hitték őket. Külön kötetre való monda
és legenda született a hunokkal és különösen Attila alakjával
kapcsolatban az európai középkorban. Mindegyikben
tükröződik az arémület, amely a keresztény középkort
eltöltötte a keleti barbárok láttán. A középkori szemléletben
Attila Isten ostora (flagellum Dei) volt, akivel Isten a bűnös
világot sújtotta. Különösen gazdagok a germán és itáliai
hagyományok Attilával kapcsolatban. Az alakulóban levő
keresztény európai tudat ezt a hunok okozta nagy traumáját
sohasem tudta feledni, s minden újabb keleti hullámot a
hunok utódjának értelmezett, így a 9. század végi
magyarokat is a hunok leszármazottjának hitte. Ahogyan a
kialakuló magyar történetírás átvette a Szkítia‐tant,
ugyanígy elhitte és átvette a Hunnia‐tant, azaz a magyarok
hun eredetének európai képzetét. Itt is, akárcsak a
szkítákkal való azonosításnál, a nomádok általános
hasonlósága szolgált alapul, de a hunok és magyarok
esetében még a területi azonosság is erősítette ezt az
elképzelést. A hunok alapították ugyanis az első nomád
birodalmat a Kárpát‐medencében, utána a 6. század
közepén az avarok, végül pedig a 9. század végén a



magyarok tudták immár tartósan birtokba venni ezt a
területet. Ez a földrajzi azonosság magyarázza, hogy miért
lehetett a magyar őstörténeti elképzeléseknek a hun–avar
magyar azonosság hármas pillére az alapja. A 19. század
második felétől kezdve a tudományos finnugor
nyelvhasonlítás megizmosodásával az egész magyar
őstörténetet új alapokra fektették, s elsősorban nyelvészeti
alapon újraírták. Világossá vált, hogy a magyar nyelv
kétségtelenül finnugor alapzatú, melyre sok egyéb réteg
(iráni, török, szláv stb.) rakódott rá. De az elmúlt száz év
során többször elfelejtették, hogy az őstörténet nem azonos
a nyelv történetével, s a magyar nép kialakulásában a
magyar nyelv eredete csak egy, bár fontos tényező. A
magyar nyelvet beszélők közössége gazdaságilag és a
társadalom felépítése szempontjából a belső‐ázsiai
népekhez is kötődött. Így a nyugat‐eurázsiai steppevidék
hunoktól magyarokig terjedő története (4–9. század)
éppolyan fontos a magyarság kialakulásának
szempontjából, mint a finnugor nyelvi eredet ténye. De
tovább mehetünk, és éppily fontos kérdésnek tarthatjuk a
hun–magyar azonosság tudatát. Egy nép történeti tudata
meghatározó fontosságú történeti tényező, függetlenül
attól, hogy az tudományosan egy helytálló igazságon
alapszik vagy sem. A hun–magyar azonosság tudata a
magát a nemzettel azonosító országvezető magyar
nemesség világnézetének sarkalatos pontja volt vagy
nyolc‐kilencszáz évig. Eszmetörténetileg rendkívül érdekes,
hogyan alakult ki az Árpád‐korban a magyar nemesség hun
tudata, s Attila hogyan vált Árpád vezér elődjévé. A
hun‐teória teljes vértezetében a 13. század végén Kézai
Simon krónikájában jelent meg, majd Thuróczi és Bonfini
történeti művei nyomán egész Európában elterjedt. A
magyar történettudomány részletesen feltárta a
hun‐hagyomány kialakulását, annak tudákos eredetét,
következésképpen a honfoglaló magyarságnak saját hun
eredethite nem volt. Ezt, minden újabb kísérlet ellenére,



még senkinek sem sikerült kimutatni. Ami azonban tény és
éppen elég ok a csodálkozásra, hogy a nyugat‐európai tudat
számára mind a mai napig viszolyogva fogadott hun népből
és Attila személyéből a magyar középkor hogyan tudta egy
nagyszerű néptől és egy történeti hőstől való leszármazás
mítoszát megteremteni. Magyarán szólva, hogyan volt
lehetséges, hogy a hun tudat Magyarországon mindig
pozitív érzelmi tartalommal volt telítve, egészen a
dualizmus koráig, mikor is a modern nyelvi és történeti
kutatások a maguk helyére kezdték helyezni az eszmék
történetét és eredetét is.
BIBLIOGRÁFIA
A legjobb összefoglalás: ECKHARDT S., Attila a mondában.
In: Attila és hunjai 143–216, 307–315. Itt részletes további
irodalom.



3. FEJEZET – BELSŐ‐ÁZSIA TÖRÖK
KORSZAKA



1. A türkök felemelkedése és első birodalma
A 6. század közepén új nép alapított birodalmat a
Zsuanzsuan Birodalom helyén Belső‐Ázsiában, s a türkök
hatalma – mert így hívták ezt a népet – minden eddigi
nomád birodalmáét felülmúlta. Bár a hiungnuk hatalma is
nagy volt Belső‐Ázsiában, s bár a hunok az 5. században
messzebbre jutottak európai portyáik során, mint bármely
nomád nép előttük vagy utánuk, mégis a Türk Birodalom az
első, mely egységbe fogta Belső‐Ázsiát Kínától Bizáncig. A
Türk Birodalom mintegy kétszáz éves történetét (552–745) a
régebbi koroknál sokkal kedvezőbb körülmények között
tanulmányozhatjuk, mivel a forrásanyag mennyisége e
korból már sokkal bővebb, másrészt ekkor érnek össze
igazán először a keleti és nyugati híradások, s az adatok
összesítése révén e kor történetéről és történeti földrajzáról
már sokkal pontosabb képpel rendelkezünk. A Belső‐Ázsiára
vonatkozó legértékesebb bizánci tudósítások a 6. századból
valók, s a 7. század végétől már arab források is
tájékoztatnak Nyugat‐Turkesztánról az ottani arab hódítással
kapcsolatban. S ne felejtsük el a leglényegesebb új
momentumot, mely e kor tanulmányozását az összes előző
koréval szemben annyira előnyössé teszi: e korban jelennek
meg az első belső keletkezésű források Belső‐Ázsia
történetében. A türk rovásírásos emlékek révén egy
belső‐ázsiai nép először szólal meg és vall saját magáról,
saját történelméről. Lehull az idegen források által
szemünkre kényszerített hályog, objektívabb képet tudunk a
sok forrásból kikerekíteni.
A türkök neve, mint oly sok belső‐ázsiai nomád népé,
először a kínai forrásokban bukkan fel. Eredetükről és
szokásaikról a Csou su, és kevésbé részletesen a Szuj su
dinasztikus évkönyvekben olvashatunk. A Csou su két
eredetlegendát is közöl. Rendkívül érdekesek ezek a
beszámolók, hiszen korabeli türk adatközlőktől származnak,
és részletes bepillantást engednek egy belső‐ázsiai nép



eredetmítoszába. Az egyik változat szerint a türkök a
hiungnuk egy törzse volt, családi nevük az Asina. Miután
egy szomszédos ország legyőzte őket, mindnyájan
elpusztultak, csak egy tízéves fiú maradt életben, akit
megszántak a katonák és a mocsárba dobták. Egy
nőstényfarkas találja meg a gyermeket, hússal eteti,
felneveli, majd teherbe esik tőle. Mikor a győztes szomszéd
ország királya megtudja, hogy a gyermek él, érte küld,
megöleti, de a nőstényfarkas továbbmenekül a hegyekbe,
Kaocsangtól (Turfán) északra egy barlangba vonul, melyen
belül egy több száz mérföldnyi zöld mező van. Itt telepszik
le a nőstényfarkas és tíz gyermeket szül. Ezek a környező
országokból feleséget hoznak s gyermekeket nemzenek. A
gyermekeknek nevet adnak, egyikük neve Asina lesz.
Sokasodnak, majd mikor már több száz családra
szaporodnak, kijönnek a barlangból és a zsuanzsuanokhoz
csatlakoznak. Ez időben a Kin‐san (Altaj) déli vidékén élnek,
a zsuanzsuanoknak mint vaskovácsok szolgálnak. Mivel a
Kin‐san hegye sisak alakú, s a sisakot nyelvükön tuküenek
hívták, végül is ez a név ragadt rájuk.
A másikat eredetmonda szerint a türkök a Szo‐államból
erednek, mely a hiungnuktól északra feküdt. Vezetőjük
Apangpu volt, akinek tizenhét testvére volt. Egyikük, név
szerint Icsinisitu egy nőstényfarkastól született. Apangpu és
testvérei országát elpusztították, de Icsinisitunak két
felesége volt, a Nyáristen és a Télisten két lánya. Egyikük
négy fiút szült, ezek közül az egyik fehér hattyúvá változott,
egy másik pedig államot alapított az Afu (Abakán) és Kien
(Kem) folyók között kiku néven. A harmadik fiú aCsucse
folyónál uralkodott, a negyedik, a legidősebb a
Cienszicsucsesi hegynél. Ezt a legidősebb fiút, Notulu sadot
vezetőjüknek választották meg, s atuküe címet adták neki.
Tíz feleséget tartott, s az egyik fia volt Asina. Notulu halála
után a tíz fiú közül kellett uralkodót választani, s az lett a
győztes, aki a legmagasabbra ugrik egy fára. Természetesen
Asina győzött, akit ettől fogva Ahien sadnak neveztek.



Ahiennek volt leszármazottja Tumen, aki alatt a türkök egyre
erősebbek lettek, s a kínaiakkal is kapcsolatba léptek. Ezzel
a legendák világából már a történelem világába léptünk.
Igen tanulságos a türkök eredetmondája, ha a
történelmet és a mítoszt szétválasztjuk benne. Már a kínai
forrás tárgyilagosan megjegyzi, hogy bár sok eltérés van a
két változat között, egy fontos közös momentum azonban
létezik, s ez az, hogy a türkök végső fokon nőstényfarkastól
erednek. Az állatőstől való származástudat, a totemizmus
ismeretes Belső‐Ázsia sok kihalt és élő népénél egyaránt,
többek között a magyar uralkodóháznak, az Árpádoknak is
megvolt totemisztikus eredetmondája, a turulmadártól való
származás eredetmondája, melyet középkori elbeszélő
forrásaink őriztek meg. A törzs vagy nép az ősállatot, a
totemállatot különös tisztelettel övezte, s e szempontból
külön érdekes, amit a Szuj su fűz még ehhez: a türk
uralkodó sátra előtt egy farkasfejes lobogót állítottak fel,
hogy ez állandóan emlékeztessen származásukra.
Történelmi igazságot takar az a rész, mely a türköket a
zsuanzsuanok alattvalójának mondja és vaskovácsoknak
nevezi őket. Nehéz megmondani, hogy pontosan mit fed
avaskovács elnevezés itt, de valószínű, hogy a türkök a
fémbányászatban és ‐megmunkálásban vehettek részt, erre
utalhat az eredetmondákban a barlang említése is. Tudjuk,
hogy később is, a Türk Birodalom korában a türkök vezetői
évente egyszer összegyűltek az atyai barlangban, amely
mintegy szentélyük volt, s áldozatot mutattak be az ősök
emlékének. Ez az évenkénti áldozás szokása,
emlékezhetünk, már megvolt a türkök politikai elődeinél, a
zsuanzsuanoknál is. A türkök fémművességével
kapcsolatban leginkább a vas megmunkálására
gondolhatunk. Különböző források nem mulasztják el
megemlíteni, hogy a türkök országa vasban bővelkedik.
Zemarkhosz bizánci követ leírja, hogy az első türkök, akikkel
találkozott, vasat akartak neki eladni. Hüancang kínai
buddhista zarándok a 7. században megjegyzi, hogy a



türkök vas ágykeretet használtak a szokásos fa helyett.
Történeti tényt takar az is, hogy a türkök ősi központja a
Kin‐san, azaz az Altaj hegység vidéke volt.
A második eredetmonda‐változatba belekeveredtek a
kirgizek is, akik kiku néven szerepelnek, az Afu (Abakán) és
Kien (Kem) folyóknál. Az utóbbi a Jenyiszej folyó felső
folyásának neve még ma is több ott élő nép nyelvében. Ez a
közlés meg is felel egyéb ismereteinknek, a kirgizek valóban
a Felső‐Jenyiszej vidékén éltek már ebben az időben.
Ami a türkök konkrét népi eredetét illeti, igen
ellentmondóak a kínai források. ACsou su szerint vagy a
hiungnuktól erednek vagy a Szo‐államból. Egyesek szerint
ez az országnév a szienpik eredeti országának neve, a
szienpiktől származó topákat is sokszor Szo lunak, azaz
szo‐barbároknak hívják. A második felfogás tehát a
szienpikre vezeti vissza a türköket. A harmadik felfogást a
Szuj su tükrözi, itt vegyes barbár eredetűnek mondják a
türköket, ami általánosságban utal arra, hogy több barbár
törzs keveredéséből jöhettek létre. A kínai évkönyvek ezen
genealógiáira sokat nem adhatunk, mert ez időben a
hiungnu népnév már toposz, az északi barbárokat
automatikusan a hiungnukkal azonosítják, vagy más a
hiungnuk után jövő nomád néppel. Egy azonban biztos: a
türkök az első török nyelvű nomád nép Belső‐Ázsiában,
melynek neve a mai tudományos névhasználatban az egész
törökség nevévé vált.
S itt időzzünk el egy pillanatra. A türkök neve igen sok
forrásból ismert. Az arab (turk), görög (turkoi), szír(turkaj),
szanszkrit (turuka), középperzsa (turk), szogd (twrk), hotáni
(truka), tibeti (dru‐gu) és türk (türk)alakok egyaránt egy türk
névalaknak a visszaadásai. Egyedül a név kínai formája, a
tuküe tűnik valamilyen más alaknak. Pelliot magyarázata
szerint a kínai t’u‐küe (korabeli kínai alakja: t’upt‐kiwpt) egy
türküt formát ad vissza, melyet más forrásból nem
ismerünk, s mely alakban a ‐t egy, a mongol nyelvekre
jellemző többesszám‐képző lenne. Ez esetben feltehető,



hogy ez a forma a zsuanzsuanoktól jutott volna el a
kínaikhoz, akiknek legalábbis egy része mongol ajkú
lehetett. A kínai t’u‐küe szót újabban másképpen
magyarázták, felmerült a szogd közvetítés gondolata. Ez
utóbbi feltevés tűnik valószínűbbnek.
A türkök az 540‐es években léptek először kapcsolatba a
kínaiakkal, selymet vásárolni jöttek hozzájuk. Ez időben a
türkök vezetője Tumen, az első név szerint ismert türk
vezér, a türk feliratok Bumin kagánja. 546‐ban a
zsuanzsuanok ismét harcban állottak az ősi ellenséggel, a
kaokük/tielök törzsszövetségével. Ebben a harcban a türkök
mint a zsuanzsuanok alattvalói, Bumin vezetésével
harcoltak a kaokük ellen, és jelentős mértékben
hozzájárultak a zsuanzsuanok győzelméhez. Ezen
felbátorodva Bumin zsuanzsuan hercegnőt kért magának
feleségül. Ismerjük már a zsuanzsuan kagán, Anakuj
felháborodott elutasítását, mellyel megvetett alattvalójának,
a „kovács”‐nak kérésére válaszolt. Bumin válaszul a
megaláztatásra a zsuanzsuan követet megölette. Ezután a
Nyugati Vej‐dinasztiához fordult, ahonnan kapott is kínai
hercegnőt feleségül. Ekkor, 552‐ben Bumin elég erősnek
érezte magát ahhoz, hogy nyíltan a zsuanzsuanok ellen
forduljon, s csatában verte le őket. Anakuj, az utolsó
zsuanzsuan kagán öngyilkos lett, fia, Anlocsen pedig az
Északi Ci‐dinasztiához menekült Kínába. Bumin ettől fogva
Ili kohan néven nevezte magát, ami egy türk il kagan
fordulat kínai átírása, és a ’nép kagánjá’‐t jelenti. A kínai
évkönyvek megjegyzik, hogy ez a cím a régi, hiungnuknál
használatos sanjünek felel meg. Érdekes ez a megjegyzés,
mert azt mutatja, hogy a kínaiak tudatában az északi nagy
nomád birodalmak történelmi folytonosságként jelentek
meg: a hiungnuk, a zsuanzsuanok és most a türkök. A közös
terület, az azonos társadalmi szerkezet és a civilizált (értsd
kínai) világhoz való viszony magyarázza ezt az azonosítást,
melynek az etnikai tényekhez közvetlenül semmi köze
sincsen.



Bumin kagán a győzelem után hamarosan meghalt, s
fia, Kolo (türk Kara) követte az utódlásban, szintén igen
rövid ideig. Ekkor Bumin kisebb fia lépett helyére, Muhan
(türk Bukan) kagán néven, aki már hosszabb ideig maradt a
Türk Birodalom élén (553–572). A birodalomalapító Bumin
kagán fia, Muhan alatt alakult ki a türk nagyhatalom. Az ő
nevéhez fűződik a heftaliták leverése nyugaton, a kitajok
legyőzése keleten és a kirgizek meghódítása északon.
Ekkorra a birodalom határai a Liaohajtól (a Liaotung öble) a
Szihajig (Nyugati‐tenger) értek kelet–nyugati irányban, s a
Bajkál‐tótól a Góbi sivatagig észak–déli irányban. A
Nyugati‐tenger igen változó fogalom a kínai
történeti‐földrajzi irodalomban, régebben a Kuku‐nórt jelölte,
e korban a Káspit vagy az Aral‐tavat jelöli. Így számol be a
Türk Birodalom megalapításáról a türk hagyomány a
Kül‐tegin‐feliraton: „Amikor fent a kék ég s lent a fekete föld
megteremtetett, a kettő közé az ember fiai teremtettek. Az
ember fiai fölött ősapám, Bumin kagán és Istemi kagán
uralkodott. Trónra ülvén megszervezték a türk nép
birodalmát és megszabták törvényeit. A négy világtáj mind
ellenségük volt, de hadakat vezetvén, a négy égtáj népeit
mind meghódították, mind engedelmessé tették. Akinek feje
volt, meghajlíttatták, akinek térde volt, földre
kényszerítették. S letelepítették őket keletre a Kadirkán
hegységig, nyugatra a Vaskapuig. E két táj között ilyen
hatalmas területen uralkodtak, miközben megszervezték a
fejedelem és szervezet nélküli köktürköket. Bölcs kagánok
voltak, hős kagánok voltak. Bujrukjaik is bölcsek voltak,
hősök voltak. Bégjeik is, népeik is egyetértésben éltek. Ezért
tudták hatalmas birodalmukat megszervezni, s uralkodván,
törvényeiket megszabni. Sorsuk rendelése szerint haltak
meg. Eljöttek a gyászoló sjajveszékelő népek: keletről a
napkeleten lakó távoli bükli nép, a kínai, tibeti, apar, bizánci,
kirgiz, ücs‐kurikán, otuz‐tatár, kitaj és tatabi nép,
mindnyájan halotti tort ültek és siratták őket. Ilyen híres
kagánok voltak ők!”



(Kakuk Zsuzsa ford.) Álljunk meg itt egy pillanatra, s
nézzünk meg két népnevet, amelyek az első türk kagán
temetésének leírásában szerepelnek, s e neveken keresztül
láthatjuk, hogy a türk feliratok történeti‐földrajzi
magyarázata mennyi érdekes pontját világítja meg a régi
belső‐ázsiai történelemnek. Kezdjük a „távoli bükli nép”‐pel.
Ez annak az észak‐koreai államnak a neve, melyet koreaiul
Kogurjonak hívtak, kínai elnevezése pedig Kaoli vagy
Kaokouli volt. Keleten tehát egészen Észak‐Koreáig húzódott
a Türk Birodalom. A név görög feljegyzésben is előfordul
Mukri alakban, s szanszkrit lejegyzésben Mukuri formában.
Ezt az azonosítást erősíti meg egy tibeti nyelvű
dokumentum vallomása is. A tibeti szöveg egy 8. század
elején készült ujgur eredetiből való fordítás, mely ujgur
felderítők jelentését tartalmazta Belső‐Ázsia 9. század eleji
történeti‐földrajzi helyzetéről. Ebben egy távol‐keleti ország
neve a türkök (dru‐gu) nyelvén mug‐lig alakban szerepel,
mely országot a kínaiak ke’u‐linak neveznek. A kép így
teljessé válik, mindössze azt nem tudjuk még, hogy milyen,
feltehetően koreai eredeti nevet adnak vissza a Bükli, Mukri,
Muglig formákban változatosan feljegyzett adatok.
Egy másik földrajzi név közelebbi vizsgálata a roppant
Türk Birodalom másik, nyugati végéhez vezet el minket. A
magyar szövegben ’bizánci’‐nak fordítottuk azt a szót, mely
a türk feliratokban Purum alakban szerepel. Hogyan lett
Purum Bizánc türk elnevezése? Ez a földrajzi név, mely
Bizáncból indult el vándorútjára, nem mindennapi utat tett
meg, míg eljutott egész Ázsián keresztül Kínába, a közben
lévő állomásokon, az egyes nyelvekben mindenütt
otthagyva névjegyét. Bizáncnak egyik saját elnevezése
Róma görög neve, a Rómi volt, melynek népies rúm ejtése
tükröződik a Rum névben, ahogyan az oszmán‐törökök
nevezték Bizáncot (ez a szó jelenik meg Rumélia,
Törökország volt európai tartományainak elnevezésében is).
Ezt a Róm elnevezést vették át a perzsák Hróm formában
(eredetileg a görög szó eleji r hang előtt egy h is volt), s ez



bizonyos középperzsa nyelvjárásokban Frómmá alakult. Ezt
a középperzsa Fróm alakot ismerték meg aztán a türkök, s
nyelvükbe szabályosan Purum formában került át (szó eleji f
hang ritka a törökben, ezért hanghelyettesítéssel p‐t tettek
oda, s a szó eleji mássalhangzótorlódást, mely szintén nem
jellemző a török nyelvekre, ejtéskönnyítő magánhangzóval
hidalták át). A középperzsából a kínaiba is eljutott a szó,
ugyancsak szabályosan, hanghelyettesítésekkel, Fulin
alakban. Róma nevéből így lett Fulin Kínában, de ennek a
nagy útnak egyes állomásait csak az utóbbi fél évszázad
belső‐ázsiai kutatásai tudták adatokkal kitölteni.
A birodalom alapítását felidéző türk szöveg Bumin kagán
mellett egyenlő rangban emlékezik meg a testvéréről,
Istemi kagánról, s ez nem véletlen. A Türk Birodalom szinte
születése pillanatától két félre oszlott, egy keletire és egy
nyugatira; a keletinek Bumin, a nyugatinak Istemi volt az
ura. A nyugati fél gyakorlatilag teljes önállóságot élvezett,
de a birodalom névleges egysége kb. 582‐ig fennállott,
mikor is a kínaiaknak ügyes politikával sikerült az egységet
úgy megbontaniuk, hogy az már nem tudott újra helyreállni.
Ettől kezdve a kínaiak külön fejezetet szenteltek
évkönyveikben a keleti (a Tang suban) vagy északi (a Kiu
Tang suban) türköknek és a nyugati türköknek. A Nyugati
Türk Birodalom tíz törzsből állott, melyet a türk feliratok
on‐ok‐nak ’tíz törzs’‐ nek neveznek, vezetőjük, a nyugati
türk kagán a jabgu címet viselte. A kínai források sokszor
ezért ’a tíz törzs türkjei’ vagy ’a jabgu türkjei’ néven is illetik
a nyugati türköket. A türk feliratok Istemije Sitiemi néven
szerepel a kínai forrásokban, Szindzsibu néven az araboknál
(Tabarí) és Szilzibulosz néven a bizánci forrásokban. Az arab
és bizánci névalakok második része a jabgu méltóságnév
nyugati türk dzsebu/dzsibu alakváltozatát adja vissza.
BIBLIOGRÁFIA SINOR 234–239.
A türk történet alapvető kínai forrásainak fordításai két
kiadványban hozzáférhetők: LIU Mau‐tsai, Die chinesischen



Nachrichten zur Geschichte der Ost‐Türken (T’u‐küe) I–II.
Wiesbaden, 1958; E. CHAVANNES,Documents sur les
Tou‐kiue (turcs) occidentaux. St. Pétersbourg, 1903. Az
utóbbi kiegészítései: E. CHAVANNES,Notes additionelles sur
les Tou‐kioue (turcs) occidentaux. T’oung Pao 5(1904), 1
110.
A türk feliratok legfontosabb gyűjteményes kiadásai: V.
THOMSEN, Inscriptions de l’Orkhon déchiffrées.Helsingfors,
1896; H. N. ORKUN, Eski Türk yazitlari I–IV. Istanbul, 1936
1941 (az összes addig megjelent felirat kiadása); S. E.
MALOV, Pamjatniki drevnetjurkskoj pis’mennosti. Moskva
Leningrad, 1951; S. E. MALOV,Enisejskaja pis’mennost’
tjurkov. Moskva–Leningrad, 1952; S. E. MALOV, Pamjatniki
drevnetjurkskoj pis’mennosti Mongolii i Kirgizii. Moskva
Leningrad, 1959.
Az arab forrásokra: W. BARTHOLD, Die alttürkischen
Inschriften und die arabischen Quellen. In: W. RADLOFF,Die
alttürkischen Inschriften der Mongolei. Zweite Folge. St.
Petersburg, 1899. 1–25 (függelék).
Az egész türk történetre kiterjedő, jó monográfia
nincsen: R. GIRAUD, L’Empire des Turcs Célestes. Paris,
1960; Ë. L. N. GUMILEV, Drevnie tjurki. Moskva, 1967.
Mindkét munka elnagyolt, nem szakszerző tollából. – P.
CANNATA, Profilo storico del Io Impero Turco (meta VI–meta
VII secolo). Roma, 1981 (csak a türk történet első száz
évéről). – A. BERNSTAM, Social’no‐ekonomiceskij stroj
orhono‐jenisejskih tjurok VI–VII vekov. Moskva‐Leningrad,
(türk társadalom‐ és gazdaságtörténet elhibázott
vulgármarxista koncepcióban). – S. G.KLJASTORNYJ,
Drevnetjurkskie runiceskie pamjatniki kak istocnik po istorii
Srednej Azii. Moskva, 1964 (elsőrendű szakmunka, egy sor
részletkérdés megoldásával).
Nagyobb tanulmányok, fontos történeti kérdések
tárgyalásával: F. HIRTH, Nachworte zur Inschrift des
Tonjukuk.In: W. RADLOFF, Die alttürkischen Inschriften der
Mongolei. Zweite Folge. St. Petersburg, 1899. 1–140



(függelék); W. BARTHOLD, Die historische Bedeutung der
alttürkischen Inschriften. In: W. RADLOFF, Die alttürkischen
Inschriften der Mongolei. Neue Folge. St. Petersburg, 1897.
1–36 (függelék); J. MARQUART, Die Chronologie der
alttürkischen Inschriften. Leipzig, 1898; A. VON GABAIN,
Steppe und Stadt im Leben der altesten Türken. Der Islam
29(1949), 30–62; ECSEDY I., Kereskedelem és háború a VI.
századi türk–kínai kapcsolatokban. In: ECSEDY I., Nomádok
és kereskedők Kína határain. Budapest, 1979. 78–164
(Kőrösi Csoma Kiskönyvtár 16).
A türk névre: NÉMETH Gy., A türk népnév. MNy
23(1927), 271–274. A kínai t’u‐küe alak magyarázatára: P.
PELLIOT, L’origine de T’ou kiue, nom chinois des Turcs.
T’oung Pao 16(1915), 687–690 (a Türküt forma mongolos
többes szám, valószínűleg a zsuanzsuanok nyelvéből); J.
HARMATTA, Irano‐Turcica. AOH 25(1972), 263–273 (a Turkit
szogd többes számú alakból magyarázza).
A Kül‐tegin‐felirat idézett helye: Magy. előd. 60–62.
A Bükli névre: W. B. HENNING, A farewell to the khagan
of the Aq‐Aqataran. BSOAS 14(1952), 501, 5. jegyz.;
MORAVCSIK, Byz.‐turc. II, 193–194.
A Purum névre: H. H. SCHRAEDER, Iranica, l. Das Auge
des Königs. 2. Fu‐lin. Berlin, 1934. 24–88.
A jabgu címre és különböző formáira: DOERFER, TMEN
IV, 124–136 (No. 1825).
ECSEDY I., A türkök történelmi színre lépése. In: Kína és
szomszédai. Budapest, 1997. 7–13; ECSEDY I., Kína és
szomszédai. Budapest, 1997; MÁRTON A., Szakralitás és
hatalom a türköknél. Aetas 1997/2–3, 72–79.
W.‐E. SCHARLIPP, Die frühen Türken in Zentralasien.
Darmstadt, 1992.



2. Türk–bizánci kapcsolatok és az avar‐kérdés
A heftalita birodalom megdöntésével 557‐ben a türkök
közvetlen Perzsiával kerültek szomszédságba, és Bizánc felé
is nyitva állt a közvetlen kapcsolatteremtés lehetősége.
Aselyemkereskedés ügye volt az, ami az elkövetkezendő
évtizedekben a három nagyhatalom gazdasági és politikai
kapcsolatait megszabta. A kínai selyem legnagyobb
felvásárlói a perzsák és a bizánciak voltak. Már a
Han‐korban kialakult a selyem útja, az abelső‐ázsiai
kereskedelmi útvonal, melyen a selyem Kínából az antik
Rómába is eljutott. E karavánút leglényegesebb szakasza
Belső‐Ázsián vezetett át, s a selyemkereskedés közvetítését
kezdettől fogva egy élelmes kelet‐iráni kereskedő nép, a
szogdok bonyolították le. Ősi szállásterületeik az Amu‐darja
és Szir‐darja között voltak, nagy vonalakban a Zarafsán
folyó mentén a mai Buhara és Szamarkand közötti részen.
Ezt a területet nevezhetjük a történelmi Szogdiának. A
szogd városállamoknak változatos történeti sorsa volt,
gyakrabban voltak idegen hatalmak alattvalói, mint
önállóak, a környező nagyhatalmak mindig meghódították
Szogdiát is. Láthattuk, hogy Kangkü állama bekebelezte, s a
350‐es baktriai nomád betörés után a hjónok, majd
dinasztiájuk, a heftaliták fennhatósága alá kerültek.
Mindezek a történelmi sorsfordulók nem nagyon zavarták
őket kereskedői tevékenységükben, s most is, hogy régi
uraikat, a heftalitákat a türkök váltották fel, igyekeztek
továbbra is megőrizni hegemón szerepüket a
selyemkereskedelem közvetítésében. Istemi, az első nyugati
türk uralkodó nevében egy Maniakh nevű szogd vezetésével
követség ment a perzsákhoz, hogy ott a szogdok számára
engedélyt szerezzenek a selyem árusítására. A perzsa király
húzta‐halasztotta a válaszadást, majd kereken megtagadta
az engedélyt. A szogdoknál lévő selyemkészletet
megvásárolta, és egy heftalita tanácsadójának sugallatára,
aki a türköket, országa eltipróit gyűlölte, aselymet



nyilvánosan elégettette. A nem túl barátságos fogadtatás
ellenére Istemi még egy küldöttséggel próbálkozott, de ez
alkalommal a perzsák megmérgezték a követség néhány
tagját, s elterjesztették a hírt, hogy anehéz perzsa klíma
végzett a követekkel. Ezek után nyilvánvalóvá vált, hogy a
Bizánc felé irányuló selyemkereskedelem közvetítésének a
hasznát a perzsák egyedül szeretnék lefölözni, és semmiféle
szogd–türk közvetítést nem látnának szívesen. Ettől kezdve
atürk–perzsa ellenségeskedés nyílttá vált. A türkök most
már megpróbáltak közvetlenül kapcsolatba lépni Bizánccal,
s a szogd Maniakh elindult „Új Róma” felé. A Kaukázuson
észak felől átkelve érkezett meg Bizáncba 567‐ben. II.
Jusztinosz császár fogadta őket, meghallgatta a perzsák
elleni politikai szövetségkötés tervét, és úgy döntött, hogy
viszontkövetséggel válaszol a türköknek. A türk követeket
meglepetésként érhette, hogy Bizáncban nemcsak selyem
volt bőségben, hanem a selyemhernyó‐tenyésztés titkát is
ismerték már. Egyes hírek szerint Jusztinianosz császár
idejében indiai papok hozták el a selyemhernyót Bizáncba,
más értesülések szerint egy perzsa botjába rejtve
csempészett ki selyemhernyógubókat Kínából. Mindenesetre
az előállítás ismerete nem tette még lehetővé, hogy nagy
mennyiségben és jó minőségű selymet állítsanak elő, s ne
szorulnának rá a kínai selyemre. A bizánci követséget a
kilikiai Zemarkhosz vezette a császár megbízásából. Az ő
követjárásának, majd a későbbi, 576‐os Valentinosz‐féle
követségnek a leírását Menandrosz bizánci történetíró
művének töredékei őrizték meg számunkra.
A követség először a szogdok földjére érkezett. Itt vassal
kereskedő türkök tűntek fel, majd pogány ördögűzők
jelentek meg, akik tüzet gyújtottak, a követek összes
holmiját átvitték a tűz fölött, végül magát Zemarkhoszt is.
(Hasonló tisztítási szokást jegyez fel a mongoloknál a 13.
században Plano Carpini is.) Ezután a bizánciakat erre
kijelölt emberek vitték a türk uralkodó székhelyére, amely
az Ektag‐hegy egyik völgyében volt. Menandrosz megjegyzi,



hogy az Ektag görögül ’aranyhegy’‐ et jelent. Sok fejtörést
okozott már, hogy hol lehetett ez az Arany‐hegy, a kínaiak
Arany‐hegye, a Kin‐san ugyanis az Altajt jelöli. Egyesek meg
is próbáltak az Ektagból Altajt csinálni, de merőben
valószínűtlen, hogy a nyugati türkök uralkodójának
székhelye ennyire keleten, a keleti türköknél legyen. A
legvalószínűbb feltevés szerint valahol Kucsától északra
lehetett ez a hegy.
Istemi díszes sátrában fogadta Zemarkhoszt, s udvarias
beszédekkel köszöntötték egymást. A türk fejedelem egy
kétkerekű aranyszéken ült. A protokollt a lakoma követte.
Másnap „egy másik sátorban jöttek össze, amely ugyanúgy
selyemszövetekkel volt borítva és tarkítva, és ahol
különböző alakú szobrok álltak. Szilzibulosz [azaz Istemi]
egy teljesen aranyból készített kereveten ült. A helyiség
közepén aranykannák, korsók, sőt aranyhordók is voltak.
Miután ismét lakmároztak, és ivás közben elmondták és
meghallgatták mindazt, amit kellett, eltávoztak. A következő
napon egy másik helyiségben voltak, ahol arannyal bevont
faoszlopok, továbbá arannyal bevont kerevet volt, melyet
négy aranypáva tartott. A helyiség előtt hosszú sorban
kocsik álltak, amelyeken nagy tömeg ezüstholmi volt, tálak
és kosarak, s azonkívül még sok állatfigura, szintén ezüstből
készítve, melyek semmiképpen sem maradtak el a mieink
mögött. Ilyen fényűzés van a türkök fejedelménél” – fejezi
be áradozásait a türkök gazdagságáról Menandrosz
(Moravcsik Gy. ford.). Zemarkhoszt gazdag ajándékokkal
bocsátotta el a türk uralkodó, még egy kirgiz rabszolganőt is
kapott az otthontól való távollét kínjainak enyhítésére. (A
kirgiz népnévnek különben ez az első európai lejegyzése.) A
nyugati türkök fejedelme úgy határozott ekkor, hogy
Zemarkhosz pár emberével együtt kísérje őt el a perzsák
elleni hadjáratra, míg a követség többi tagja várja be
Zemarkhoszékat a kholiaták földjén. Az utóbbiak a Szir‐darja
középső folyásától északra élő iráni nyelvű nép voltak. A
Talasz folyónál találkoztak a perzsa követtel, majd a



tárgyalások a türköknél elengedhetetlen lakoma keretében
folytak. Istemi megkülönböztetett tisztelettel bánt
Zemarkhosszal, s a perzsa követnek állandóan
szemrehányásokat tett, mire az megszegvén a türköknél
kötelező evés alatti hallgatást, merészen védekezett atürk
uralkodó előtt. Végül is Istemi elbocsátotta a görögöket, s
maga a perzsák ellen indult. Mivel Maniakh közben meghalt,
a bizánci követség mellé vezetőnek egy Tagma‐tarkhan
nevű embert és Maniakh kiskorú fiát nevezte ki, aki örökölte
apja rangját és akagán bizalmát. A görögök elindultak
hazafelé. Több folyón keltek át, így az Ikh, Daikh és Attélasz
folyókon. Ezek közül az első név valószínűleg az Emba, míg
a másik kettő biztosan a Jajik (Urál) és Etil (Volga) folyót
fedi. Ezután az ogurokhoz értek, akik tehát a Volgától
nyugatra tanyáztak. Az ogurokról később majd részletesen
lesz szó, most csak annyit, hogy fontos Menandrosz
megjegyzése, miszerint az ogur fejedelem Istemi nevében
gyakorolja a hatalmat, a türkök hatalma tehát egészen a
Pontosz vidékéig ért. Az ogurok figyelmeztették
Zemarkhoszt, hogy vigyázzon, mert a perzsák csapata a
Kóphén (Kuma) folyónál áll lesben és életükre tör. Végül
Alánián át jutottak haza Bizáncba.
A türk és bizánci barátkozás nem szűnt meg, sőt újabb
követségek jelezték a politikai szövetség erősödését.
576‐ban bizánci követség indult a türkökhöz Tibériosz cézár
megbízásából, Valentinosznak a vezetésével. Megint csak
népes türk kísérettel indult el a csapat, ami bizonyítja a
bizánci–türk követségjárások folytonosságát. Maga
Valentinosz már ez előtt az út előtt kétszer járt a türköknél.
A követség hajóval indult Konstantinápolyból, először a
Fekete‐tenger déli részén lévő Szinópé (ma Sinop,
Törökország) kikötőjét érintették, majd a krími Kherszónba
érkeztek. Ezután mocsaras síkságokon át, hosszú utazás
után értek el Turxanthoszhoz, aki a nyugati türkök egyik
fejedelme volt. Menandrosz szerint a nyugati türkök területe
nyolc részre van osztva, melyen különböző fejedelmek



uralkodnak, a legidősebb közülük Arszilasz. Őt nem ismerjük
más forrásból, neve nyilvánvalóan török eredetű (Arszil). Az
sem világos, hogy mit takar a nyolcas felosztás, mivel a
nyugati türköknek csak tízes felosztásáról tudunk a kínai és
türk források alapján (l. feljebb). Mindenesetre az a tény,
hogy Turxanthosz fogadta a bizánci követeket, tárgyalt
velük, mutatja, hogy a nyugati türk konföderáció sohasem
lehetett a keleti türkhöz hasonló erős monarchia, csupán
törzsek és népek közötti laza szövetség. Maga Turxanthosz
neve arra látszik mutatni, hogy a görögök itt is a türk
fejedelem méltóságnevét jegyezték le, akárcsak Istemi
esetében, akit Szilzibulosznak neveznek, s mint láttuk
fentebb, e név második részében a jabguméltóságnév
nyugati türk dzsebu kiejtése rejtőzik. A Turxanthosz név
feltehetőleg a Türk sad méltóságnevet adja vissza, s ez
esetben azt láthatjuk, hogy a főfejedelmen kívül, aki a jabgu
címet viselte, a többiek kisebb címeket viseltek, így az
egyébként jól ismert türk sad méltóságnevet.
Valentinosz tolmácsolta a bizánci császár jókívánságait,
és kifejezte azt a reményét, hogy a Jusztinosz és Istemi
közötti béke és fegyverszövetség megerősítést nyer, sőt a
türkök fegyveresen segítenek a bizánciaknak a perzsák
elleni harcukban. De a bizánciaknak nagy meglepetéssel
kellett tapasztalniuk, hogy a felbőszült türk fejedelem
minden átkát rájuk szórja, mivel a birodalmuk befogadta a
türkök menekült szolgáit, az avarokat. Valentinosznak
sikerült valahogy lecsillapítania a dühöngő türköt, aki ekkor
közölte, hogy nemrég halt meg apja, Szilzibulosz (= Istemi),
s éppen a legnagyobb gyászban van. Mikor felszólította a
követséget, hogy türk szokás szerint hasítsák meg arcukat a
gyász jeléül, azok rögtön eleget tettnek kérésének, mielőtt
újabb dühkitörés következett volna. A követek végigélték
Istemi temetésének gyásznapjait, s látták azt a barbár
szokást, mikor négy rabot Istemi lovaival együtt a türkök
leöltek, hogy azok hozzá távozzanak a túlvilágra szolgálni.
Ezek után Valentinoszék továbbmentek kelet felé



Turxanthosz testvéréhez, aki az Ektel‐hegynél lakik. Ez az
Ektel azonos azzal azEktaggal, mely Istemi székhelye volt
Zemarkhosz látogatása idején. Míg a bizánci követek a
türköknél jártak, Turxanthosz megtámadta és elfoglalta
Boszporosz városát (ma Kercs, Ukrajna) a Krím félszigeten.
Ettől fogva nyilvánvaló lett, hogy a bizánci–türk békekorszak
véget ért, elkezdődtek a nyílt háborúskodások. Itt időzzünk
el egy kissé Turxanthosz kirohanásával kapcsolatban az
avar‐kérdésnél, mely Belső‐Ázsia etnikai történetének egyik
legfogasabb kérdése. Az avarokról s kelet‐európai sorsukról
ugyan később szólunk, de etnogenezisük kérdése itt
kívánkozik megtárgyalásra.
Az avar népnév először Priszkosz rhétornál jelent meg a
463 körüli népmozgással kapcsolatban (l. az avarokról szóló
részben). Ezután egészen a Türk Birodalom alapításának
idejéig nem hallunk az avarokról. Azok az európai források,
amelyek az avarokról tudósítanak, Menandrosz és
Theophülaktosz Szimokattész bizánci történetírók művei. Az
előbbi, amikor a Valentinosz‐féle küldöttségről tájékoztat,
leírja a türk fejedelem haragját amiatt, hogy a bizánciak
befogadták a türkök menekült alattvalóit, az uarkhonitákat,
vagy más néven avarokat. Theophülaktosz leírása sokkal
részletesebb, ő ugyanis a türk uralkodónak 598‐ban
Maurikiosz császárhoz küldött leveléből szerezte
értesüléseit. Ebben a levélben az uralkodó beszámol arról,
hogy milyen körülmények között történt a birodalom
megalapítása, és milyen harcok és események követték azt.
Theophülaktosz tudósításában nyilván több nemzedéknyi
történés van összesűrítve, skronológiailag is sok hiba
található benne, de kellő kritikával olyan alapvető történeti
tényeket tudunk kihámozni belőle, amelyeket semmilyen
más forrásból nem ismernénk. A birodalom alapítása után a
türkök először az abdeleket vagy más néven heftalitákat
győzik le, majd az avarokat, de nem azokat az avarokat
teszi hozzá Theophülaktosz –, akik 557‐ben jelennek meg
Bizáncban és Európában, s akiket Theophülaktosz



álavaroknak (pszeudoavaroi) tart. Az igazi avarok egy része,
miután a türkök leverték őket, Taugasztba (Észak‐Kína türk
Tabgacs elnevezésének valamilyen torzított formája)
menekült, másik részük pedig Mukriba húzódott (a türk
feliratok Bükli országa, l. fentebb). Az álavarok, akik
Európában jelentek meg, nem ezektől, hanem az oguroktól
származnak, s nevüket csak azért vették fel, hogy a
környező népeket megtévesztve félelmet ébresszenek
bennük. Ugyanakkor azt is megmondja Theophülaktosz,
hogy az avarok egy részét uarnak, másik részüket pedig
khunninak hívják. Még sok más népnevet és földrajzi nevet
közöl Theophülaktosz, ez a Belső‐Ázsia szempontjából oly
fontos forrásunk, de ezek most az avar‐kérdés
szempontjából nem lényegesek.
Először is le kell szögeznünk, hogy az egész álavar
probléma, melyet Theophülaktosz vetett fel, és mely oly
sokáig gúzsba kötötte a kutatást, csak álprobléma. Álavarok
ugyanis nem léteznek, s ma már bizonyosan tudjuk, hogy ez
esetben a bizánci szerző antik mintákat követett az álavarok
történetének megkonstruálásával. Egy olyan antik
elbeszélést alkalmaz itt az avarokra, melyet már Tacitus is
felhasznált Germaniájában. Ezek szerint az álavar‐kérdést ki
kell iktatnunk a vizsgálatunkból. Legvalószínűbb, hogy a
bizánci forrásokban avarnak, illetve uarkhonitának nevezett
népet azonosítanunk lehet a kínai források zsuanzsuanjaival,
s ezt, akárcsak a hiungnu–hun azonosítást, először J.
Deguignes vetette fel több mint kétszáz évvel ezelőtt. A
zsuanzsuan–avar azonosítás végeláthatatlan viták forrása
lett, és sem pro, sem kontra nincsen a kérdés véglegesen
eldöntve. Anélkül, hogy megnyugtató választ tudnánk adni,
csak pár szempontra szeretném a figyelmet felhívni. Láttuk
már a hiungnu–hun azonosítás esetében, hogy bár bizonyos
a két név nyelvi azonossága, ez még nem jelent biztos
támpontot a kérdés eldöntéséhez, mert a népnév története
nem azonos a nép történetével, mégha sok mindent el is
árul róla. Ugyanígy most is leszögezhetjük azt a kétségtelen



tényt, hogy a heftalitáknak két törzscsoportját, akárcsak az
Európában megjelenő avarok két fő részét, uar, ill. hun
néven illették. Ugyanakkor nyomós érvek szólnak az ellen,
hogy az európai avarokat a heftalitáktól származtassuk.
Theophülaktosznál a heftaliták és az uarkhoniták teljesen
külön népként vannak leírva, lehetetlen, hogy egy kortárs
nem tudott volna róla, ha az avarok vagy uarkhoniták a
heftalitáktól menekültek volna. Ugyanakkor kronológiailag
nagyon erőlködnünk kell, hogy az 557–561‐ben megdöntött
heftaliták menekültjeit keressük az 557‐ben már a Kaukázus
előterében levő avarokban. Harmadsorban, az európai
avaroknak a középavar kortól kezdve a régészeti anyagból is
kimutatható jellemző hajviseletük a copf volt, míg a
heftaliták, kínai leírások szerint, körben vágták hajukat. Ez
utóbbi érv természetesen nem döntő, mindenesetre a
zsuanzsuanoknál ugyanazt a copfviseletet találjuk, mint az
avaroknál.
A zsuanzsuan–avar azonosítás ellen is szól pár érv. A
kínai források nem tudnak arról, hogy zsuanzsuan csoportok
nyugatra menekültek volna, s megmagyarázatlan marad az
is, hogy miért pont az uarnak megfelelőavar név vált volna
az uarkhoniták népnevévé. Zavaró az a körülmény is, hogy
a türk feliratok szerint egy aparnevű nép is részt vett
Kül‐tegin temetésén, s ez esetben nem gondolhatunk arra,
hogy ezek az aparok a zsuanzsuanok maradványai.
Azt mondhatjuk végezetül, hogy az avarok heftalita
eredete erősen valószínűtlen, sa közvetlen zsuanzsuan
eredet szintén. Egy biztos: Priszkosz rhétor 463 körüli avarjai
és az Európában 557‐ben megjelenő avarok azonos
etnikum. Ez esetben viszont azavarok semmiképpen sem
lehetnek azonosak azokkal a zsuanzsuanokkal, akiket
552‐ben győztek le a türkök.
BIBLIOGRÁFIA A bizánci követségekről: CHAVANNES,
Documents 233–242. Menandrosz töredékének fordítása:
Magy. előd. 76–83. Az idézett hely: 77–78.



Turxanthosz nevére: MARQUART, Komanen 71–72 és UŐ,
UJ 9(1929), 81.
Theophülaktosz Szimokattészról: CZEGLÉDY, Nomád
népek 101–102.
Az álavarokhoz: E. NORDEN, Die germanische
Urgeschichte in Tacitus Germania. Leipzig–Berlin, 1920. 422
434.
Az avar‐kérdésről: CZEGLÉDY, Nomád népek 101–117;
H. W. HAUSSIG, Die Quellen über die zentral‐asiatische
Herkunft der europaischen Awaren. CAJ 2(1956), 21–43.
HARMATTA J., Bizánc és a türkök kapcsolatainak
kezdetei. Antik Tanulmányok 9(1962), 39–53; DOBROVITS
M.,Az avar kérdés és az apar népnév az orhoni feliratokon.
In: A Kárpát‐medence és a steppe. Szerk. MÁRTON A.
Budapest, 2001. 86–105 (MŐK 14); VÉKONY G., Az ál‐avarok.
In: Szlavisztikai Tanulmányok. Szerk. GREGOR F.–NYOMÁRKAI
I. Budapest, 1987. 394–413.



3. Az Elsőtől a Második Türk Kaganátusig
A Szuj‐dinasztia alatt Kína hosszú, évszázados
szétszabdaltság után újra egységes lett (581–618), s ez idő
alatt az ország politikai és gazdasági hatalma felfelé
ívelőben volt. A Szuj‐korban erősödtek a belső harcok a
keleti türköknél is, s ekkor vált a keleti és nyugati félre való
tagolódás végleges ténnyé. Bár a Szuj‐dinasztia bukása
körüli zavaros időkben a keleti türkök valamelyest erőre
kaptak, de ez nem sokáig tartott. A kínaiak 630‐ban
legyőzték őket, és az Első Türk Kaganátus utolsó
uralkodóját, Hieli kagánt foglyul ejtették. Ezzel több mint
ötven évre a Keleti Türk Birodalom megszűnt, területe Kína
részévé vált.
A keleti türkök bukása után nem váratott magára sokáig
a nyugati türkök hódoltatása sem. A kínaiaknak most már
nem állt érdekükben a nyugati türkök szövetségét keresni a
keleti türkök ellen, sőt örömmel nézték a tíz törzs népének
belső torzsalkodását. A Nyugati Türk Birodalom sohasem
volt olyan egységes, mint a keleti, inkább csak lazább
konföderációnak volt nevezhető. Magja a tíz törzs, török
nevén on‐ok volt, mely két törzscsoportra oszlott. Az öt
nusipi törzs az Iszik‐költől nyugatra helyezkedett el, tőle
keletre pedig az öt tulu törzs. A tulu törzseket név szerint is
jól ismerjük, közöttük volt a türges, amely majd a Második
Türk Kaganátus idején a vezető törzs lett a nyugati türkök
területén. A nusipi terület központja Szujáb (Tokmak) és
Taraz vidékén lehetett.
A nyugati türk és a keleti türk terület között éltek a
karlukok, a Tarbagataj és az Altaj hegység közötti részen, a
Fekete‐Irtis folyónál. A türkökkel rokon nyelvű nép volt,
amely azonban külön törzsszövetséget alkotott; három
törzse ücs‐karluk néven szerepel a türk feliratokban. Köztes
helyzetüket kihasználva hol a keleti, hol a nyugati türköknek
hódoltak be. Szogdia sok városállama, így Taskent,
Szamarkand, Fergana és Buhara is a nyugati türkök



fennhatósága alatt állott. Az egykori Heftalita Birodalom
területe, Toharisztán is a Nyugati Türk Birodalom része volt.
Hüancang kínai zarándok, aki 630‐ban járt itt, 27 apróbb
fejedelemséget említ, amelyeknek önálló uralkodója volt, de
az összes a nyugati türk uralkodó fennhatósága alatt állott,
akinek nevében fia gyakorolta a hatalmat. A sad
méltóságnevet viselte, székhelye a mai Kunduz környékén
lehetett. A Nyugati Türk Birodalom 659‐es bukása után az
egykori türk sad egyik fia szervezte meg Toharisztánt,
felvette a jabgu címet, s ezzel létrehozta a toharisztáni
jabguk dinasztiáját, akikről s akiknek országáról aztán a 7.
század utolsó harmadától kezdve már sokat szólnak a
muszlim források. Tehát mikor mindkét türk birodalom kínai
fennhatóság alatt volt, Toharisztán alapvetően iráni
lakosságát türk eredetű dinasztia uralta.
Mint fentebb említettük már, 659‐ben a kínaiaknak
sikerült a Nyugati Türk Birodalmat is uralmuk alá hajtaniuk, s
területét kínai adminisztratív egységekre osztották. Mielőtt
azonban otthagynánk a nyugati türköket, emlékezzünk meg
egy utazóról, akinek útleírása, akárcsak a görög Zemarkhosz
és Valentinosz beszámolói, értékes adatokat tartalmaz a
nyugati türkökre. Hüancangról, a híres kínai buddhista
zarándokról van szó, aki 629 és 645 között tette meg nagy
indiai zarándoklatát. Turkesztánon haladt át, s így érkezett
meg Szujáb városába, mely a későbbi Tokmakkal azonos a
Csu folyó völgyében. Itt találkozott a nyugati türk
uralkodóval, ajabguval, akivel a szokásos lakomák
keretében csevegett el udvariasan. Udvartartásának
fényűzését Hüancang is, akárcsak a görög követek az előző
században, nem mulasztotta el megjegyezni. Az uralkodó
megpróbálta tartóztatni, lebeszélni útjának folytatásáról, de
mikor látta, hogy a mester hajthatatlan, vezetőt rendelt
mellé, és szeretetben elbocsátotta.
Ezután nyugat felé haladva érkezett meg Hüancang
Bing‐yulba, mely a türkök nyelvén ’Ezer forrás’‐ t jelent. Ez a
hely, mely forrásokban és tavakban rendkívül gazdag volt és



ezért a türk uralkodó kedves nyári pihenőhelyéül szolgált,
nem messze esett Taraz városától. Taraz városa után
délnyugatra fordította a vándor útját, és sok kisebb város
érintésével érkezett meg Szamarkandba. Nemsokára már a
híres Vaskapunál van, a türk feliratokTemir kapigjánál, mely
a Türk Birodalom nyugati határaként szerepelt. Ez
aSzamarkandot Balhhal összekötő úton levő szűk szurdok
volt, mindkét oldalon magas sziklafallal. Hüancang szerint
vasajtó volt az átjáró mindkét oldalán, amely a türkök
betörése ellen szolgált. Nemsokára átkelt az Amu‐darján, és
megérkezett Huo királyságába, melynek központja a mai
Kunduz körül volt. Ez a Huo név megegyezik a heftalitáknak
a szintén a kínaiaknál feljegyzett hua nevével, melyben a
uar név átírását láthattuk. Itt volt a rezidenciája a nyugati
türk uralkodó legidősebb fiának, Tardu sadnak. A Tardu név
már ismerős nekünk, Istemi fiát hívták így, a sad pedig
méltóságnév. A sad feleségének apja Kaocsang (Turfán)
királya volt, akitől Hüancang ajánlólevelet is hozott
magával. Hüancang megérkezésekor a fejedelemasszony, a
kagatun már halott volt, férje, Tardu sad pedig beteg.
Felépülte után felesége húgát vette nőül, a gonosz teremtés
azonban unokaöccse tanácsára megmérgezte férjét, a
sadot. Ezután az unokaöcs elvette nagynénjét feleségül,
megragadta a hatalmat, s ategin cím helyett felvette az
uralkodó sad címét. Mindennek az izgalmas eseménynek
zarándokunk tanúja volt, hiszen hosszabb ideig kénytelen itt
időzni Tardu sad temetése miatt. Ezek után folytatta útját
Indiába, de ez már kívül esik mostani érdeklődésünkön.
Hazafelé ismét megállt Kunduzban, de ezután nem a
Vaskapu felé fordult, hanem északkelet felé vette útját, és a
déli karavánúton, Kásgár és Hotán felé érkezett haza
Kínába. Hüancang útleírása igen becses adatokkal
gazdagította történeti‐földrajzi ismereteinket aNyugati Türk
Birodalomra vonatkozóan, s világosan láthattuk, hogy az
elfoglalt területek, például a heftaliták országa, milyen laza



módon kapcsolódtak a központi részekhez. 659‐ben a kínai
hódítás ezt a laza kötődést szüntette meg.
A keleti türköket 630‐ban a kínaiak leverték, s ezzel az
Első Türk Kaganátus önállósága megszűnt. Tajcung császár a
birodalom engedelmes alattvalóivá és szövetségeseivé
akarta a türköket változtatni. A türkök törzsi szervezetét,
adminisztratív beosztását nem változtatta meg, de a türk
előkelők rétegét a kínaiak magukhoz édesgették. Több száz
türk előkelő kapott kínai rangokat és címeket, még többnek
engedték meg, hogy részt vegyenek a kínai udvari
szertartásokon, és több ezer türköt telepítettek le
Csanganban, a kínai fővárosban. A türk előkelők kínai
neveket vettek föl, és elindultak az elkínaiasodás útján. De
miután a türkök 650‐ben kísérletet tettek függetlenségük
visszanyerésére, a kínaiak erősítették a türk törzsek
alávetettségét. 664‐ben közigazgatási reformot hajtottak
végre, s a Góbi sivatagtól északra elterülő részeket a
hanhaji helytartósághoz, a keleti türkök lakta területet a
jüncsungi, vagy később sanjüinek nevezett helytartósághoz
csatolták. A sanjüi helytartóságot 3 területre és 24
prefektúrára (körzetre) osztották fel. Jóllehet a körzeteket
türkök vezették, de ezek is kínai ellenőrzés alatt állottak. A
türk tömegek igen nehéz körülmények között, mozgási
szabadságukban korlátozva éltek, ugyanis nem hagyhatták
el a kijelölt körzetüket. Legsúlyosabb terheik közé tartozott,
hogy a saját előkelőik vezetése alatt fegyveresen kellett a
kínaiakat támogatniuk azok hadjárataiban.
Kaocung császár uralkodásának utolsó éveit a fokozott
bel‐ és külpolitikai feszültség jellemezte. A kínai haderők
jelentősen le voltak foglalva Indiában, Nepálban és
Tibetben. 679‐ben hatalmas vereséget szenvedtek a
tibetiektől a Kuku‐nórnál. Ilyen körülmények között a
legrosszabbkor jött a hír a türkök lázadásáról. Már majdnem
harminc éve teljes béke honolt az északi határon, s erre a
támadásra a kínaiak nem voltak felkészülve. A felkelést az
Asite nemzetség vezetője irányította, amely az Asina



nemzetség után a második legelőkelőbb türk nemzetség
volt. A 24 türk körzet vezetője is mellé állt, és rövidesen
kikiáltották az Asina nemzetségbeli Nisifut kagánjuknak. A
kínaiaknak azonban ez alkalommal sikerült időben
csapatokat átvezényelni a nyugati hadszíntérről, és 680‐ban
leverték Nisifut, aki a csatában életét vesztette. Újabb
kagán állt a felkelés élére Funien személyében, de őt is
hamarosan elfogták és Csanganban kivégezték. Úgy tűnt
ekkor, hogy a két évig tartó türk felkelési hullámot sikerült a
kínaiaknak végleg vérbe fojtaniuk.
De nem így történt. A felkelés tüze továbbharapódzott, s
a zászlót a szétvert türk seregek egyik katonai vezetője,
Kutlug emelte magasra. Az Asina nembeli férfiú, aki az első
kaganátus utolsó kagánjának, Hielinek távoli rokona volt,
maroknyi emberrel indult el az egykori türk nagyság
helyreállításának útján. Így beszéli el a türk restauráció
heroikus korszakát a Kül‐tegin‐felirat, a türk seregek
növekedését mitikus számokkal kifejezve: „De fent a türk
Ég, és a szent Föld‐Víz határozott: Felemelte atyámat, Elteris
kagánt, s anyámat, Elbilge katunt, az ég csúcsára segítvén
őket, hogy a türk nép ne pusztuljon el, hogy újból nép
legyen. Atyám, a kagán tizenhét emberrel indult el. Amint
elterjedt a hír, hogy kifelé vonul, a városban levők a
hegyekbe vonultak, a hegyen lakók a völgyekbe szálltak, s
összegyűlvén, hetvenre szaporodtak. S mert az ég erőt
adott nekik, kagán atyám serege a farkasokhoz vált
hasonlóvá, ellenségei a bárányokhoz lettek hasonlóvá.
Hadat vezetvén keletre és nyugatra, összegyűjtötte és
megszaporította őket, s összesen hétszázan lettek.” Kutlug
itt a feliratokban már mint Elteris, azaz ’népgyűjtő’ kagán
szerepel, amely az új uralkodói neve volt.
„Mi akkor a Csogaj‐kuziban és a Kara‐kumban
tartózkodtunk. Vaddal és nyúllal táplálkoztunk, és a népnek
volt mit enni. Ellenségeink köröskörül úgy lestek ránk, mint
aragadozó madarak a hullára.” A Csogaj‐kuzi a Sárga‐folyó
nagy kanyarjától északkeletre elhelyezkedő Jin‐san



hegységnek a neve. A kínai elnevezés ’árnyékhegység’‐et
jelent, s a türk elnevezés a kínait fordítja, amennnyiben ’az
árnyékhegy északi oldalá’‐t jelenti. Kara‐kum a
Csogaj‐kuzi/Jin‐san északi oldalán levő oázisváros, amelyet a
kínaiak Hejsa vagy Hejsacseng néven ismertek. Mind a
kínai, mind a türk elnevezés ’fekete homok’ jelentésű,
Hejsacseng a ’fekete homok városa’. Tehát az Ordosztól
északkeletre, a Jin‐sanban volt a türk felkelők fészke. Itt
növelte meg seregét tetemesen Kutlug, nem utolsósorban,
ahogyan a feliratok is jelzik, a városi lakosság soraiból. Mit is
jelenthet ez a városi lakosság itt a steppe közelében? A
nyájaikat elvesztett türk szegények tömegeit a kínaiak
letelepülésre kényszerítették a kínai limes mentén húzódó
nyomorúságos kis oázisvárosokban (türk balik = kínai
cseng), amelyeket az tett várossá, hogy agyagfallal voltak
körülvéve. A sivatagból kivágott kis földeket voltak
kénytelenek megművelni, határőrszolgálattal tartoztak a
kínaiaknak, és teljesen ki voltak szolgáltatva a helyi kínai
tisztviselők kénye‐kedvének. Csoda, ha a régi türk dicsőség
visszaállítása legjobban az ő lelküket fogta meg?
S ekkor a felkelésben döntő fordulat következett be: egy
kínai neveltetésű előkelő türk, az Asite nembeli Jüancsen
átállt a türkökhöz. Jüancsen azon türk fiatal előkelőkhöz
tartozott, akik a türkök kínai rabságának idején születtek, s
neveltetésüket a kínai fővárosban kapták. Itt rangjuknak
megfelelően nevelték őket, a kínai nyelvet, irodalmat, zenét,
közigazgatást tanulták, s a kínaiak joggal várták el, hogy e
„janicsárok” a Mennyei Birodalom odaadó hívei legyenek.
De a kínai neveltek legtöbbje visszatérvén hazájába a
kínaiak legádázabb ellenfele lett. Joggal panaszkodik egy
császári felügyelő: „A türkök, tibetiek és kitajok, mikor a
fővárosban tartózkodnak, mindmáig kivételezett helyzetben
vannak. Katonai posztokat foglalnak el, és a császári iskola
kapuit átlépik [azaz ott tanulnak]. Ledobják magukról a
gyapjúöltözéket és kínai nyelvet tanulnak. Tanulmányozzák
győzelmeinket és vereségeinket térképek és történeti



művek alapján, és megtudják azokat a helyeket, ahol
nehezen avagy könnyen lehet átkelni a hegyeken és
folyókon. Bár államunk büszke rá, hogy civilizálja a
barbárokat, a farkasok kölykei azért hálátlanok, és aztán
megpróbálnak nekünk bajt okozni.”
Jüancsent is, mikor kitanult, megbízták a sanjüi
kormányzóság vezetésével, de miért, miért nem, 681‐ben
már kínai börtönben ült. Ekkor a kínaiak tárgyalni küldték a
Jin‐sanban állomásozó türk lázadókhoz, itt Jüancsen átállt
Kutlughoz. Ettől kezdve türk nevet vesz fel, azt használja. Ő
az a Tonjukuk, aki még két türk kagánt szolgált ki
hűségesen. A Második Türk Kaganátus legnagyobb
államférfia lett belőle, s életét és tetteit a tiszteletére emelt
emlékkövön örökítették meg. Tonjukuk átállása óriási
politikai siker volt Kutlug számára, s egyben a 24 türk
prefektúra türkjeinek szolgálatát is jelentette. Kutlug
Tonjukuk tanácsára nyilvánította magát Elteris kagánnak, s
Tonjukuk pedig a kínai források szerint az apa‐tarkan, a türk
feliratok szerint a bojla‐baga‐tarkan címet kapta.
BIBLIOGRÁFIA
A nyugati türkökre: CHAVANNES, Documents 219–220, 259
279.
Hüancang utazásának minket érdeklő részei: S. BEAL,
Si‐yu‐ki. Buddhist records of the western world I–II. London,
1883. I. kötet, XVIII–XX, 17–53; S. BEAL, The life of
Hiuen‐Tsiang by the Shaman Hwui Li. London, 1911. 35–49.
A karlukokra: O. PRITSAK, Von den Karluk zu den
Karachaniden. ZDMG 51(1951), 270–300; H. HOFFMANN, Die
Qarluq in der tibetischen Literatur. Oriens 3(1950), 190–208.
A Kül‐tegin‐felirat idézett helye: Magy. előd. 62–63.
A Tonjukuk‐felirat idézett helye: Magy. előd. 70.
A Tonjukuk‐feliraton említett helynevek azonosítása:
CZEGLÉDY K., Cogay‐quzi, Qara‐qum, Kök‐öng. MTA I. OK
20(1959), 279–294.



4. A Második Türk Birodalom
Mikor Kutlug magát Elteris kagánnak nyilvánította 687‐ben,
jelezte, hogy önálló birodalom uralkodójának tartja magát. A
türk uralkodók ugyanis, mint később az ujgurok és más
népek is, trónnév felvételével jelezték uralkodásuk kezdetét.
Kutlug uralkodói neve, az Elteris beszédesen ’a népgyűjtő’
jelentést viselte. De hátra volt még a nagy feladat: a türk
népet a kínai határvidékről az ősök otthonába, az
Ötüken‐hegységbe elvezetni, mely a Hangáj hegység keleti
részével azonosítható. A régi hazába azonban nehéz volt
eljutni, mivel ott az oguzok kilenc törzsből álló
törzsszövetsége, az ún. tokuz‐oguzok tanyáztak. Az
oguzokkal, a türkkel rokon nyelvet beszélő, de politikailag
különálló török törzsszövetséggel még sokat foglalkozunk a
következő, ujgurokat tárgyaló részben. Most csak annyit,
hogy a türköknek ezek az ősellenségei mindig is küzdöttek a
türk alávetettség ellen. Kutlug‐Elteris türk népe erőltetett
menetben haladt át a Góbi sivatagon északnyugati
irányban, a kiszáradt Kök‐Öng (ma Ongin‐gol) folyó mentén,
s gyorsan érkezett meg a Tola és az Orhon folyók vidékére.
A tokuz‐oguzok leverésével a türk függetlenség egyik fő
akadálya is megszűnt.
Kutlug‐Elteris kagán, a pusztai exodus vezetője, a Türk
Birodalom helyreállítója nem sokkal a függetlenség kivívása
után, 691‐ben meghalt. Mivel Kutlug fiai még kiskorúak
voltak, utóda a kagáni trónon testvére, Kapgan lett. Kapgan
kagán nevét a kínai források Mocso alakban írták le, mely
egy türk Begcsor nevet ad vissza, a név mindkét eleme
ismert türk méltóságnév. Kapgan hosszú uralkodása (691
716) a Második Türk Birodalom igazi fénykorát hozta el.
Kapgan erélyes, határozott politikát folytatott, a birodalmi
nagyságot negyed századon át fenn tudta tartani, minden
irányban jelentős katonai sikereket könyvelhetett el.
Természetesen az egyik legfontosabb kapcsolata minden
kelet‐belső‐ázsiai birodalomnak a kínai volt. Kapgan ügyes



politikája lehetővé tette, hogy még Kína belügyeibe is
beleszóljon: aktívan részt vett a kínai belső trónharcokban a
legitim Tang‐dinasztia képviselőjét támogatva. Persze az
ilyen nomád segítségnek ára volt mindig. Kapgan szerette a
fizetséget selyemben, fegyverben és más földi javakban
megkapni, s ha ez nem mindig sikerült, kész volt
rablóhadjáratban elvinni azt, amit békésen nem kapott meg.
Így nem meglepő, hogy a kínai barátság ellenére akaratát
gyakran katonai erővel kényszerítette a kínaiakra. Hogy ez
lehetséges volt, a türkök erejét és a kínaiak akkori
gyengeségét mutatja.
Kapgan uralkodása szakadatlan harcok története közeli
és távoli népekkel, birodalmakkal. Teljességre törekednünk
itt lehetetlen, mindössze a hadjáratok főbb irányait és
kimenetelüket jelezzük. 696–697‐ben a kitajokat verte le
kínai segítséggel, 699‐ben az egykori nyugati türk törzseket.
Ekkor ugyan pár évig az Első Türk Birodalom nagysága állt
helyre, de Nyugat‐Turkesztán területén tartós sikereket
Kapgan nem könyvelhetett el. Ez az egykori nyugati türk
terület a Kapgan hódítását követő évet leszámítva a politikai
szétszórtság állapotában volt, s az egykori nyugati türk
egység sohasem állt helyre. A legerősebb egykori nyugati
türk törzset, a türgest is csak rövid időre tudta Kapgan újból
maga alá vetni 711–712‐ben. 706–707‐ben a bajirku népet,
az egyik legjelentősebb oguz törzset győzték le a türkök a
Kerülen folyó felső folyásánál, majd 709‐ben a csik és az áz
népet Tuvában. Még ugyanebben az évben nagy hadjáratot
vezettek a kirgizek ellen a Felső‐Jenyiszej vidékére. A kirgiz
hadjáratról, s abban Kül‐tegin, Kapgan unokaöccse
hőstetteiről így számol be Kül‐tegin sírfelirata: „Utat törtünk
magunknak a lándzsa magasságú hóban, átkeltünk a
Kögmen [= Szaján] erdőségen, álmában rajtaütöttünk a
kirgiz népen, s megütköztünk kagánjával a Szonga
erdőségben. Kül‐tegin Bajirku fehér ménjére szállva indult
rohamra. Egy embert eltalált nyilával, két embert egymás
után átszúrt lándzsájával. Ebben az ütközetben eltörte



Bajirku fehér ménjének combcsontját. A kirgiz kagánt
megöltük, birodalmát elvettük.” 712–713‐ban újból átkeltek
a türk seregek a Szir‐darján. Tartós sikereket azonban nem
értek el Szogdiában, s a terjeszkedő arab hódításnak sem
tudtak gátat vetni. A 7–8. század fordulója a nagy iszlám
terjeszkedés kora. A 7. században az arabok egész Iránt
elfoglalták már, és átkelvén az Amu‐darján, a két nagy folyó
közében is harcoltak. A türköknek nem sikerült tartósan
feltartaniuk az új hódítókat, így Kapgan seregei lényegében
dolgavégezetlenül távoztak Szogdiából. A 8. század elejétől
kezdve az iszlám egyre feltartóztathatatlanabbul terjedt az
Amu‐darja és Szir‐darja közti iráni és török nyelvű lakosság
körében, s rövidesen egyeduralkodó vallásukká lett.
714‐től kezdve a környező meghódított népek közül
egyre többen lázadoztak a türk uralom ellen, s Kapgan
kagán halála 716‐ban csak újabb ösztönzést adhatott az
elszakadási kísérleteknek. De rövid átmeneti gyengülés
után a Türk Birodalom ismét virulens lett, hála a
birodalomalapító Kutlug két fiának, Bilgének és Kül‐teginnek.
A két Kutlug‐fi már nagybátyjuk, Kapgan kagán országlása
alatt is fontos katonai‐vezető szerepeket töltött be, s most
Kapgan halála után Kül‐tegin vette kezébe a dolgok
irányítását. Kutlug fiai lettek volna a jogos örökösök, de
Kapgan már régóta készítette elő az utat a saját fiai
számára. Nagyobbik fiát, Fuküt már 699‐ben kiskagánná
nevezte ki a birodalom keleti részeinek kormányzására,
másik fiát, Inelt is később ezzel a címmel ruházta fel.
Kül‐tegin azonban résen volt, s nem sokkal azután, hogy
Fukü apja trónjára lépett, Kül‐tegin Fuküt és annak egész
családját megölette. De nem ő maga foglalta el a trónt,
hanem bátyját tette meg uralkodónak, akit a kínai források
Mokiliennek, a türk feliratok pedig trónnevén Bilge
kagánnak, azaz ’bölcs’ kagánnak neveztek. A régi politikai
garnitúrából csak Tonjukuknak kegyelmezett meg Kül‐tegin,
mivel Tonjukuk lánya Bilge kagán felesége volt. Bilge hosszú
uralma is még a virágzás jegyében telt, sikerült a birodalom



határait megtartani. A korszak sűrű háborúskodásairól a türk
feliratok és a kínai források alapján plasztikus képet lehet
rajzolni. A kínaiakkal a szokásos békés kereskedelem vagy
háború alternatívájában folyt a kapcsolat, s a birodalom
alávetett nomád népeit is többé‐kevésbé sikerült türk
fennhatóság alatt megtartani. Különösen fontos volt ez a
türkök legerősebb nomád ellenfele, a tőlük északra lakó
tokuz‐oguz törzsszövetség esetében. Kül‐tegin, aki
bátyjának végig jobbkeze volt a hadakozásokban, 731‐ben
halt meg, majd rá pár évre, 734‐ben Bilge kagán is elhunyt,
jobban mondva megmérgezték. A halálát követő anarchiát a
lázongó alávetett népek kihasználták, s az utolsó türk
kagánt, Ozmist a baszmilok törzse 744‐ben megölte. A
következő évben, 745‐ben pedig megtörtént az ujgur
hatalomátvétel: egy addig alávetett török nép ragadta meg
a nagy nomád birodalom feletti hatalmat.
A türkök két évszázados hegemóniája meghatározó
jelentőségű volt Belső‐Ázsia történetében, s ennek
elsősorban nem az az oka, hogy jóval bővebb és sokrétűbb
forrásanyag segítségével rajzolhatjuk meg történetüket.
Fontosságukat két dolog határozza meg. Az egyik az, hogy a
6–8. század Bizánctól Kínáig nagy események tanúja. Az
iszlám keletkezése, majd elterjedése, a tibeti királyság
felemelkedése (l. a 10. szakaszt), Kína kivirágzása a
Tang‐dinasztia alatt – mind világtörténeti súlyú események,
melyek önmagukban is rangot kölcsönöznek a velük
egykorú belső‐ázsiai eseményeknek. De a türkök nem
passzív szemlélői voltak koruknak: az iszlám elleni
harcaikkal Közép‐Ázsiában, a tibetiekkel és kínaiakkal való
kapcsolataik révén a világtörténet aktív formálói voltak
ezekben a századokban. A másik dolog, mely döntően
megkülönbözteti a türköket az előző nomád birodalmaktól,
az az, hogy a türkök a társadalmi és az állami fejlődésnek
egy, a korábbi belső‐ázsiai nomádokénál magasabb szintjére
jutottak el. A törzsek nagyobb fokú integrációja az állami
hatalom erősödéséhez vezetett, s ez fejeződött ki az



írásbeliség megjelenésében is. A türkök megtették azt a
lépést, amely a nomád törzsszövetségtől a szilárd államig
vezetett el. De a meghódított népeket és akultúrákat nem
tudták igazán magukba olvasztani, s így megfelelő, a törzsit
túllépő állami ideológia és a törzsi szervezet meghaladása
híján birodalmuk sorsa éppúgy aszétesés volt, mint
elődjeiké. Azt a teljes állami integrációt, amely egy
birodalmat hosszan fenntart, csak Dzsingisz kánnak és
mongol utódainak sikerült megteremteniük a 13. században.
A türk történet rövid áttekintése után időzzünk el még
kis ideig a türköket nomád elődeik fölé emelő kulturális
vívmányuknál, a türk rovásírásnál, majd vessünk egy
pillantást szokásaikra, életmódjukra és vallásos
elképzeléseikre. A türk írás keletkezésének időpontja a mai
napig vita tárgya, ugyanis semmilyen adatunk sincsen,
amely nyíltan utalna a türk írás keletkezésére. A legnagyobb
terjedelmű rovásírásos emlékek, a Kül‐tegin‐, a Bilge kagán
és a Tonjukuk‐feliratok, mind a Második Türk Kaganátus
idején, a 730‐as években keletkeztek. A többi rovásírásos
emléknek nincs megbízható datálása, így azok a
feltételezések, amelyek szerint a türk írás már az első
kaganátus idején létrejött, csak közvetett bizonyítékokon
alapulnak. Régebben a Tuva területén talált, feltehetően a
kirgizekkel összefüggésbe hozható türk feliratokat szokás
volt korábbiaknak tartani a többinél, de a későbbi kutatás
tisztázta, hogy ezen feliratok írásbeli primitívsége
elsősorban a türk feliratokhoz képest periferiális
helyzetükből fakadt, s nem időbeli elsőbbséget takar.
Mindennek ellenére valószínű, hogy a türk írást az Első Türk
Birodalom igényei hívták életre. Mindenek felett szakrális
célokra, sírfeliratok készítésére használták, így érthető,
hogy a türk írást merev, egyenes vagy enyhén hajlított
vonalai alapján a 19. században rúnaírásnak vagy más
néven rovásírásnak nevezték el. 18–19. századi előzmények
után a 19. század végén fedezték fel azokat a nagy
terjedelmű feliratokat, amelyek alapján Vilhelm Thomsen



dán tudós 1893‐ban megfejthette a teljesen elfeledett türk
írást. A türk ábécé, mint oly sok más alfabétum, elő‐ázsiai
eredetű. Végső soron az arameus ábécére megy vissza,
szogd közvetítéssel. Többször láthattuk azt a jelentős
szerepet, amelyet a szogdok játszottak a türkök politikai,
kereskedelmi és kulturális életében, így teljesen érthető,
hogy a türk írás egyik fő forrása a szogd írás volt. De ami
lényeges: a türk írást kifejezetten a türk nyelv lejegyzésére
hozták létre, így igen sok, a szogd írást alapjában
megváltoztató elvet vezettek be. Jelenleg ismert formájában
a türk írás egy nagy önállósággal készült, elsősorban a
szogd írás egy helyi változatára felépített betűírás. Emlékei
mindazokról a területekről előkerültek, ahol atürkök uralma
vagy legalábbis kulturális hatása kimutatható, így van egy
csoport a mai Mongóliában, a türkök központi területén,
melyet orhoni feliratoknak nevezünk. Tuvában maradtak
fenn az ún. jenyiszeji feliratok. Ismerünk még altaji
feliratokat, talaszi feliratokat (az egykori nyugati türk
területen), valamint Kelet‐Turkesztán területéről és
Tunhuangból előkerült, papírra írt emlékeket. A türk
rovásírásos emlékek a török népek múltjának
felbecsülhetetlen értékű nyelvi, irodalmi és történelmi
ereklyéi. A turkológiai kutatások az írás megfejtése óta
megkülönböztetett figyelemben részesítik őket.
A türkök életmódjának és szokásainak jellemzésére a
kínai források felsorolják az általános nomád jellemzőket:
nemezsátorban laktak, állattenyésztéssel és vadászattal
foglalkoztak, legelőről legelőre vándoroltak stb. Ezek a
vonások bármely nomád népre jellemzőek, s maga az egyik
kínai forrás jegyzi meg, hogy „mindez a hiungnukra
emlékeztet”. De ezeken túlmenően a kínaiak néhány
érdekes, csak a türkökre vonatkozó szokást is lejegyeztek.
Ilyen például a kagán beiktatási szertartás. Az új uralkodót a
magas tisztségviselők egy nemeztakaróban kilencszer
forgatták meg a Nap irányát követve, s minden egyes
forgásnál az alattvalók meghajoltak előtte. Mindezek után



az uralkodót lóra ültették és meglovagoltatták. Nehéz
eldönteni a kínai szöveg alapján, hogy a Napnak milyen
szerepe lehetett ebben a szertartásban, a Nap irányának
követése sem világos meghatározás. Mindenesetre tudjuk,
hogy a türkök tisztelték a Napot, a kagán sátra kelet felé
nyílt, s a türkök alapvető tájékozódási iránya is a kelet volt.
A kagánavatás következő lépcsőjeként az új kagánt
selyemkendővel kezdték el fojtogatni, s közben
megkérdezték tőle, hogy hány évig lesz kagán. Mivel ő a
fojtogatástól nem tudott érthető választ adni, csak
elmormogott szavaiból következtettek uralkodása
időtartamára.
Igen részletesen tájékoztatnak a kínaiak a türkök
temetési szokásairól, és ez a kép összhangban van azzal,
amit a türk feliratokból tudunk meg. Ugyanakkor nem
szabad elfelejtenünk, hogy a most ismertetendő temetési
szertartást csak a főrendű türköknél hajtották végre teljes
egészében. A halottat a sátorban ravatalozták fel. A halott
gyermekei, rokonai juhokat és lovakat vágtak le, és a sátor
előtt rakták le az állatokat. Ezután hétszer körüllovagolták a
sátrat, s minden alkalommal, amikor a sátor bejáratához
érkeztek, feltépték arcukat késsel, s úgy zokogtak, hogy a
könny és vér összekeveredett arcukon. Egy másik napon a
halottat lovával, ruhájával és használati tárgyaival együtt
elégették. Összegyűjtötték a hamut, hogy eltemessék. Ha
valaki tavasszal vagy nyáron halt meg, megvárták, amíg a
fű és a fák megsárgulnak, ha valaki ősszel vagy télen halt
meg, megvárták, míg a természet kivirul, s akkor temették
el a hamvakat. Temetéskor a hamvakat elásták, ugyanolyan
szertartás keretében, mint amilyen a ravatalozáskor volt.
Temetés után köveket raktak a sírra, mégpedig annyit,
ahány embert a halott életében megölt. A sírt ezután
emlékoszloppal jelölték meg. Ilyen emlékoszlop maga a
Kül‐tegin‐, a Bilge kagán‐ és a Tonjukuk‐felirat is, a
Jenyiszej‐vidéki sok feliratos kőemlék, legtöbbször azonban
csak egy kővel jelölték meg a sír helyét. Csupán a



legelőkelőbbeknek jutott díszes, sőt feliratos síremlék. A
sírra szórt kövek lehettek azok a balbalok, amelyekről a türk
feliratok is megemlékeznek. Például Bilge kagán említi, hogy
apjuknak, Kutlug kagánnak a temetésén először az oguz
kagán balbalját helyezték el; Kutlug ugyanis csatában ölte
meg az oguzok kagánját. Az apa vagy az apa testvérének
halála után a fiak, testvérek, unokaöccsök elvették feleségül
mostohaanyjukat, nagynénjüket vagy sógornőjüket.
A türkök vallása egyfajta egyszerű monoteizmus volt,
amelyet tengrizmusnak nevezhetünk a legfőbb lény
türktengri neve után. A mindennapi életben azonban inkább
a mindenséget benépesítő különböző szellemi lények
uralma volt a jellemző. Nevezik gyakran ezt a vallást
samanizmusnak is, de ez a szó túl sok fajta vallásos
jelenséget takar, semhogy egyértelműen használhatnánk a
türkök vallásának leírására. A türkök világképében a világ
rétegekre oszlik. A felső réteg az ég, a világosság birodalma,
míg az alsó réteg az alvilág, a sötétség birodalma. A kettő
között van a föld, ahol az emberek élnek. Szépen fejezi ki
ezt a Kül‐tegin‐felirat: „Amikor fent a kék ég (kök tengri) s
lent a barna föld megteremtetett, a kettő közé az ember fiai
teremtettek.” Az a legfelsőbb lény, aki a mindenséget
teremtette, a legfelső régióban, az ég legmagasabb
részében él. Nem véletlen, hogy az ég és az isten neve
ugyanaz a türkök nyelvében: tengri. Az ég rétegeit
különböző jóságos lények népesítik be. Ezek közül név
szerint is ismerjük Umaj istennő nevét, akinek személye
egyes altaji népeknél ma is ismert. Elsősorban
agyermekekről és az emberek lelkéről gondoskodik haláluk
után. A Kül‐tegin‐feliratban Bilge kagán anyjukat Umajhoz
hasonló nagyasszonynak (katun) nevezi. A föld alatti
rétegek a gonosz szellemek lakóhelyei, ide kerülnek a rossz
emberek is haláluk után. Végül magát a földet is jóindulatú
szellemek lakják, akiket összefoglaló nevükön a feliratok
jer‐szubnak, azaz ’föld‐víz’‐nek neveznek. Ezek a különböző
természeti jelenségek megszemélyesített formái, főleg



elhagyott magas hegyekben és forrásoknál tanyáznak.
Ezeket a helyeket gyakran az iduk ’szent’ jelzővel illették. A
hely szellemének, agenius locinak áldozatot kellett
bemutatni kegyének elnyerése céljából. De az áldozatadás
az egész életen átvonult, az élet minden fordulópontján
áldozattal kedveskedtek a szellemeknek. Évente egyszer a
türkök összes vezetője az atyák barlangjába vonult, hogy ott
áldozatot mutasson be. Az éghez közvetlenül nem fordulhat
az ember, csak a megboldogultak lelkén keresztül. De a
szellemek világával sem akárki, csak az erre kiválasztott,
különleges képességgel megáldott emberek, a sámánok
tudtak kapcsolatba lépni.
BIBLIOGRÁFIA
A politikai történetre l. LIU Mau‐tsai és CHAVANNES
forráskiadásait és a türk feliratok idézett kiadásait.
A Kül‐tegin‐felirat idézett helye: Magy. előd. 65–66.
Az arab terjeszkedésre Ázsiában: H. A. R. GIBB, The Arab
Conquests in Central Asia. London, 1923.
A fejlett türk államiságot mutató gazdag türk
titulatúráról sok részletes cikk van, összefoglalóan csak pár:
Masao MORI, An introduction to the studies of the official
titles of the Eastern Türküt, – „on qaghan” of the „First Türküt
Empire”. Toyo Gakuho 37(1954), 1–51, 132 (japánul, angol
kivonattal); H. ECSEDY, Old Turkic titles of Chinese origin.
AOH 18(1965), 83–91.
A türk társadalomról l. H. ECSEDY, Tribe and tribal
society in the 6th century Turk Empire. AOH 25(1972), 245
262; VÁSÁRY I., Nép és ország a türköknél. In: Nomád
társadalmak és államalakulatok. Szerk. TŐKEI F. Budapest,
1983. 189–213.
A türk írás eredetéről: G. CLAUSON, The origin of the
Turkish „runic” alphabet. Acta Orientalia 32 (København,
1970), 51–76; V. A. LIVSIC, O proishozdenii drevnetjurkskoj
runiceskoj pis’mennosti. ST 1978/4, 84–98; A. RÓNA‐TAS, On
the development and origin of the East Turkic „Runic” Script.



AOH 41(1987), 7–14 (a szogdok közvetlen szerepét kétli az
írás létrejöttében, csak arameus eredetről beszél).
Az altaji népek, köztük a türkök vallási képzeteire
vonatkozó bibliográfiát l. SINOR 349–351. A türkök
világképéről és vallásáról: Jean‐Paul ROUX, Tangri. Essai sur
le ciel‐dieu des peuples altaiques. Revue de l’histoire des
religions 149(1956), 49–82, 197–230, 150(1957), 27–54,
173–212; J.‐P. ROUX, La religion des Turcs et des Mongols.
Paris, 1984.
HARMATTA J., Nyugati türk uralom Kelet‐Iránban (Kr. u.
650–750). Antik Tanulmányok 38 (1994), 149–164; ECSEDY
I., Nyugati türkök Észak‐Kínában a VII. század közepén. In:
Kína és szomszédai. Budapest, 1997. 29–39.
MÁRTON A., A katonai kíséret és az ótörök bujruk
tisztségnév viszonya a kora‐középkori steppén. AUSz
106(1998), 39–44; DOBROVITS M., Buyruq. Egy ótörök
tisztségnév anatómiája. AUSz 112(2002), 49–62.
U. JOHANSEN, el und bodun. In: Memoriae Minusculum.
Gedenkschrift für Annemarie von Gabain. Wiesbaden, 1994.
74–84. (Veröffentlichungen der Societas Uralo‐Altaica.)
A türkök vallásához: K. URAY‐KŐHALMI, Böge und beki:
Schamanentum und Ahnekult bei den früheren Mongolen.
In: Varia Eurasiatica. Festschrift für Professor András
Róna‐Tas. Szeged, 1991. 229–238.
V. RYBATZKY, Die Toñuquq‐Inschrift. Szeged, 1997.
(Studia Uralo‐Altaica 40.)



5. Ujgur hegemónia
745‐ben őrségváltás történt az Orhon folyó partján, a nagy
nomád birodalmi központban. A türkök helyét az ujgurok,
egy másik nomád törzsszövetség vette át, amely nem
egészen egy évszázadig, 840‐ig volt Kelet‐Belső‐Ázsia ura.
Az ujgurok nem az ismeretlenségből törtek elő, hiszen már a
türk korszakban megemlékeznek róluk a türk feliratok és a
kínai források. Az utóbbiakban nevük hujho alakban
szerepel, amely forma az ujgur név szabályos korabeli kínai
átírása. Hogy az ujgurok eredetét tisztán lássuk, meg kell
vizsgálnunk a türk, oguz ésujgur népnevek és törzsi
szervezetek összefüggését.
A türk feliratok 19. századi megfejtése és elolvasása
után egy népnév és nép története teljesen új
megvilágításba került. Az arab forrásokból már az ideig is
ismert tokuzguz népnévről van szó, amelyet a feliratokból
helyesen tokuz‐oguznak ismertünk meg, s amelyet ’kilenc
oguz’‐nak fordíthatunk. A nagy orosz keletkutató W. Barthold
alakította ki azt avelük kapcsolatos véleményt, amely
évtizedekig hatott, s amelyről utóbb bebizonyosodott, hogy
helytelen. Szerinte, mivel a tokuz‐oguzokat a türk kagán
saját népének nevezi, az oguzokat kétségkívül türk törzsnek
kell tartanunk, sőt az oguzok voltak azok, akik a türk nevet
először felvették, és a 6. század közepén a Türk Birodalmat
megalapították. Az új dinasztiának azonban nem az összes
oguz törzs engedelmeskedett, hanem csak a keleti türkök
két nagy törzscsoportja, akiket a türk feliratokból töles,
illetvetardus néven ismerünk. Barthold konstrukciója több
szempontból is alapvetően tévesnek bizonyult. A türk
feliratok belső elemzése világosan mutatja, hogy a türk és
az oguz két külön nép, illetve törzsszövetség volt. Történeti
szempontból most nem lényeges az a tény, hogy a türkök és
oguzok feltehetően egymáshoz igen közel álló
nyelvjárásokat beszéltek, hanem az a fontos, hogy
politikailag más szervezetük volt. A Második Türk Kaganátus



alapítójának, Kutlug kagánnak ellenségei között szerepelnek
a tokuz‐oguzok vezetőjükkel, a kagánnal. Az oguzok ekkor a
kínaiakkal és kitajokkal szövetségben készültek fellépni a
türkök ellen. Ekkor vonultak a Csogaj‐kuziban, azaz a
Jin‐sanban tartózkodó türkök a Góbin át az
Ötüken‐hegységbe. Itt, valahol a Hangáj hegység keleti
részén verték meg az oguzokat, akik ezután csatlakoztak a
türkökhöz. De az oguzok minden alkalmat megragadtak az
elszakadásra, és Bilge kagánnak többször újra meg kellett
hódítania a lázadó oguzokat. Még elődje, Kapgan kagán
uralma alatt hallunk az oguzok nyugtalanságáról: „A türk
nép is nyugtalankodik, oguz alattvalóik is lázadoznak.” S
valóban, Bilge kagánnak több hadjáratban kellett az
oguzokat megtörnie, amíg ismét saját népének mondhatta
őket. Öt nagy hadjárat eredményeként fordulhatott Bilge
kagán népéhez ilyen módon: „Hallgassátok meg szavamat,
ti türk és oguz bégek és nép!” Türköknek és oguzoknak így,
egymás melletti szereplése bizonyítja, hogy milyen fontos
és nagy erőt képviselt a türkkel rokon oguz nép. A Barthold
hirdette türk–oguz azonosságot tehát mindenképpen
tagadni kell, s a türköt és oguzt mint két egymással
nyelvileg és etnikailag közeli rokon, de különböző politikai
szervezetbe tartozó népet kell számon tartanunk.
Az oguzok szervezete a kilences törzsi egység volt, amit
a szervezet török neve, a tokuz‐oguz világosan kifejezésre
juttat. De a kínaiak is kiu‐szingnek nevezték őket, ami
’kilenc név’ jelentésű. Ugyancsak a kínaiaktól tudjuk meg,
hogy ez a törzsszövetség a kínaiak által az ideig tielönek
nevezett törzsek egy részét alkotta. Ennek a
törzsszövetségnek kezdettől fogva az ujgur volt egyik
legjelentősebb törzse, tehát itt kapcsolódnak az ujgurok a
türk‐ és oguz‐kérdéshez.
A legkorábbi utalás a ’kilenc törzs’‐ re, azaz a
tokuz‐oguzokra a 630‐as évekre tehető; ez idő tájt a kínaiak
szövetségesei Hieli keleti türk kagán ellen. Jelentős szerepük
volt abban, hogy a kínaiaknak sikerült a keleti türköket



leverniük és ötven évre uralmuk alá gyűrniük. Az egyik tielö
törzs, amelynek neve kínai átírásbansziejento, ugyan
megpróbálta atürkök szerepét átvenni, de 646‐ban sikerült a
kínaiaknak végleg megverniük őket, éppen a tokuz‐oguzok
segítségével. De a tokuz‐oguzok nem kaptak jutalmat a
kínaiaktól, éppúgy körzetekre osztották fel törzseiket, mint a
türkökéit. A Második Türk Kaganátus megalapításának
idején, mint fentebb láttuk, szemben álltak régi
ellenségükkel, a türkökkel. A türkök és kínaiak között
hányódva helyzetük egyre romlott, gazdasági nyomor és
éhínség sújtotta őket. A belső bajok lázongáshoz vezettek,
melyet a kínaiak a nyugati türkök segítségével vertek le. Az
oguzok egy része ekkor a kínai határvidékre menekült, s a
kínaiak Ecin‐gol területén, Liangcsou és Kancsou vidékén
telepítették le őket. Kínai segédcsapatok lettek belőlük a
türkök elleni harcokban. Ezek a kanszui ujgurok hűségesek
maradtak a kínaiakhoz egészen a keleti türk kaganátus
bukásáig. Az oguzok többsége azonban türk fennhatóság alá
került, s minden alkalmat megragadtak, hogy elszakadjanak
a türköktől. Kapgan kagán halálában is részük volt, s abban
is, hogy a birodalmat Bilge kagán a széthullás állapotában
vette át. Bár ideiglenesen behódoltak Bilgének, a kagánnak
mégis összesen öt hadjáratot kellett ellenük vezetnie. Végül
is a baszmilokkal és a karlukokkal szövetkezve
megdöntötték a türkök birodalmát, majd ez utóbbi két
törzsszövetségen is felülkerekedve önállóan alapítottak
birodalmat. Uralkodójuk a ’kilenc törzs kagánja’ címet vette
fel, ami ismét világosan utal az ujgurok oguz származására,
hiszen ’kilenc törzs’‐nek a kínaiak egyértelműen a
tokuz‐oguzokat hívták.
Sok fejtörést okozott a kutatóknak az oguz és ujgur
törzsek egymáshoz való viszonya. Kétségtelen, hogy 745‐ös
hatalomra jutásukig az ujgurok a tokuz‐oguz
törzsszövetséghez tartoztak, majd 745 után a
törzsszövetség vezetői lettek. Ez megnyilvánult a
nómenklatúrában is. Egyrészt őrizték a régi tokuz‐oguz



elnevezést, másrészt az új történelmi realitásra utalva
on‐ujgurnak, azaz ’tíz ujgur’‐ nak is nevezték magukat. A
sine‐uszui rovásírásos feliraton a két elnevezés egymás
mellett, együtt szerepel: on‐ujgur, tokuz‐oguz. A nomád
szemléletnek megfelelően az on‐ujgur név arra utal, hogy
egy tíz törzsből álló törzsszövetség vezető törzse, s így
névadója az ujgur volt. Az on‐ujgur tehát a kilenc oguz törzs
és a vezetővé vált ujgurok csoportjaiból állott. Ugyanakkor
tudjuk, hogy a tulajdonképpeni ujguroknak is kilenc altörzse
volt, melyek az ujgurok hatalomra jutása után számban
jelentősen megduzzadtak. Így az új on‐ujgur
törzsszövetséget kilenc régi oguz és kilenc újonnan alakult
ujgur törzs szövetségének képzelhetjük el. Hogy az ujgur
oguz törzsszövetség valóban 18 törzsből állott, más
forrásból is megerősítést nyert. Az oguz–ujgur
törzsszövetség pontos numerikus felosztásának értelmezése
sok vita tárgya volt; a most ismertetett vélemény az
általunk legvalószínűbbnek tartott magyarázat, melyet
először Czeglédy Károly vetett fel.
Az ujguroknak többlépcsős harcban sikerült türk uraik
fölé kerekedni. Először, mint említettük, a baszmilok és
karlukok, e két török nyelvű törzsszövetség támogatását
vették igénybe, majd utána a baszmilokat, végül a
karlukokat is leigázták. 745‐ben már hegemón helyzetbe
kerültek. Az Ujgur Birodalom kiterjedése nagyjából az
egykori Keleti Türk Birodalom területével volt azonos.
Mandzsúriától az Altajig és a tien‐sani karlukokig húzódott
országuk kelet–nyugati irányban. Fővárosuk éppúgy az
Orhon folyó mellett volt, mint a Türk Birodalomnak, neve
Ordu‐balik, azaz ’a királyi tábor városa’ volt. Később
ugyanezen a helyen volt a mongolok fővárosa,
Kara‐balgaszun is, tehát a kelet‐belső‐ázsiai nomád
birodalmak központja egy helyen feküdt évszázadokon át,
uralmi változásoktól függetlenül.
Az első ujgur uralkodó Kuli Pejlo (ujgur Kullig Bojla?) volt
(745–747), akinek uralkodói neve Kutulu Pikia Küe, azaz



Kutlug Bilge Kül volt. Már a türk uralkodóknál említettük,
hogy trónra léptekor a kagán új trónnevet választott, mely a
bölcsességére, szerencséjére és egyéb tényezőkre utaló
beszélő név volt. Az ujgur kagánok esetében különösen jól
ismerjük ezeket a trónneveket, mivel a kínai források szinte
teljesen megőrizték őket. Az ujguroknál különös kultusza
volt a hosszú, tekintélyt sugalló trónneveknek. Egyet
közülük nemsokára közelebbről is szemügyre fogunk venni.
Az első ujgur kagán röviddel a hegemónia kivívása után
meghalt, s fia követte az utódlásban. Mojencso (ujgur
Bajan‐csor) hosszabb uralkodása alatt (747–759) szilárdult
meg igazán az Ujgur Kaganátus. Az ujgurok teljes
mértékben őrizték a türk birodalmi hagyományt, ami abban
is megnyilvánult, hogy a rovásírást továbbra is használták.
Bár töredékesen, de fennmaradt az a felirat, melyet a
mongóliai Sine‐uszu környékén találtak meg, s amelyet
éppen a második ujgur kagán, Bajan‐csor tiszteletére
emeltek. A sine‐uszui felirat tájékoztat azokról a harcokról,
amelyeket Bajan‐csor folytatott. Ő verte le végleg a régi
szövetséges baszmilokat és karlukokat, és a fővároson kívül
egy másik várost is alapított a Szelenga folyónál a szogdok
és kínaiak segítségével Baj‐balik, azaz ’gazdag város’
néven.
Az ujgurok Kína hagyományos jó barátai voltak, már a
türk korszakban mindig Kína oldalán álltak a többi nomád
elleni harcban. A 8. század közepére Kína Hüancung császár
uralma alatt meggyengült, s ez tette lehetővé, hogy az
ujgurok segítségnyújtás címén beavatkozhassanak Kína
belügyeibe. Kínát egy hatalmas felkelés rázta meg hét éven
keresztül (755–762), melynek vezetője az egykori miniszter,
An Lusan volt. A750‐es évek elején Kína folyamatosan
vereségeket szenvedett a külpolitikai színtéren. 751‐ben az
arabok és tibetiek koalíciója verte meg a kínai seregeket a
közép‐ázsiai Talasznál. A talaszi csata következményeit
tekintve kétségtelenül világtörténeti jelentőségű volt. Itt dőlt
el, hogy hol húzódik a kínai és az iszlám civilizáció közötti



földrajzi és kulturális határ: a kínaiaknak Nyugat‐Turkesztánt
sohasem sikerült meghódítaniuk, s Kelet‐Turkesztánt is csak
egészen az újkorban tudták Kínába bekebelezni. A kínaiak
sorozatos vereségei közül a kitajok elleni sikertelen hadjárat
volt az utolsó, amely közvetlenül elvezetett a vesztes kínai
hadvezér, An Lusan lázadásához. An Lusan 756 elején már
elfoglalta a Kínai Birodalom második városát, Lojangot, és
császárnak nyilvánította magát. Pár hónap múlva már a
főváros, Csangan felé tartottak An Lusan seregei, és
rövidesen el is foglalták azt. A császár Szecsuanba
menekült, ahol meghalt. 757‐ben váratlan fordulatot hozott
a lázadó és trónbitorló An Lusan megölése, de hatalmát és a
harc vezetését fia, An Kinghü vette át. Ez volt az a pillanat,
amikor anagy bajba jutott legitim Tang‐császár, Hüancung
fia és utóda, Szecung az ujgurokhoz fordult segítségért. 757
végéig Lojang és Csangan ismét a törvényes kínai uralkodó
kezére került vissza, hála az ujgurok hathatós katonai
támogatásának. De a dinasztia megmentésének ára volt. Az
ujgurok nagy fosztogatásokat vittek végbe Kínában, s
Szecung egyik leányát adta az ujgur kagánnak feleségül.
Bajan‐csort második fia, Moujü (Bügü) követte a kagáni
trónon. Bügü kagán hosszú uralkodása (759–779) alatt az
Ujgur Birodalom igazi fénykorát élte. Az ő uralma alatt
virágzott az ujgur–kínai kereskedésnek az a formája, amely
főbb vonásaiban jellemző volt a nomád–kínai kapcsolatokra
a hiungnuktól kezdve egészen az ujgurok bukásáig. A
kereskedelem alapja az ujgurok katonai hatalma volt. Az
ujgurok kényszerítették a kínaiakat, hogy szükségletükön
felül vegyenek lovakat az ujguroktól, akik viszont cserébe
nagy mennyiségű selyemárut követeltek a kínaiaktól. Az
ujgurok gazdasági fellendülésének egyik fő oka a hatalmas
selyembehozatal volt.
Bügü kagán uralkodásának kétségkívül legnagyobb
hatású tette a manicheizmusnak mint államvallásnak a
felvétele volt. 762‐ben, az An Lusan‐lázadás elleni harcok
utolsó szakaszában Bügü személyesen ment Kínába ujgur



csapatai élén. Lojangot nagy kegyetlenséggel kifosztották
és megadóztatták. Valószínűleg Kínában találkozott az ujgur
kagán a manicheizmussal, ezzel a jellegzetesen iráni
vallással, melyet a 3. században alapított Máni (216–276).
Gnosztikus, dualisztikus tan, a Jó és Gonosz harcát hirdeti.
Az utóbbit a testtel azonosítja, ellene böjttel és
önmegtartóztatással kell harcolni. Az elvonult, szerzetesi
élet felsőbbségét vallja. A 7. század végéig a manicheizmus
eljutott egészen Kínáig, a vallás fő hitvallói és terjesztői a
szogdok voltak. Bügü kagán feltehetőleg a szogdokon
keresztül ismerkedett meg a manicheus tanokkal, s döntött
hirtelen annak új álllamvallásként való felvétele mellett,
jóllehet a Tang‐udvar 732‐ben kitiltotta az „idegen” vallást
Kínából. A manicheizmus felvételének történeti eseményét
a híres karabalgaszuni háromnyelvű felirat örökítette meg. A
kínai, szogd és ujgur nyelven készült felirat olyannyira
töredékes, hogy történetileg igazán csak a kínai felirat
szövegét tudjuk felhasználni. Bügü kagán uralkodói címei
közé sietett felvenni a zahag‐i Mani ’Máni kisugárzása’
hivatalos címet. Érdemes megnéznünk az egész címet, hogy
fogalmat alkossunk az ujgur kagánok trónnevének
jellegéről: „a nagy király, aki az égtől szerezte fenségét, aki
érdemével tartja kezében az országot, a hős, boldog, dicső
és bölcs ujgur kagán, Máni kisugárzása.”
Csak találgathatjuk, hogy mi lehetett Bügü kagán célja a
manicheizmus felvételével. Mint minden hasonló tett
mögött, itt is nyilván politikai megfontolások rejlenek. A
leghihetőbb az a vélemény, hogy döntésével kulturálisan is
el akart különülni a kínaiaktól, s választása az Ujgur
Birodalomban fontos kereskedelmi szerepet betöltő szogdok
vallására, a manicheizmusra esett. Az új vallásnak
bizonyára volt Kína‐ellenes éle is, hiszen Kínában mindig
nagy ellenérzés uralkodott az idegen vallásokkal, így a
manicheizmussal szemben. Bügü kagán döntése a
manicheus közösségek virágkorát hozta el Kínában. Az ujgur
kagán nyomására a kínaiaknak nemcsak hogy el kellett



tűrniük a manicheusok szabad vallásgyakorlását, hanem
ujgur parancsra templomokat is kellett a manicheusok
számára építeniük. A szogdok ettől fogva kiemelkedő
politikai szerephez jutottak az Ujgur Birodalomban. Ott
találjuk őket a kagán tanácsadói, az állami kereskedelem
lebonyolítói és a kínai követségek vezetői között. Jelentős
szogd elem be is olvadhatott az ujgurokba is. A
manicheizmus felvételének kulturális következményeit
pedig alig becsülhetjük túl. Az új vallás révén az ujguroknál
új írások honosodtak meg. Bár a türk rovásírást továbbra is
ismerték és használták, a vallásos szövegek lejegyzésére
átvették a szogd írást (ez az ún. manicheus írás), sőt
módosított formában a szogd írást az ujgur nyelvre
alkalmazták, ebből alakult ki az ún. ujgur írás. Ezek az
írások, akárcsak a szintén sémi eredetű rovásírás, jobbról
balra haladtak, de szemben a merev türk írással, kurzív
jellegűek voltak. A 9. század elejére az ujguroknál már
magas színvonalú írásbeliség alakult ki, mely egyedülálló az
eddigi nomád birodalmakhoz viszonyítva. Ha az ujgurok
későbbi jelentős kulturális szerepére gondolunk
Kelet‐Turkesztánban és Kanszuban, vagy arra, hogy a
mongolok a 13. század elején az ujguroktól tanultak meg
írni, igazat adhatunk J. R. Hamiltonnak, aki szerint az
ujgurokat a török–mongol világ nevelőinek tarthatjuk.
Bügü kagán hosszú és termékeny uralmának
unokatestvére és minisztere vetett véget, Tun Moho (Ton
Baga), aki a Kína‐barát politika híve volt. Mikor 779
júniusában meghalt Tajcung kínai császár, Bügü kagánt
szogd tanácsadói a kínaiak elleni támadásra ösztönözték.
Mivel a kagán hajlott szavukra, Ton Baga nem látott más
lehetőséget, mint hogy megölje Bügü kagánt és ő maga
üljön a trónra. Uralmával (779–789) a Kína‐barát,
szogdellenes szárny jutott hatalomhoz. De maga a kínai
hatalom ekkor hanyatlóban volt már. Az új kínai császár,
Tecung (779–805) nem tudta megakadályozni az elszakadási



törekvéseket sem, azt, hogy a helyi kormányzók szerepe
egyre nőjön.
Ton Baga halála után, bár az Ujgur Birodalom még ötven
évig fennállt, egyértelműen leszálló ágba került. 790‐ben
nagy kudarc érte a birodalmat: a tibetiek leverték az ujgurok
és kínaiak szövetséges csapatait és elfoglalták Pejtinget,
azaz Bes‐balik városát, s ezzel hetven évre a
Tarim‐medence ismét tibeti ellenőrzés alá került. 795‐ben az
ediz törzs kezébe került a hatalom, 789‐ig a vezértörzs a
jaglakar volt. Az Ujgur Birodalom utolsó korszakának
legjelentősebb uralkodója a csak kínai címen ismert Paoji
kagán volt (808–821), akinek sikeres hadjáratairól a már
említett kara‐balgaszuni felirat számol be. A manicheizmus
felvételével megindult az ujgurok civilizációs folyamata,
ennek eredménye viszont a nomád katonai szervezet és
hadierő hanyatlása lett. A gyenge nomád azonban nem
számíthatott Kína barátságára. Így Paoji uralmának a végén
a kínaiak már rendre megtagadták kínai hercegnőknek az
ujgurokhoz küldését. A hanyatlás Paoji halála után
felgyorsult. Északon a nomád kirgizekkel kellett bajlódniuk,
ugyanakkor belső törzsi viszályok is gyengítették a
birodalmat. Az utolsó csepp a pohárban 839‐ben
következett be: a kemény tél következtében az
állatállomány java része elhullott, s ez mindig komoly
élelmezési nehézséget, olykor éhínséget okozott a
nomádoknál. 840‐ben aztán egy lázadó ujgur törzsfő
behívta az ellenséges kirgizeket, akik az ujgur kagánt
megölték, a fővárost elfoglalták, s ezzel a hatalmat átvették.
Ez alkalommal azonban nem egyszerű hatalomcsere történt
Belső‐Ázsia keleti részén, mint már oly sokszor megesett
(zsuanzsuanok, türkök, ujgurok). A legyőzött nép, az ujgurok
nem maradtak helyükön, hanem déli és délnyugati irányban
elmenekültek. Az ujgurok a manicheizmus felvételével
szakítottak a belső‐ázsiai nomád hagyománnyal, viszont
nem csatlakoztak a kínai civilizációhoz sem. Ennek
köszönhették, hogy sem egy másik nomád népbe, sem a



kínaiakba nem olvadtak be birodalmuk bukását követően.
Bár az ujgur hatalom 840‐ben végleg leáldozott, az
elmenekült ujgurok révén az ujgur kultúra az elkövekezendő
századokban jutott fejlődése csúcsára. De mielőtt a kései
ujgurok sorsát nyomon követnénk, egy pillanatra időzzünk
el az Ujgur Birodalom örököseinél, a kirgizeknél.
BIBLIOGRÁFIA SINOR 240–243.
A tokuz‐oguz‐kérdésre: W. BARTHOLD, 12 Vorlesungen
über die Geschichte der Türken Mittelasiens. Berlin, 1935.
11–12, 33, 102; F. v. LÁSZLÓ, Die Tokuz‐Oguz und die
Köktürken. In: Analecta Orientalia memoriae Alexandri
Csoma de Kőrös dicata. Ed. L. LIGETI. Budapest, 1942. 103
109; G. PULLEYBLANK, Some remarks on the Toquz‐oghuz
problem. UAJ 28(1956), 35–42; J. HAMILTON, Toquz‐Oguz et
On‐Uygur. JA 250(1962), 23–63; CZEGLÉDY K., A régi török
törzsszövetségek numerikus felosztásának kérdéséhez. MNy
59(1963), 456–461.
A korai ujgur birodalmi korszak rovásírásos emlékeire: G.
J. RAMSTEDT, Zwei uigurische Runenschriften in der
Nord‐Mongolei. JSFOu 30/3(1913), 1–63; S. G.
KLYASHTORNY, The Terkhin inscription. AOH 36(1982), 335
366; S. G. KLYASHTORNY, The Tes inscription of the Uyghur
Bögü Qaghan. AOH 39(1985), 137–156.
Az ujgur birodalom történetére vonatkozó kínai források
fordításgyűjteménye tanulmányokkal: C. MACKERRAS,The
Uighur Empire according to the T’ang Dynastic Histories. A
study in Sino‐Uighur relations 744–840.Canberra, 1972.
Az An Lusan‐lázadás története és háttere: E. G.
PULLEYBLANK, The background of the rebellion of An
Lu‐shan.Oxford, 1955; R. DES ROTOURS, Histoire de Ngan
Lou‐chan. Paris, 1962.
A kara‐balgaszuni feliratról és általában a
manicheizmusról Kínában és az ujguroknál: G.SCHLEGEL,
Die chinesische Inschrift auf dem uigurischen Denkmal in
Kara Balgassun. Helsinki, 1896 (MSFOu 9); E. CHAVANNES–P.



PELLIOT, Un traité manichéen retrouvé en Chine. Paris,
1913.
Az 790‐es ujgur–tibeti összecsapásról: H. ECSEDY, Uigurs
and Tibetans in Pei‐t’ing (790–791 A.D.). AOH 17 (1964), 83
104.
Az ujgur írásról: A. v. LE COQ, Kurze Einführung in die
uigurische Schriftkunde. MSOS 1919, Westasiatische
Studien, 93–109; A. v. GABAIN, Alttürkische Grammatik .
Leipzig, 1950. 15–28.
2



6. A kirgiz epizód
Az Ujgur Kaganátus megdöntőiről, a kirgiz törzsszövetségről
már párszor hallhattunk az eddigiek során. Őseik, a kínai
források kienkunjai a Kr. e. 1. század közepén az Irtis folyó
felső folyásánál éltek. Később, a Kr. u. 1. század folyamán
vándorolhattak Felső‐Jenyiszej vidéki szállásterületeikre, a
mai Tuva vidékére. Itt éltek a türk és ujgur kor idején is,
türk, illetve ujgur fennhatóság alatt. Az ujgurok leverése
után mintegy 80 évig (840–kb. 920) urai a mai Mongólia
területének. A kirgizek eredetileg nem voltak török
nyelvűek, hanem valamilyen ma már ismeretlen és kihalt
ún. paleoszibériai nyelvet beszéltek. A türk korszakban (6–8.
század) fokozatosan eltörökösödtek, s ez a folyamat
feltehetően egészen a 9. századig is elhúzódhatott. A türk
korban, a birodalom peremén élve a nomád türk kultúra
bizonyos elemeit, így a rovásírás ismeretét is elsajátították.
Erre utal a sok rövid sírfelirat, amely a Felső‐Jenyiszej
vidékén került elő. A kirgiz uralom a mongóliai területeken
nagy civilizációs visszaesést jelentett, mind a türk, mind az
ujgur uralomhoz képest. E két utóbbi birodalom esetében
megjelentek a különböző írásbeliségek, és a társadalmi
fejlődés át‐áttörte a törzsi kereteket, igazi államiság volt
formálódóban. Valószínűleg azoknak van igaza, akik szerint
az ujgurok Mongóliából való kivonulásával ez a terület
évszázadokra elvesztette a civilizálódás esélyeit. De a
kirgizek rövid, történeti léptékkel mérve epizódszerű
uralmuk után éppúgy elhagyták ezt a területet a hódító
kitajok elől menekülve, mint elődeik, az ujgurok. A
következő 250 év alatt a mongóliai nomád birodalmak
kiestek a fő történések útvonalából, s ez a terület csak a 12.
század végén kapcsolódhatott be ismét a világtörténelem fő
áramába Dzsingisz kán és mongoljainak felemelkedése
révén.
BIBLIOGRÁFIA SINOR 246–248.



V. BARTOL’D, Kirgizy. Istoriceskij ocerk. In: Socinenija
II/1, Moskva, 1963. 471–500.



7. Kanszui ujgurok
840‐ben a győztes kirgiz hadak bevonultak Ordu‐balikba, az
ujgur fővárosba. Bár ez az ujgur politikai nagyhatalom végét
jelentette, de nem az ujgurokét általában. Míg a
zsuanzsuanok és a türkök jelentős része beolvadt a soron
következő nomád birodalmak népelemeibe, addig az
ujgurok déli és délnyugati irányba elmenekültek,
lényegében kiürítvén addigi szállásterületeiket. Ez volt
fennmaradásuk titka: új körülmények közé kerültek, ahol
identitásukat még hosszú évszázadokig meg tudták őrizni,
sőt kulturális virágzásuk a nagy birodalom bukása után
ekkor következett be.
Tizenhárom ujgur törzs, vagy talán inkább nevezzük
nemzetségnek, mely a kagán szállásterülete körül
helyezkedett el, dél felé, a kínai határvidékre menekült, s
már a következő évben, 841‐ben vezetőjüket, Vukiát
kagánná választották meg. De Kína, a hivatalos jó barát
ridegen fogadta a menekülteket. A kínaiak nem tudták
elfelejteni a sok zsarolást, rablást, a kellemetlen perceket,
melyeket az ujgurok okoztak nekik mintegy száz év
leforgása alatt. Kaján örömmel nézték az ujgurok
leveretését és pusztulását. Nem engedték be őket Kínába,
csak némi élelmet adtak nekik könyöradomány gyanánt.
Örömmel láttak hozzá a gyűlölt idegen vallás, a
manicheizmus felszámolásához is, hiszen most már nem
védte Máni papjait az ujgur fejedelmi hivatal által kicsikart
privilégium. 843‐ban a manicheus egyházi birtokokat
elkobozták, a szent könyveket és festményeket pedig
nyilvánosan elégették. A szétmorzsolódott, lerongyolódott
ujgurok jelentős része Vumuszinak, Vukia egyik rokonának
vezetésével behódolt Kínának, Vukiát pedig 846‐ban egy
lázadó ujgur ölte meg. 848‐ig lényegében eltűnt a Kínába
menekült ujgurok csoportja.
Jobban járt az a nyugat felé menekült 15 ujgur törzs
vagy nemzetség, amely két csoportra vált szét. Az egyik a



mai Szinkiang területére ment, s Bes‐balik (Pejting) és Kucsa
(Anszi) között, a Középső‐ és Keleti‐Tien‐sanban telepedett
meg. Ezeknek a tien‐sani ujguroknak a sorsát a következő
részben vesszük szemügyre. Most kövessük a másik csoport
útját, azokét az ujgurokét, akik Északnyugat‐Kanszuba
érkeztek meg. Kanszu igen fontos összekötő kapocs volt
Kína és Kelet‐Turkesztán között. A Kuku‐nór és a Nan‐san
vidékén helyezkedik el, északról a Góbi sivatag, keletről az
Ala‐san hegység határolja. A 3. század közepén egy
feltehetőleg mongol ajkú nép, a tujühunok alapítottak e
területen birodalmat (róluk majd a Tibetet tárgyaló részben
lesz szó), melyet 663‐ban a tibetiek hódítottak meg. A 9.
század közepére tibeti többségű lakosságot feltételezhetünk
e vidéken, de jelentős számú kínai is élhetett itt. A kínai
lakosság a városokban tömörült, főleg Kancsou és Sacsou
városában laktak jelentős mennyiségben. Különösen nagy
múltú volt Sacsou városa (neve ’homokváros’‐t,
’homokkörzet’‐ et jelent a kínaiban). A nagy Han‐császár,
Vuti Kr. e. 111‐ben a kínai Nagy Fal egyik kapujától
nyugatra, ahomoksivatagtól keletre alapította meg
Tunhuang erődített városát és a város körzetét. Tunhuang a
Han‐kortól fogva Kína nyugati őrkapuja volt, minden
nyugatra induló kínai utazónak és követnek utolsó kínai
állomása. Az első Tang‐császár 622‐ben alapította meg
Sacsout, a homokvárost és körülötte a közigazgatási
körzetet, közvetlenül Tunhuang őrhelye mellett. Mikor
Hüancang, a kínai buddhista zarándok 629‐ben Kínát
elhagyta nyugati irányban, Tunhuangot említi, míg tizenhat
év múlva visszatértében már Sacsou város neve szerepel
beszámolójában. A három nagy kelet‐turkesztáni karavánút
itt ágazott szét, s a nyugat felől jövő utazók itt léptek be
Kína területére. A Ming‐korban (1368–1644) Sacsou még
fontos katonai őrhely volt, majd fokozatosan jelentőségét
vesztette, s a 19. században már jelentéktelen járási
székhely Kínában. A 18. században ismét visszaállították a
régi Tunhuang nevet. Hogy ily hosszasan időztünk



Tunhuangnál, nem véletlen, mert a legszenzációsabb
kéziratos és régészeti leleteket a régi Belső‐Ázsiából éppen
itt találták meg a 19–20. század fordulója táján.
A 9. század közepén tehát tibeti és kínai környezetbe
érkeztek meg az ujgurok, de kisebb töredék népek is
megtalálhatók voltak e tarka etnikumú területen, amelyek
közül csak a mongol eredetű tujühunok maradványait és a
satókat említsük most. A satók egy csujüe nevű nyugati türk
törzsből származtak, mely a Bar‐köl vidékén élt. A 8. század
végén a tibetiek Nyugat‐Kanszuban Kancsou vidékén
telepítették le őket, majd innen menekültek 808‐ban
Ordoszba. A 10. század fordulóján jelentős szerepet
játszottak a Tang‐dinasztia bukása körüli harcokban, s a 10.
század folyamán, a kínai történelem Vu taj ’Öt dinasztia’
néven ismert, zűrzavaros korszakában több kínai dinasztia
alapítói lettek. A sa‐to név, mely kínaiul ’homoksivatag’‐ ot
jelent, feltehetőleg a török–mongol csöl (kínai átírásban
csujüe) ’sivatag’ szónak a fordítása.
E sok népelem jelenléte érthetővé teszi, hogy mikor a 9.
század közepén a tibeti hatalom meggyengült, és Kínában is
vészesen közelgett a Tang‐dinasztia bukása, hosszú időre
káosz és anarchia borult Kanszura. Tibetiek álltak az egyik
oldalon, kínaiak és ujgurok – egyelőre még egy táborban – a
másikon. 848‐ban Sacsouban kínai lázadás tört ki a tibetiek
ellen. A következő években a Keleti‐Tien‐san városai, így
Szicsou (Turfán) és Icsou (Hámi), valamint
Északnyugat‐Kanszu a tibetiektől elszakadt, s a Kínához
csatolt területek Sacsou központtal Kuej‐i‐kün néven szálltak
vissza Kínára (a név jelentése ’az igazságossághoz való
visszatérés’). E harcokban az ujgurok a kínaiakat
támogatták, s közben egyre nagyobb befolyásra tettek
szert. De Kanszu meghódítása jóval lassabban ment, mint a
tien‐sani városállamoké. 872‐ben ugyan sikerült Kancsout a
tibetiektől elvenniük, de már két évvel később kiűzték őket.
Végül csak a 9. század végére sikerült hatalmukat
megszilárdítani egész Kanszuban.



A Tang‐dinasztia bukását követő Vu taj, azaz ’Öt
dinasztia’ korszakában (907–960) az ujgur uralom teljesen
konszolidálódott Kanszuban, központjuk Kancsou és Sacsou
lett. A kínaiakkal igen szoros diplomáciai és kereskedelmi
kapcsolatban álltak. Minden új kínai császárhoz követséget
menesztettek, s nem késlekedtek egy‐egy új kagánjuk
trónra lépését is a kínaiakkal elismertetni. Kanszu
kulcsszerepét a Nyugat és Kína közötti kereskedelemben az
ujgurok ügyesen használták ki, és rövidesen Kína
legjelentősebb kereskedelmi partnerévé nőtték ki magukat.
A negyvenes évektől kezdve egyre gyakrabban tűntek fel
nagy karavánok a kínai fővárosban, melyek a legkülönfélébb
árukat hozták Nyugat felől. Nem csoda, ha e gazdag
karavánok vonzották a rablótámadásokat, melyeket a
fegyveres kíséret ellenére sem tudtak teljesen
semlegesíteni. Elöl jártak a fosztogatásokban a tangutok, ez
a tibetivel rokon nép (róluk is a Tibettel foglalkozó részben
lesz szó). A tangutok a 7. század végén és a 8. században
Ordoszban telepedtek le, s innen csaptak le, átkelve a
Sárga‐folyón és az Ala‐san hegységen, a Kanszun átvonuló
karavánokra. Ez az egyre veszélyesebb ellenség lesz majd a
11. században akanszui Ujgur Birodalom megdöntője.
A kanszui ujgurok egész 10. századi történetét a két
nagy városállam, Kancsou és Sacsou közötti rivalizálás
jellemezte. Mindkettő a másikat akarta uralma alá hajtani,
sez hol az egyiknek, hol a másiknak sikerült. A 10. század
elején Kancsou formálisan még Sacsou alá tartozott, amely
a már említett kínai Kuej‐i katonai körzet székhelye volt. A
10. század elején a Tang‐birodalom felbomlott, Kína egysége
megszűnt. Ezt azavaros időszakot használta ki 905‐ben
Sacsou kínai kormányzója, elérkezettnek látván a pillanatot,
hogy egy nagy Ujgur Birodalom létrehozására gondoljon,
melynek központja Sacsou lenne. Úgy gondolta, hogy
kihasználja Sacsou kedvező köztes helyzetét, s északon a
tien‐sani ujgurokkal, délen pedig a kancsoui ujgurokkal
egyesülve egy nagyobb államot tud létrehozni. 905‐ben a



sacsoui kormányzó, Csang Csengfeng megalapította a
„Nyugati Han Kin‐san Birodalmá”‐t. Északon sikerült maga
alá gyűrnie Hámit és Turfánt, de a kancsoui ujgurokkal nem
bírt, s 911‐ben végleges vereséget szenvedett tőlük. Hol az
egyik, hol a másik ujgur állam kerekedett felül, de úgy
látszik, hogy a 970‐es évekre sikerült Kancsounak a
hegemóniát megszereznie. Egy levélben ugyanis, melyet a
kínai császár írt 976‐ban a kancsoui uralkodónak, azt a
„Kan[csoui és] Sacsoui ujgurok kagánjá”‐nak titulálja. A
címzés későbbről is előfordul, így a kancsoui ujgur
hegemónia valószínűsíthető a 10. század végétől.
A 10. században kezdődött meg Észak‐Kína egyesítése a
nomád eredetű kitaj Liao‐dinasztia hatalomra jutásával. Az
első Liao‐császár alatt barátságos volt a viszony a kitajok és
ujgurok között. Mikor 924‐ben a császár elfoglalta az
Orhon‐vidéket, elűzve onnan a kirgizeket, nagylelkűen
felajánlotta a kanszui ujguroknak, hogy térjenek vissza ősi
szállásterületükre. De az ujgurok már megszokták új
környezetüket, asszimilálódtak a letelepedett városi élethez,
nem óhajtottak visszatérni, és elutasították a császár
ajánlatát. A 11. század elejére azonban döntően
megváltozott a helyzet. A Liao‐dinasztia erősödésével
Észak‐Kína egyre inkább expanzív politikába kezdett, s
nyugati terjeszkedésével közvetlenül kezdte veszélyeztetni
a kanszui ujgurokat. 1006‐ban Sacsou már az övék, s a
kancsoui kis ujgurságnak a kínai és az egyre erősödő tangut
hatalom veszélyével kellett szembenéznie. A két nagy
ellenséggel szemben nem sokáig tarthatta magát a parányi
ujgur állam, 1028‐ban be is következett a vég. A tangutok
elfoglalták Kancsout, majd pár év alatt egész
Északnyugat‐Kanszut uralmuk alá hajtották. A kanszui
ujgurokat nagy számban kezdték tangut területre
áttelepíteni. A tangut vezér, Csao Jüanhao most már Kínától
is teljesen függetlenedett, és császárnak nyilvánította
magát. A Tangut Birodalom megszületett, a kanszui ujgurok
pedig eltűntek egy ideig a forrásokból, de nem pusztultak el



és szívódtak fel teljesen. A Tangut Birodalom korából, a 11
12. századból hallunk még újra róluk a kínai forrásokban
szali vejvuer, azaz a szari ujgur ’sárga ujgur’ néven. Pár ezer
sárga ujgur fennmaradt mind a mai napig Kanszuban. Török
nyelvet beszélnek és buddhista vallásúak. Sajátos
maradványai, kövületei egy rég letűnt kornak, akárcsak a
kínai határvidék nem egy másik ott maradt török vagy
mongol néptöredéke. Kis idő kérdése valószínűleg, hogy ők
is végleg elsüllyedjenek a kínai népesség tengerében. A
sárga ujgurok, saját nevükön szarig jugurok nekünk
magyaroknak is tartogatnak egy kis érdekességet. Ők az a
nép, amelynek nevére hosszú évtizedes tibeti tartózkodása
után rábukkant a forrásokban Kőrösi Csoma Sándor. Ifjúkori
álma, a magyar őshaza megtalálásának lehetősége még
egyszer felcsillant, s el is indult több mint ötven éves fővel a
sárga ujgurok földjére. A nevükben szereplő ujgur
népnévnek azonban nincs köze van a magyarok idegen
nyelvi Hungarusnevéhez. Így csak hálásak lehetünk a
sorsnak, hogy az örökifjú vándor nem érhetett álmai
földjére, s így álmai sem fakulhattak meg.
A kancsoui ujgur állam élén a kagán állott. Rangban
következett utána a kancellár, kínai nevén cajhiang, akit
később a hasonló nevű miniszterektől való
megkülönböztetés végett szoven cajhiangnak, azaz
szagun‐kancellárnak neveztek. A szagun török méltóságnév,
amely ismereteink szerint a 10. századi karlukoknál fordult
elő először. A kagán, a kancellárja és a kilenc miniszter
gyakorolta a fő hatalmat, de különösen nagy szerep jutott a
kagán anyjának és rokonságának is. Azt mondhatjuk, hogy
az állam élén a kagánnak, a kancellárnak és a kagán
anyjának „triumvirátusa” állott. Az ujgurok szervezetileg
négy törzsre oszlottak, melyeket a kínai források a „négy
család” néven említenek. Nyilván e törzsek egy része
egyezett a Mongóliából elmenekült törzsek egy részével, de
csak egy törzset tudunk biztosan azonosítani, s ez éppen az



uralkodó családjának a törzse, mely azonos volt az Ujgur
Birodalom‐kori vezető törzsével, a jaglakarral.
BIBLIOGRÁFIA
Az alapvető kínai források fordítása és magyarázata: A. G.
MALJAVKIN, Materialy po istorii ujgurov v IX–XII
vv.Novosibirsk, 1974.
A kanszui ujgurokkal egészben, illetve részben három
kiváló monográfia foglalkozik: J. R. HAMILTON, Les Ouighours
a l’époque des Cinq Dynasties d’apres les documents
chinois. Paris, 1955; E. PINKS, Die Uiguren von Kan‐chou in
der frühen Sung‐Zeit (960–1028). Wiesbaden, 1968; A. G.
MALJAVKIN, Ujgurskie gosudarstva v IX–XII vv. Novosibirsk,
1983. 29–115, 230–238.
A sato/csujüe törzsről: GROUSSET 126–127.
A sárga ujgurokról és Kőrösi Csomáról: LIGETI L., A
jugarok földje. MNy 27(1931), 300–314.



8. Turkesztáni ujgurok
A legnagyobb történeti jövő arra az ujgur menekültcsoportra
várt, amely a 840‐es években Kelet‐Turkesztánba, a
Tien‐san vidékére érkezett. Miután egy jelentős részük
levált, s délre vonulva a kanszui ujgurságnak vetette meg
alapjait, a maradék rész Pang‐tegin, az ujgur uralkodó
nemzetségből származó herceg vezetésével továbbvonult
nyugatnak. Mielőtt Pang‐tegin ujgur népének honfoglalására
rátérnénk, vessünk egy pillantást Kelet‐Turkesztánnak az
ujgur betelepülés előtti arcára.
Kelet‐Turkesztánt sajátos földrajzi helyzete már a
legrégibb időktől fogva különböző civilizációk keresztútjába
állította. Ázsiának ez a „közepe” a Keletet a Nyugattal
összekötő transzkontinentális utak mentén feküdt, és a híres
Selyemút révén már az ókorban bekapcsolódott a
kereskedelmi áruk s a nyomukban jövő szellemi áruk
forgalmába. Kína, India, Irán, a Római, majd a Bizánci
Birodalom küldözgette anyagi és szellemi termékeit
Kelet‐Turkesztán sivatagjain és oázisvárosain át. Az
eredmény nem is lehetett kétséges: Eurázsia számos népe,
kultúrája, vallása és művészete hagyta ott letörölhetetlen
nyomát. Az önálló, egész Kelet‐Turkesztánt átfogó állam
kialakulásának a táj adottságai sem kedveztek: a civilizáció
itt a Tarim‐medence északi részén a Tien‐sanban és a
Takla‐Makán sivatag déli részén húzódó, egymással csak
lazán összefüggő városállamokban született meg. A terület
ősi lakossága indoeurópai nyelveket beszélt. Már jóval a
Krisztus születése előtti időkben jutottak ide nyugat–keleti
irányú népvándorlásuk során különböző iráni népek és
olyan, ma már kihalt indoeurópai nyelvet beszélő csoportok,
mint amilyenek a tohárok voltak. A terület mindig Kína
érdekszférájában feküdt, először, mint láthattuk, a
Han‐korban sikerült a kínaiaknak tartósan meghódítaniuk.
Ettől kezdve jelentős kínai betelepüléssel is számolhatunk a
turkesztáni városokban. De Kína csak laza ellenőrzés alatt



tudta ezt a területet tartani, így gyakran hosszú időre ismét
kicsúszott a felügyelete alól. A sok‐sok kulturális és népi
hatás között feltétlenül szem előtt kell tartanunk a
belső‐ázsiai nomád népek befolyását is. Bár par excellence
nem a nomád kultúra vidéke ez a táj, a nomádok már a
hiungnu időktől kezdve rendszeresen betörtek ide, s mint a
civilizált vidékeket általában, ezt is adóikkal sújtották. E
nomád betörések nyomán egy kisebb nomád csoport mindig
ottmaradhatott s beolvadhatott a helyi lakosságba.
A kínaiaknak a Tang‐korban, a keleti türkök leverése
után sikerült Kelet‐Turkesztánt ismét a birodalom részévé
tenni. 640‐ben Anszi néven főkormányzóságot (tuhufu)
létesítettek, mely lényegében 790‐ig állt fenn, mikor is
Kelet‐Turkesztán a tibetiek kezére került. Kelet‐Turkesztán
legjelentősebb városa az ún. „négy garnizon” volt: Bes‐balik
(kínai Pejting), Turfán (kínai Kaocsang, Szicsou; török
Karahodzsa, Kocso), Kara‐sahr (kínai Jenci) és Kucsa (kínai
Anszi, Kiuce). A sok kínai és török elnevezés a városok és
környékük különböző időkből származó nevei, melyek
tükrözik a terület soknyelvűségét. Az iráni elnevezéseket itt
nem is soroltuk fel, pedig sok esetben ezek voltak a
legkorábbiak és szolgáltak a későbbi nevek mintájául
(például a török Bes‐balik ’öt város’ név egy iráni
Pandzsikath ’ua.’ fordítása). A török etnikum megtelepedése
Kelet‐Turkesztánban már jóval az ujgurok 840 utáni
megjelenése előtt elkezdődött. Itt hadd utaljak csak a türk
eredetű sato törzs Bar‐köl‐vidéki jelenlétére (l. a kanszui
ujgurokról szóló III. 7. részt), vagy arra a tényre, hogy a
baszmilok törzse 750–753 között Bes‐balik környékére
húzódott, nem sokkal azután, hogy az ujgurok, miután
felhasználták segítségüket a türkök megdöntésében, elűzték
egykori szövetségeseiket. A baszmilok sorsa különben azért
is érdekes, mivel az első török nép lehetett, amely
földműves környezetbe kerülvén fokozatosan letelepült, és
áttért a földműves életmódra.



A tibeti hódítással ugyan a tibeti betelepülés és
kulturális hatás erősödött Kelet‐Turkesztánban, de a
hatalmat 860‐ig, tehát Kelet‐Turkesztánból való kiűzetésükig
sem tudták szilárdan kezükben tartani. Pár évvel azután,
hogy a tibetieknek, karluk szövetségeseikkel együtt, sikerült
a kínaiakat és ujgur szövetségeseiket Bes‐balikból kiverni, a
várost ismét visszafoglalta az ediz törzsből származó ujgur
Kutlug kagán (795–805). A 800‐as évek elején a legtöbb
városban különben a tényleges hatalom visszakerült a helyi
lakosság kezébe, így a tibeti fennhatóság nagymértékben
formálissá vált.
Mikor Pang‐tegin a 840‐es években megjelent népével a
Tien‐san keleti végeinél, az ottani városállamok laza tibeti
fennhatóság alatt állottak. De a városokban levő helyi iráni
elem és a különböző időkben betelepült törökök a tibetiek
ellenségei voltak, és segítették az ujgurok térhódítását.
Pang‐tegin népéből először egy kisebb rész vált le a
Bar‐kölnél és délre, Hámiba vonult. Pang‐tegin ezután a
Tien‐san északi lejtőjén vonulva elfoglalta Kara‐sahrt, majd
Kucsát. Székhelyét először Kara‐sahrban ütötte fel. 856‐ban
már a kínaiak is mint a terület kagánját ismerték el.
Különben Pang‐tegin, akárcsak a kanszui ujgurok vezetői, az
ujgurok uralkodói nemzetségéből, a jaglakar nemből
származott.
Két jelentős turkesztáni város, Bes‐balik és Turfán
azonban nem volt Pang‐tegin kezén. A legjelentősebb
turkesztáni ujgur állam, melyet Turfáni Királyság vagy
Turfáni Fejedelemség néven ismer a szakirodalom, csak
később alakult meg. Sajnos a kínai kútfők hiánya és
töredékessége miatt a kutatás igen homályos képpel
rendelkezik a turfáni ujgur állam eredetéről. 866‐ban egy
ujgur csoportnak sikerült Bes‐balikot és Turfánt elfoglalnia.
Hogy ez lehetséges volt, ahhoz nagyban hozzájárult az a
tény, hogy 860‐ban a kínaiak elűzték a tibetieket e
helyekről. Az ujgurok a hatalmi űrt használták ki, és ültek be
a két távoli nagyhatalom, Tibet és Kína tisztségviselőinek



helyébe. A szakirodalom elég tehetetlenül állt szemben
azzal a ténnyel, hogy az ujgurok miért csak ekkor foglalták
el e két várost, és hogy miért volt ez az ujgur állam
különálló a kucsa–kara‐sahri ujgur fejedelemségtől. Az
utóbbi időben A. Maljavkinnak sikerült bizonyítania, hogy a
866‐os foglalás harcosai nem igazi ujgurok lehettek, hanem
az oguz, vagy kínai nevén tielö törzsszövetség egyéb török
törzsei. 840‐ben az ujgurok és a hozzájuk hűséges oguz
törzsek hagyták el a nomád hazát, Mongóliát, de Mongólia
nyugati részén levő, ujgurokkal ellenséges törzsek, így
többek között a legerősebb ediz törzs egyelőre a helyén
maradt. Hiszen éppen az edizek segítettek az új hódító
kirgizeknek az ujgurok leverésében. Egy idő után azonban
Mongólia új urai, a kirgizek szorongatni kezdték az ott
maradt oguz törzseket, és ekkor vonulhattak ezek Bes‐balik
és Turfán elfoglalására. Ha ez így igaz, akkor a Turfánt
elfoglaló törzsek csak politikai eredetüket illetően viselhetik
az ujgur nevet, mert alapvetően az oguz/tielö törzsekhez
tartoztak. Ezt bizonyítja, hogy a muszlim források mindig
tokuzguznak nevezik a turkesztáni ujgurokat. De figyelemre
méltó az a tény is, hogy a turfáni uralkodó sohasem viselte
a kagán címet, mint a kanszui és kucsai ujgurok uralkodói,
akik a vezető jaglakar nemzetségből származtak. A turfáni
uralkodó az iduk‐kut/idikut ’szent szerencse’ titulust viselte,
amely cím már az orhoni türk feliratokon is szerepelt.
Érdekes módon éppen annak a baszmil törzsnek avezetőjét
hívták így, amely a 750‐es években már Bes‐balikban
települt meg. Ez talán azt is érthetővé teszi, hogy
Pang‐tegin ujgurjai miért éppen e két várost, Bes‐balikot és
Turfánt kerülték ki, illetve nem foglalták el.
866 után tehát két ujgur fejedelemség létezett, a kucsai,
melyet Pang‐tegin alapított, és az újonnan alakult turfáni.
Sajnos a 9–10. században nagyon kevés forrásadattal
rendelkezünk a turkesztáni ujgur államokról, így még csak
töredékes történetüket sem adhatjuk. Tény, hogy a turfáni
fejedelemség jelentőségben egyre növekedett. Nem tudjuk,



hogy mikor, de lehetséges, hogy már 866 után nem sokkal a
kucsai fejedelemség is Turfán alá tartozott. Az ujgur
városállamoknak különben a nyugat felől terjeszkedő iszlám
veszélyével kellett szembenézniük. A 10. század második
felében alakult és szilárdult meg Kásgárban az első török
muszlim dinasztia, a Karahanidák uralma. Feltehetőleg a 11.
század közepéig már Kucsába is eljutott az iszlám, itt
azonban hosszabb ideig megállt terjedése. Kucsától keletre
már a nem‐muszlim ujgur világ kezdődött. A 11–12.
században tehát lényegében a turfáni fejedelemség
dominált Kelet‐Turkesztán területén. Két legfontosabb
városa a már említett Turfán és Bes‐balik volt.
Tulajdonképpeni fővárosként, mint közigazgatási és politikai
központ Bes‐balik működött. Láthattuk, hogy ezen a
területen telepedtek meg inkább a nomád ujgurok, akik az
állam szervezői voltak. Ugyanakkor a fejedelemség
kereskedelmi és kulturális központja kétségkívül
Turfán/Kocsóba tevődött át. Ez a város a buddhista kultúra
egyik fellegvára volt, templomokkal, kolostorokkal, kéziratos
és fanyomatos könyvekkel.
Az 1120‐as évek végén a Turfáni Fejedelemség a nyugat
felé húzódó karakitajok fennhatósága alá került (l. az V. 3.
szakaszban), de ez belső ügyeiket lényegesen nem
érintette, a függés adó fizetésében jutott kifejezésre.
1209‐ben a turfáni ujgurok uralkodója, Barcsuk‐idikut
behódolt a terjeszkedő Mongol Birodalom fejének, Dzsingisz
kánnak. E ténynek mind a két fél számára jelentős
következményei voltak. Az ujgurok számára az, hogy a
mongolok nem pusztították el államukat és kultúrájukat, a
mongolok számára pedig az ujgurok lettek a magasabb
kultúra közvetítői. Elég itt most csak arra utalni, hogy a
mongolok az ujgur írást vették át és használták majdnem
750 esztendeig. Bár az ujgur politikai önállóságnak teljesen
vége lett, az ujgurok még hosszabb ideig éltek egykori
fejedelemségük területén. 1270 táján jelentős részük
húzódott le Bes‐balikból Kocsóba, majd pár évre rá



továbbvonultak Komulba (kínai Hámi). 1283–84‐ben pedig
innnen is továbbmentek a Nan‐san vidékére, Kanszuba.
Természetesen ezek az elvonuló ujgur hullámok elsősorban
a nomád ujgurokat érintették, mivel az ujguroknak az a
része, amely megtelepedett és városlakó lett, ottmaradt a
régi városokban.
Vitatott kérdés, hogy az ujgurok milyen mértékben
maradtak ott Turkesztán városállamaiban a mongol korban
és utána. A kérdésnek az ad aktualitást, hogy a mai
Kínában, Szinkiangban több milliós török nyelvű kisebbség,
az ún. mai ujgurok élnek. Ezek a törökök többségükben a
mongol kor után lettek muszlimok, és magukat sohasem
nevezték ujguroknak egészen 1922‐ig, mikor is hivatalosan
kapták meg az ujgur nevet, mely a régi ujgurokkal való
történeti folyamatosságra volt hivatott utalni. A mai
ujguroknak tehát sok közük nincsen a régi turkesztáni
ujgurokhoz, mivel kulturálisan a muszlim törökséghez
tartoznak, és tudatilag sem kapcsolódtak a régi ujgurokhoz
egészen a legutóbbi időkig. Ha azonban a mai ujgurok
etnogenezise szempontjából nézzük a dolgot, vitathatatlan,
hogy szerepet játszottak abban az egykori kelet‐turkesztáni
városállamok népelemei is. Maljavkin álláspontja, amely
szerint az ujgurok megmaradtak nomádoknak, nyelvileg
eltörökösítették a turkesztáni városlakókat, majd a 13.
században kivonultak a területről, nem tartható. De
kétségtelenül felhívja a figyelmet egy eddig kellően
figyelembe nem vett szempontra: a 10–13. századi
turkesztáni ujgur kultúrát és írásbeliséget nyelvileg
eltörökösödött irániak és tohárok teremtették meg.
Ugyanakkor az ujgurok letelepedése, civilizálódása és a
helyi indoeurópai elemmel való etnikai keveredése jóval
nagyobb mértékű lehetett, mint azt Maljavkin feltételezi.
Eltörökösíteni csak úgy lehetett, hogy jelentős számú ujgur
telepedett le és élt a városokban.
Befejezésül erről a sokat emlegetett ujgur írásbeliségről
és kultúráról ejtsünk pár szót. Az Ujgur Birodalomból



kivonuló ujgurok hivatalos vallása a manicheizmus volt, de
ez nyilván csak az uralkodó törzsben és az ahhoz közel álló
körökben volt elterjedt. Mindenesetre az ujgurok
Turkesztánban a buddhizmus fellegvárába érkeztek, ahol
már megérkeztük előtt szanszkrit, kínai, tibeti és tohár
nyelvű buddhista írásbeliség létezett. A terület fő vallási és
kulturális központja Turfán volt. Az ujgurok nagy része a 10.
században már a buddhizmust követte, s az ujgur nyelvű
irodalom többsége is a buddhista kánon különböző
műveinek a fordításából állt. Ennek az elsősorban tehát
fordításirodalomnak a jelentősége kettős. Egyrészt a
buddhizmussal kapcsolatos vallástörténeti kutatásoknak
páratlanul gazdag forrásai: sok, ma már elveszett vagy más
variánsban megőrzött buddhista szöveg csak ujgur
fordításban maradt fenn. Másrészt pedig a török nyelvek
történetének és a régi török művelődéstörténetnek
kimeríthetetlenül gazdag tárházai. Gondoljunk csak arra,
hogy az első magyar szövegemlék, az 1200 körül lejegyzett
Halotti Beszéd és Könyörgés előtti háromszáz évből a
törökség már több ezer oldal terjedelmű szövegemlékkel
rendelkezik. Ezek a hihetetlenül értékes régi kulturális
emlékek ma Európa nagy gyűjteményeiben vannak,
legtöbbjüket ugyanis a 19. század végén és a 20. század
első évtizedében tárták fel különböző európai expedíciók.
Különösen gazdag anyagot gyűjtöttek a berlini porosz
Turfán‐expedíciók és Stein Aurél tunhuangi útja során, de
jelentős francia és orosz kutatóutak is indultak, később
pedig a japánok is csatlakoztak a gyűjtéshez. Az eredmény
az, hogy ma a világ leggazdagabb ujgur (és általában régi
turkesztáni) anyagai Berlinben, Londonban, Párizsban,
Szentpétervárott és egyes japán gyűjteményekben
találhatók. Feldolgozásuk a mai napig tart. Történeti
vonatkozású ujgur anyag sajnos nagyon kevés van, így a
kéziratok publikálása elsősorban a vallás‐ és
művelődéstörténet, valamint a nyelvtörténet számára
szolgáltat pótolhatatlan anyagot.



BIBLIOGRÁFIA
SINOR 254–257.
Történetükről: A. G. MALJAVKIN, Ujgurskie gosudarstva v
IX–XII vv. Novosibirsk, 1983. 116–194.
A turfáni ujgurok művelődéséről: A. VON GABAIN, Das
Leben im uigurischen Königreich von Qoco (850–1250)I–II.
Wiesbaden, 1973.



9. Kitajok és dzsürcsik
A mongol kort közvetlenül megelőző három évszázadban
Kelet‐Belső‐Ázsia történetében három olyan nép és az
általuk alapított birodalomak játszottak nagy szerepet,
melyek eleddig, bár az 5–6. század óta több‐kevesebb
ismerettel rendelkezünk róluk a kínai forrásokból, a
történelem mellékszereplői voltak. Érdekes, hogy
mindhárom nép más nyelvet beszélt, a kitajok egy mongol,
a dzsürcsik egy tunguz, a tangutok pedig egy tibetivel rokon
nyelvet. Ennek ellenére történetük bizonyos egyezéseket
mutat, aminek az oka elsősorban a Kínához fűződő igen
szoros viszony: a kitajok és dzsürcsik kínai dinasztia alapítói
is voltak, Liao (947–1125), illetve Kin (1125–1234) néven.
Ezen túlmenően mindhárom nép, az eddigiektől eltérő és
szokatlan módon, a más nyelvek lejegyzésére igen
alkalmatlan kínai írást vette át és fejlesztette tovább, így
mindhárom írásbeliség, a kitaj, dzsürcsi és tangut a kínaival
szoros összefüggésben van. E három nép történetének és
kultúrájának tanulmányozása ezért fokozottan megköveteli
asinológiai ismereteket.
A kitajok kínai elnevezése a kitan volt, nevük a 8.
századi türk feliratokon pedig kitaj/kitany alakban szerepel.
A szóvégnek hol j‐vel, hol n‐nel és ny‐nyel való visszaadása
arra utal, hogy a kitajok nyelvében ez a szó egy nazálisj‐vel
hangozhatott. Akárcsak a tabgacs/topa elnevezés, így a kitaj
is nagy, talán még nagyobb történeti karriert futott be. A
10–11. században, amikor Liao‐dinasztia néven a kitajok
uralkodtak Észak‐Kínában, a Kitaj szó egész Észak‐Kína
nevévé vált, s az arab történetírók 1125, azaz a
Liao‐dinasztia bukása után átvitték e nevet az új nomád,
dzsürcsi eredetű Kin‐dinasztia Kínájára is. A mongol
világbirodalom a 13. században elterjesztette ezt a nevet, s
európai utazók már ezen a néven ismerik egész Kínát. Plano
Carpini Kitairól, Rubruk pedigCatayaról, Cathaiaról beszél.
Ugyanakkor egyes muszlim és európai szerzők, mint például



Marco Polo, Dél‐Kína nevéül a Manzi, Csin/Szin elnevezést
használja. Kínát hosszú ideig Kitajnak nevezték az európai
nyelvekben, az oroszban a mai napig ez Kína neve. De a
régi angol Cathay elnevezés is a kitajok nevét őrzi.
A kitajokról először 405 táján történik említés a kínai
évkönyvekben. A Liao folyó vidékén éltek, a mai Mandzsúria
területén. A kínai határt sokszor nyugtalanították
betöréseikkel, de Kapgan keleti türk kagán 697‐ben olyan
vereséget mért rájuk, hogy utána hosszú ideig nem
háborgatták Kínát. A türk feliratok gyakran emlegetik a
kitajokat mint ellenséges vagy a türköknek behódolt
szomszédokat. A Türk Birodalom bukását követő években
újra erőre kaptak, s 751‐ben az An Lusan vezette kínai
sereget súlyosan megverték. Mindez, mint emlékezhetünk,
az An Lusan‐lázadás előestéjén történt Kínában. Az ujgurok
is, akárcsak türk elődeik, időnként adófizetőikké tudták tenni
akitajokat.
A kitaj hatalom felemelkedése a 900‐as években indult
meg. Kínában a Tang‐dinasztia agonizált, Mongólia területén
pedig a kirgizek birodalma csak halvány árnya volt a nagy
elődök, a türkök és ujgurok országának. A kitaj hatalmat
ekkor a jelü törzsből származó Apaoki (872–926) szervezte
meg. A kitajoknak nyolc törzsük volt, s ősi szokás szerint
rotációs rendszerrel az egyes törzsek vezetőit három évi
időtartamra választották meg kánnak. Apaoki azonban
megtartotta hatalmát, és hosszú, véres harcokban számolt
le a lázadó törzsekkel. 907‐ben császárnak nyilvánította
magát, feleségét pedig császárnőnek. A lázadó kitaj
törzseken kívül a környező idegen törzsek és népek ellen is
szívós harcokat vívott, így ellenségei között találjuk a
későbbi dinasztiaalapító dzsürcsiket, a feltehetően mongol
nyelvű etnikumot takaró sivejeket és az Ordosz‐vidéki
tangutokat. Kezdettől fogva érezhető volt Kína kulturális
hatása a kitajoknál. Apaokinak kínai tanácsadója volt, s
konfuciánus, buddhista és taoista templomokat építtetett.
920‐ban elkészítette a kitaj írást, mely a kínai írásnak egy



továbbfejlesztett változata volt. Ez az ún. nagy kitaj írás
(kínai ta ci ’nagy írás’), melynek pár nagy terjedelmű felirata
maradt fenn. 924‐ben a kitaj császár elűzte a kirgizeket az
egykori ujgur fővárosból, az Orhon partjáról. Ekkor hangzott
el Tajci, a kitaj Apaokiból lett kínai császár nagylelkű
felhívása a kanszui ujgurokhoz, hogy települjenek vissza
őseik földjére. Az ajánlatot, mint tudjuk, a kanszui ujgurok
nem fogadták el. Az ujgurok számos téren nagy hatással
voltak a kitajokra, s ezek a hatások nyilván már jóval előbb
érezhetőek voltak. A kitaj méltóságnevek és címek jelentős
része ujgur eredetű. Ujgur hatásra vették át az ujgur ábécét
is, melyet kis kitaj írásnak (kínai sziao ci ’kis írás’) neveznek
forrásaink. Sajnos ilyen írással készült kitaj emlék nem
maradt fenn. A kitajok kínai fővárosában külön negyede volt
az ujgur kereskedőknek, akik Turfánból jártak Kínába. Persze
ezek az „ujgur” kereskedők túlnyomó részben szogdok
lehettek, s csak „politikai” nevük volt az ujgur. Apaoki
926‐ban Pohajba vezetett hadjáratot, mely egy koreai és
tunguz lakosságú állam volt a mai Észak‐Korea és
Dél‐Mandzsúria területén. E hadjárat során halt meg a kitaj
hatalom megteremtője, Apaoki, avagy kínai nevén Tajci.
Utóda fia lett, kínai nevén Fajcung (927–947), aki uralmának
utolsó évében vette fel a kínai dinasztikus Liao nevet, mely
az ismert mandzsúriai folyónévből származik. A
Liao‐dinasztia csak Kína északi részeit tartotta uralma alatt,
míg Kína összes többi részét a Szung‐dinasztia egyesítette
979‐ben. A kitaj uralom alatti Észak‐Kína elsősorban északra
terjeszkedett. Az ősi mandzsúriai szállásterületeiken és
Mongólia területén kívül 991‐ben a dzsürcsiket, 997‐ben
pedig a koreaiakat hódították meg. A 11. század második
felében még Japán is küldött adót a Liao‐dinasztiának. Az
utolsó kitaj császárt, Tiencit 1125‐ben taszították le
trónjáról, hogy helyébe az eddig alávetett dzsürcsik közül
kerüljön ki az új uralkodó.
A kitajok politikai történeténél nem is érdemes tovább
időznünk, mivel az elsősorban Kína és a Távol‐Kelet



történetét érinti. Mongólia, tehát a minket érdeklő
Belső‐Ázsia, a kitajok és kínaiak szempontjából periféria
maradt, így 10–13. századi történetéről alig tudunk valamit
mondani forrásadatok hiányában. De van egy pont, amely a
kitajokkal kapcsolatban „belső‐ázsiai” érdeklődésünkre
számot tarthat, s ez a nomád–letelepedett viszony
szerkezete. A kitajokra vonatkozóan ugyanis igen jó
forrásadottságokkal rendelkezünk, s ezen túlmenően ezeket
a forrásokat K. Wittfogel és Feng Chia‐sheng egy kiváló
monográfiában fel is dolgozta. A Liao‐Kína strukturálisan
kettős volt: a hódító nomádokból és a letelepedett kínai
lakosságból állott. Teljes fúzió a két rész között sohasem jött
létre. A kitajok tömege végig állattenyésztő nomád maradt,
akik megtartották törzsi és katonai szervezetüket. Ősi
szállásterületeik Észak‐Jeholban, a Liao és Kara‐müren
folyók között húzódtak, ezeket megtartották egész kínai
uralkodásuk alatt. A hódítók és kínaiak kettőssége, éles
megkülönböztetése a közigazgatás minden területén
megfigyelhető volt. Külön volt egy északi és egy déli
kancellária, melyek közül az első az uralkodóház és
általában a kitajok ügyeivel foglalkozott, a második pedig a
kínaiak, a városok, az adózás és a kereskedelem
kérdéseiben határozott. Az összes katonai és adminisztratív
kulcspozíciót kitajok töltötték be. Kisebb adót kellett
fizetniük, mint a kínaiaknak és a meghódított Pohaj
lakosainak. A kitajok megőrizték a nomád gazdálkodás
minden lényeges jegyét. Fő állataik a ló, a szarvasmarha és
a nomádoknál szokatlan disznó volt. Társadalmuk tipikus
nomád jelleget mutat: szociálisan rétegzett törzsek
szövetsége, állandó nemességgel és uralkodó
nemzetséggel. Bizonyos családoknál meghatározott
tisztségek öröklődtek, de egyéni rátermettség alapján is
lehetett tisztségekhez jutni. A kitaj uralom alapja Kínában a
hadsereg volt. A kitaj hadseregbe a kínai gyalogosokat is
besorozták. A kitaj hadseregről igen részletes leírásokat



adnak a kínai források, a Dzsingisz előtti korokból talán a
legjobban a kitaj sereg működését ismerjük.
Kimerítően tájékoztatnak a kínai források a kitajok
vallásáról, hiedelmeiről is. Tao‐cung császár alatt (1055
1101) a kitajok büszkén vallották, hogy civilizációjuk nem
alacsonyabbrendű a kínainál. Saját törzsi vallásukat
nemcsak megtartották, hanem összeegyeztették a
buddhizmussal. Animizmusuknak megfelelően a
világegyetemet természetfölötti erőkkel, jó és rossz
szellemekkel népesítették be. Ezek fákban, hegyekben,
földben, égben, tűzben, Napban stb. laknak. A halottak
lelkei is a kitajok panteonjában tartózkodnak. Vallásos
kultuszuk legjellemzőbb vonása a napkultusz volt: minden
hónap első napján maga a császár mutatott be áldozatot a
Napnak. A császár ekkor kitaj öltözékben jelent meg,
négyszer hajolt meg a Nappal szemben, majd császári
elődjei templomai felé. Utána a Muje hegy istenének, a
Fémistennek, anyjának, a törzs ősanyjának, végül
rokonainak hódolt. Az Ég és a Föld imádata a Nap után
következett. A természetfölötti erők megnyeréséért
különböző áldozatokat mutattak be, leggyakrabban lovat,
tehenet, juhot és libát áldoztak. Italáldozatként bort
öntöttek a földre. Fontos politikai aktusok előtt a császári
ősökhöz fordultak tanácsért. Temetéskor embereket és
lovakat áldoztak, a nyerget, a ruhát és a halott egyéb
használati tárgyait elégették. Az ártó szellemek ellen is
különböző módon védekeztek. Az alvók sátrait például fehér
kutya feláldozásával védték. Újévkor a rossz szellemeket
harangokkal, nyilakkal és kiabálással riogatták. Ismerték a
jóslások különféle fajtáit, így például háború előtt egy fehér
bárány vállcsontját üröm és lótrágya szította tűzre
helyezték, s csak ha eltörött, indultak háborúba. A főpap
maga a császár volt, akinek a kezében tehát a politikai és
vallási hatalom egyesült. A kitajok a különféle ördögűzőket
és jósokat nagy tiszeletben tartották, így a kínai vallásos
élet perifériájára szorult varázslókat, az ún. vukat is.



A kínai trónra ült kitaj császárok uralmának, mint oly
sokszor Kína történetében, egy újabb nomád hullám vetett
véget. A dzsürcsik a később (a 17. században) szintén Kína
trónjára ülő mandzsuk nyelvi és népi ősei. A mai
Északkelet‐Mandzsúria volt ősi szállásterületük, tehát a
kitajoktól északabbra éltek. Nevük a kínai
forrásokbanzsucsen, az arab–perzsa kútfőkben dzsurcse
alakban szerepel. Az 1110‐es években expanzív politikába
kezdtek. Rövidesen lerázták a Liao‐fennhatóságot és sorra
foglalták el Észak‐Kína városait. Végül 1125‐ben a
Liao‐dinasztiát megdöntve a dzsürcsik ültek az észak‐kínai
trónra. Dinasztikus névként a Kin ’arany’ nevet vették fel, s
ez a dzsürcsi eredetű Kin‐dinasztia egészen 1234‐ig
uralkodott Észak‐Kínában. Történetük teljesen Kína
történetéhez csatlakozik, Belső‐Ázsia szempontjából
jelentőségük abban áll, hogy hatalmuk nem terjedt ki
Mongólia területére, és ebben a hatalmi űrben tudott aztán
kiemelkedni Dzsingisz és mongol népe a 12. század végén.
A dzsürcsik éppúgy elindultak a sinizálódás útján, mint kitaj
elődeik. Ők is a kínai írást, mégpedig annak módosított kitaj
változatát vették alapul saját írásuk, az ún. nagy dzsürcsi
írás kidolgozásánál. Ezen írás és nyelv emlékei az altaji
filológiának kétségkívül fontos korai forrásai: ezek a
legrégibb tunguz nyelvemlékek. Tudományos elemzésükben
fontos szerepet játszott egy magyar altajista, Ligeti Lajos is.
A dzsürcsik kínai hatalomátvétele után a kitajok egy
része visszament régi szállásaikra, Jehol vidékére, más
részük fokozatosan a dzsürcsikbe olvadt bele. De a kitajok
legnagyobb csoportja kalandos nyugati vándorútra indult,
hogy az uralkodóházból származó Jelü Tasi herceg
vezetésével rövidesen elfoglalják Turkesztán területét, és ott
karakitaj néven új birodalmat hozzanak létre. Az ő sorsukat
egy külön rész fogja nyomon követni.
BIBLIOGRÁFIA SINOR 248–250.



Kiváló magyar nyelvű össszefoglalás: LIGETI L., A kitaj
nép és nyelv. MNy 23(1927), 293–310.
Máig az alapvető monográfia a kitajokról: K. A.
WITTFOGEL–FENG Chia‐sheng, History of Chinese Society,
Liao (907–1125). (Transactions of the American
Philosophical Society N. S. 36,1946.) A dzsürcsi
történelemről monográfia: M. V. VOROB’EV, Czurczeni i
gosudarstvo Czin’ (X v.–1234 g.). Moskva, 1975.



10. Tibetiek és tangutok
E két, egymással rokon nyelvet beszélő nép Belső‐Ázsia
történetének egy‐egy periódusában (a tibeti a 7–9.
században, a tangut a 10–12. században) igen fontos
szerepet játszott. Míg a tangutok egy ma már kihalt nép, a
tibetiek ma is élnek, és sajátos buddhista kultúrájukkal Ázsia
művelődésének érdekes színfoltját alkotják. Tibet és a
tibetiek története hatalmas stúdium, könyvtárnyi
forrásanyaggal és szakirodalommal. Itt másra nem
vállalkozhatunk, minthogy a tibeti történelem Belső‐Ázsia
szempontjából legfontosabb évszázadairól, a 7–9. századról
rövid áttekintést adjunk. Tibet története bármennyire is
része Belső‐Ázsiának, sokkal inkább önálló tanulmányozást
igényel Tibet elzártsága és saját nyelvű, magas szintű
írásbelisége következtében.
A Kínától északnyugatra fekvő területen a legrégibb
időktől fogva hallunk egy nomád népről, vagy inkább nomád
törzsekről, a kiangokról, akik között ott lehettek a tibetiek
ősei is. A Han‐korban már gyakran szerepelnek a kínai
forrásokban, s emlékezhetünk, hogy a jüecsi vándorláskor
az ún. „kis jüecsi”‐k délre, a Kuku‐nór és a Nan‐san vidékére
húzódtak, ahol a kiangok éltek. A kiangok betöréseikkel
állandóan nyugtalanították Kínát. Az egyik
legemlékezetesebb hadjáratuk Kr. e. 63‐ban történt, amikor
a hiungnukkal együtt pusztították végig Nyugat‐Kínát.
A kiang törzsek tibeto‐burmai nyelveken beszéltek,
tehát annak a nyelvcsaládnak anyelvein, amely végső fokon
a kínai nyelvvel közös eredetű: egy feltételezett sino‐tibeti
nyelvcsalád tagjai mind. Nyelveik tehát élesen különböztek
a Belső‐Ázsia történetében nagy szerepet játszott népeknek
iráni, török, mongol és mandzsu‐tunguz nyelveitől.
Írásbeliségük, akárcsak a többi nomád nép többségének,
nem volt. Főleg állattenyésztéssel (juh, kecske, jak és ló)
foglalkoztak. Nemezsátrakban laktak, bőrruhákba öltöztek.



Totemisztikus hiedelmeik voltak, a keleti kiangok például a
majmot tartották totemősüknek.
A fontosabb kiang törzsek között találjuk a
tanghiangokat, a 10. században majd birodalmat alapító
tangutok őseit, akik a Felső‐Huangho (tibeti Rma‐cshu)
vidékén éltek. A zsangzsungok (kínai átírásban zsangtung)
Nyugat‐Tibetben, a Felső‐Szutlej völgyében éltek, határaik
északon egészen Hotánig értek. A 7. század előtt a
zsangzsung volt a legjelentősebb kiang nép. E kor előtt
Tibetnek csak legendával és mítosszal átszőtt történetét
ismerjük későbbi tibeti és kínai források alapján. Egy kínai
feljegyzés szerint a kiang törzseket az 5. században egy
szienpi herceg egyesítette. A történeti kutatás nem ad sok
hitelt ennek a tudósításnak, de mindenesetre valóságos az a
tény, hogy a Tibet északkeleti részén élő törzsek régóta
keveredhettek a belső‐ázsiai nomádokkal, így a
hiungnukkal, szienpikkel és zsuanzsuanokkal.
A tibetiek etnogeneziséről nem sokat tudunk. Nem
ismert pontosan, hogyan emelkedtek ki az összefoglalóan
kiangnak nevezett törzsek közül. Nevük mindenesetre ez idő
tájt tűnik fel. Önelnevezésük Bod vagy Bod‐jul volt, mely
utóbbi ’Bodország’, ’a bodok országa’ jelentésű. A név
szanszkritosított formában Bhotaként ismert. Ugyanakkor
idegen nyelveken Tibetet más néven ismerik: a türk
feliratokon Töpöt/Töpüt alakban szerepel nevük, a mongolok
a Töböd/Töbed nevet említik. A muszlim földrajzírók
műveiben a Tubbat névalak fordul elő. Az európai nyelvek
Tibet nevét az arab–perzsa földrajzi irodalom útján ismerték
meg. A 6–7. század fordulóján és a 7. század első
évtizedeiben született meg az egységes tibeti királyság,
amikor is az első nagy tibeti király, Szrong‐bcan szgam‐po
apja, Khri‐szlon‐brcan megkezdte az országegyesítés
munkáját. Tibetben soha nem jött létre igazi abszolút
monarchia, mivel az uralkodó, tibeti nevén a bcan‐po csak
első lehetett a nagy törzsfők között, s akinek így mindig
figyelembe kellett vennie a törzsi érdekeket képviselő



vezetők véleményét. A tibeti királyság egész időszakát (kb.
600–860) a király és a hatalmas törzsfők ádáz harca
jellemezte. A törzsi arisztokráciából emelkedtek ki a király
tanácsadói és miniszterei, köztük a leghatalmasabb az ún.
nagy miniszter, a blon‐chen.Jellegét tekintve a tibeti
monarchia szakrális királyság volt, amelyben a király
hatalmát az égtől kapta, s ha a király bizonyos kort elért, s
isteni karizmáját elvesztette, rituális gyilkossággal tehették
el láb alól. Az utóbbi esetre van is példa a tibeti
történelemben. Az ország kezdettől fogva agresszív
katonaállam volt, melynek egész berendezkedése a
háborúskodást, az expanziót segítette. Az ország négy nagy
közigazgatási egységre oszlott, melyeknek szarv (tibetiül ru)
volt a neve. Minden egyes szarv két további osztályra volt
felosztva, s ezek ezredekből álltak. Az egész felosztás a
nomád népekre jellemző katonai‐adminisztratív szervezetre
emlékeztet. A tibeti állam magva, ahonnan az
országegyesítés elindult, Dél‐Tibetben, a Felső‐Brahmaputra
völgyében volt, a mai Bszam‐jasz‐kolostor környékén, a
Jar‐klungsz‐völgyben. A tibeti törzsek feltehetőleg
északkeletről, a Kuku‐nór vidékéről jöhettek ide a
birodalomalapítást megelőző századokban.
A nagy Szrong‐bcan szgam‐po is itt hozta létre a
birodalom központját, Ra‐szát, mely szónak a jelentése
’fallal körülvett város’, s melynek neve később Lha‐sza ’az
istenek helye’ lett. Mindvégig ez a település maradt Tibet
központja. Szrong‐bcan szgam‐po megszilárdította apja
művét, s az ő uralkodásának mintegy három évtizede alatt
lett Tibet igazi nagyhatalom (kb. 620–649). Először otthon
teremtett rendet erős kézzel: alegtöbb kiang törzset
alattvalójává tette, és vereséget mért a tujühunok
birodalmára. Ez utóbbi nép mongol nyelvet beszélhetett,
kínai nevük egy eredeti tojogon elnevezést adhat vissza; a
tibetiek mindig a‐zsának nevezték őket. A 3. század közepén
jöttek le mandzsúriai hazájukból a Kuku‐nór vidékére, ahol
rátelepedtek a helybeli kiang őslakosságra, és birodalmat



hoztak létre. Országuk nyugaton egészen
Kelet‐Turkesztánig, a Lop‐nór vidékéig nyúlt. Ezeket a
tujühunokat tette most Szrong‐bcan szgam‐po adófizetőivé,
de országukat még nem tudta végleg Tibetbe olvasztani.
Expanzív politikáját a tibeti király mindenütt ügyes
házassági politikával párosítva folytatta. Ilyen jellegű
kapcsolatokat épített ki az a‐zsa/tujühunokkal, a nyugati
türkökkel, Nepállal, a Kásmirtól északra fekvő Gilgittel és a
zsangzsung állammal. Maga Szrong‐bcan szgam‐po kínai
császári hercegnőt vett feleségül 641‐ben. Tajcung, a talán
legnagyobb Tang‐császár jónak látta békében lenni a
feltörekvő hatalommal, s életében a kínai–tibeti viszony
kiegyensúlyozott volt. Szrong‐bcan szgam‐po korában
kezdődött a kínai hatás kora Tibetben. Az állami kancelláriát
kínai mintára szervezték meg, s kialakultak a fallal körülvett
kínai típusú városok. Maga a főváros, Lha‐sza, mint
említettük, szintén ez időben jött létre. A buddhizmus is a
nagy tibeti uralkodó idejében jelent meg Tibetben, de csak a
következő században lett államvallássá. Az új tibeti állam az
írásbeliséget is igényelte, így született meg ez idő tájt a
tibeti írás is. A hagyomány szerint Thon‐mi Szambhota
miniszter ment Indiába, s onnan vette át a kései gupta írás
egy változatát, amelyen a harmincbetűs tibeti alfabétum
alapszik. Ez a balról jobbra haladó, indiai eredetű tibeti írás
szolgál a tibeti írásbeliség eszközéül egészen a mai napig.
Az első nagy tibeti király halála utáni több mint száz év
alatt (649–755) három uralkodó következett a trónon. E
korszak jellemzője volt, hogy mindegyik király gyermekként
került trónra, s a kormányzás munkáját nagy hatalmú major
domók végezték az isteni eredetű uralkodók helyett. Egy
külön major domo nemzetség jött létre, melynek erős
befolyását később a többi törzs letörte. De az uralkodói
családba beházasodott törzseknek mindvégig nagy szerepe
volt a tibeti királyság korában. E törzsek vezetőinek a neve
zsang‐blon, azaz ’nagybáty‐miniszter’ volt. Tibet hatalma a
régensség korában tovább emelkedett. 663‐ban végleg



megdöntötték a tujühun/a‐zsa államot, s a tujühun uralkodó,
Maga‐Togon kagán a tibeti hierarchiába tagolódott be
magas rangú hercegként. Kásgár (662), majd Hotán (665)
elfoglalása után nem sokkal, 670‐ben egész
Kelet‐Turkesztán tibeti uralom alá került az addigi kínai
fennhatóság alól, s 692‐ig ott is maradt. A fiatal tibeti
királyság első komoly hódítása volt Kelet‐Turkesztán, s ezzel
a lépéssel az addig barátságos Kínával ellentétbe került. Az
ez idő tájt kínai fennhatóság alatt élő keleti türkökkel baráti
viszonyt építettek ki a tibetiek, majd 676‐ban elindították
Kína elleni támadásukat. Emlékezhetünk, hogy többek
között ezek az események tették lehetővé, hogy a keleti
türkök többszöri kísérlet után 679‐ben restaurálhatták
kaganátusukat. A kínaiak ekkor, a tibeti és türk előretörés
miatt, már defenzívában voltak. A tibetiek 740‐ben
megszerezték Gilgitet is, ezt a Kelet‐Turkesztán
szempontjából oly kulcsfontosságú területet. 751‐ben pedig,
mint láttuk, az arabok és karlukok egyesített erői, a tibetiek
támogatásával, legyőzték a kínai seregeket a Talasz folyó
menti csatában. Már hivatkoztunk rá az ujgur történelem
kapcsán, hogy ez a világtörténelmi jelentőségű csata
megakasztotta a kínaiak nyugati expanzióját, s lehetővé
tette, hogy az iszlám Turkesztánban végleg gyökeret verjen.
Ilyen kedvező előzmények után lépett trónra a királykor
legnagyobb tibeti uralkodója, Khri‐szrong lde‐brcan (755
797). Kína ekkor élte át az An Lusan‐lázadást, így keze meg
volt kötve a külpolitikában. Tibet kihasználta Kína belső
gyengeségét, a tibetiek mélyen behatoltak Kínába, s rövid
időre a fővárost is elfoglalták. Uralkodásának végén,
790‐ben Turkesztán ismét hosszabb időre (860‐ig) tibeti
kézre került; e korról szóltunk már a turkesztáni ujgurok
tárgyalásánál. De minden külpolitikai siker mellett a
legfontosabb esemény Khri‐szrong lde‐brcan életében a
buddhizmus végleges elterjesztése volt Tibetben. Indiából
hívatott híres buddhista szerzeteseket, hogy azok a
buddhizmus gyenge hajtását erősítsék országában. A



buddhizmus támogatása megfontolt politikai lépés volt a
király részéről, ugyanis ezzel is ellensúlyozni akarta a
túlontúl nagy hatalmú törzsi arisztokráciát, melynek
hivatalos vallása az ún. bon‐vallás volt. Ez lényegében egy
animista hitvilág, mely sokat merített a tibetiek ősi
vallásából, de más források is táplálták, így többek között
nem maradt független a buddhizmus növekvő hatásától
sem. Az első buddhista tibeti monostor alapítását, mely
Bszam‐jaszban épült 775‐ben, nem sokkal később követte a
buddhizmus államvallássá nyilvánítása 779‐ben. A
bon‐papokat száműzték az országból, s Khri‐szrong
lde‐brcan elrendelte, hogy az indiai buddhizmus szent
könyveit fordítsák tibetire.
A nagy tibeti uralkodó utódai tovább erősítették a
buddhizmus terjesztését és egyházi szervezetének
kiépítését. Különösen Khri‐gcug lde‐brcan Ral‐pa‐csan (815
838) tett sokat a buddhista klérus támogatásának
érdekében. De a régi törzsi arisztokrácia, mely a bon‐vallás
híve volt, mindent megtett az új buddhista tan és az idegen
papok uralma ellen. Véres belső harcok jellemzik a 9. század
tibeti történetét, melynek a vége az lett, hogy a sok
királygyilkosságot követően a tibeti királyi dinasztia helyzete
megrendült, majd 900‐ban a tibeti királyság megszűnt. A 9.
században nemcsak a belső harcok tették tönkre a tibeti
államot, hanem a nemzetközi helyzet sem kedvezett
Tibetnek. A tibetiek lényegében minden külső hódításukat
elvesztették. Kelet‐Turkesztánt az ujgurok és karlukok
szerezték meg, Kanszuban a kínaiak és az ujgurok törtek
előre és szorították vissza a tibetieket, majd a 10.
században az erős tangut állam jött létre ezen a területen. A
10. századra Tibet teljes politikai és vallási anarchiába
süllyedt. Nagyhatalmi státusa, melyet az előző évszázadok
alatt vívott ki magának, végleg megszűnt. A 11. században
kezdődött el az a vallási megújulási folyamat, melynek
során a buddhizmus végleg diadalmaskodott Tibetben. Tibet
egy sajátos teokratikus állammá alakult, melyben a



legfontosabb politikai és társadalmi tényezővé a buddhista
egyház vált. De ennek aTibetnek a története már túlmutat e
könyv célkitűzésein: nem tartozik a szűken vett Belső‐Ázsia
történetéhez.
A tibetiek kapcsán kell még röviden megemlékezni arról
a népről, mely nyelvileg és földrajzilag egyaránt közel állt a
tibetihez. A tangutokról már többször esett szó akanszui
ujgur történelem kapcsán. Ez a nép, mely a 8. század óta
Ordosz és az Ala‐san vidékén élt, állandó veszélyt jelentett a
Kanszu és Kína között közlekedő nagy nemzetközi
karavánokra. Az önálló tangut állam alapítója Csao Paoki
volt, akit a kitajok, Észak‐Kína akkori urai 990‐ben ismertek
el Szi Hia, azaz a tangut állam fejének. 1001‐ben ragadta el
a kínaiaktól a mai Ningszia melletti Lingcsout. Utóda, Csao
Teming császár 1028‐ban foglalta el Kancsout az ujguroktól,
fia, Csao Jüanhao (1032–1048) pedig Szucsout és
Tunhuangot vette el a tibetiektől. A kitaj támadásoknak is
sikeresen állt ellen. Az ő uralma alatt szilárdult meg a tangut
uralom Ordosz, az Ala‐san és Kanszu területén, s ettől
kezdve az erős tangut állam fontos tényező lett Kína, Tibet
és Kelet‐Turkesztán életében, egészen addig, míg a
mongolok 1227‐ben meg nem hódították ezt az államot is.
Csao Jüanhao alatt született meg az önálló államiság fontos
szimbóluma és egyben eszköze, az önálló tangut írás. Ezt,
hasonlóan a nagy kitaj és nagy dzsürcsi íráshoz, a kínaiból
hozták létre. A mongol kor után a tangut államisággal
együtt a tangut nyelv is fokozatosan eltűnt, e nyelv beszélői
beolvadtak a környező etnikumokba. A tangutok emléke
hosszú időre feledésbe merült, mígnem 1908‐ban P. K.
Kozlov Észak‐Kanszuban, Karakotában, az egykori tangut
fővárosban jelentős mennyiségű tangut kéziratos és
fanyomatos anyagot tárt fel. Azóta folyik ennek az
anyagnak a tudományos feldolgozása, melyben az orosz
tudósok járnak elöl, mivel a leleteket Szentpétervárott őrzik.
A fennmaradt művek elsősorban az állami és társadalmi



életet a buddhizmus szellemében szabályozó
törvénykönyvek.
BIBLIOGRÁFIA SINOR 251–253 (tangutok).
A tibeti történelembe és művelődéstörténetbe a legjobb
bevezetés: H. HOFFMANN, Tibet. A Handbook. Indiana
University, Bloomington, é. n. (részletes bibliográfiákkal).
Magyar fordítása: H. HOFFMANN, A tibeti műveltség
kézikönyve. Terebess Kiadó, Budapest, 2001.
A tangutokról: P. OLBRICHT, Die Tanguten und ihre
Geschichte bis zur Gründung von Si‐Hsia. CAJ 2(1956), 142
154.



4. FEJEZET – AZ ISZLÁM TÉRHÓDÍTÁSA
BELSŐ‐ÁZSIÁBAN



1. Az első muszlim török dinasztia: a Karahanidák
A 751‐es talaszi csata után, melyben az arabok karluk
szövetségeseikkel győzelmet arattak a kínaiak felett,
megszilárdult az arab uralom Transzoxianában, mely most
már végleg az iszlám világ része lett. A bagdadi kalifa
helytartói uralkodtak a két folyó közén, az egykori nyugati
türk területeken, de a régi iráni, elsősorban szogd világ
túlélte az iszlamizációt is, sőt az irániak fokozatosan vezető
szerephez jutottak. A Számánidák dinasztiája például egy
iráni eredetű uralkodóház volt, mely a Balh melletti Számán
városáról kapta nevét, 875‐től 999‐ig volt Transzoxiana és
Kelet‐Irán, azaz Horászán ura. Ez a terület a bagdadi
kalifátus részét alkotta, a bagdadi kalifát egy helytartó
képviselte emíri rangban, s ennek székhelye először
Szamarkandban, majd Buharában volt. A névleges függőség
ellenére azonban a Számánida Emirátus gyakorlatilag önálló
volt, s fennállásának rövid ideje alatt az iszlám mezbe
bújtatott iráni nemzeti restauráció központja lett. A 10.
század elején e Számánida Emirátus minisztere volt
Buharában az a Dzsajhání, akinek elveszett, de más
muszlim szerzők kivonataiból ismert és rekonstruálható
földrajzi műve a kelet‐európai népekre, így a magyarokra
vonatkozó híradások gazdag tárháza. Az iszlamizált iráni
világ Transzoxianában hamar szembe találta magát az ősi
nomád ellenséggel, a törökkel, s a 10. század végén éppen
két török eredetű dinasztia, a Karahanida és a Gaznevida
vetett véget a Számánida Emirátusnak. Ez időtől kezdődött
el intenzíven Transzoxiana eltörökösödése, mely folyamat
egészen napjainkig tart, hiszen az iráni elem a városokban
mostanáig fennmaradt.
A Karahanida‐dinasztia nevét az uralkodóinak címében
levő kara han ’fekete kán’ titulusról kapta. Csak a 19. század
70‐es évei óta nevezik így ezt az uralkodóházat V.V.
Grigorjev orosz orientalista nyomán, addig a J. Deguignes
használta „turkesztáni ujgur kánok” elnevezés volt



használatban. A káni címben levő kara ’fekete’ szó különben
ilyen esetekben ’nagy, fő’ jelentésben értelmezendő.
Előfordult a tudományos irodalomban az ilek‐hán
elnevezés is a Karahanida uralkodók megjelölésére, de ez
nem különösen volt találó, mert az ilek/ilik/ilig méltóságnév
csak a kán utáni második méltóságot jelölte a
Karahanidáknál, s csak egy esetben fordult elő, hogy a kán
az ilek címet is viselte. Ezenkívül az ilig (il + lig’népes’,
’akinek népe van’) titulus igen sok török népnél megvolt, s
nem különösen jellemző a Karahanidákra. Feltehetően ez a
szó rejlik például Attila egyik fiának, Ellaknak a nevében, s
az ujguroknál és szeldzsukoknál is előfordul e cím.
(Meglepődve fedezhetjük fel, hogy a honfoglaló Árpád vezér
egyik fiát szintén így nevezték: Bíborbanszületett Konstantin
császár átírása szerint Ielekhnek. Ezt a török nevet őrzi a
Budapesttől nem messze lévő Üllő község neve is.)
Végezetül a korabeli, 10–13. századi muzulmán források
sem így, sem úgy, hanem al‐Háqáníya, al‐Háníya néven
emlegetik ezt a dinasztiát, mely arabul egyszerűen a
’kagáni, káni’ dinasztiát jelenti. A turkológiai
szakirodalomban az utóbbi időben a karahanida terminus
mellett gyakran használják a hákáni szót is a 11–13. századi
török irodalmi nyelvre, amely a Karahanida Birodalom
területén alakult ki a 11. században Hova nyúlik vissza a
Karahanidák eredete? Több vélemény is napvilágot látott
erről, régebbi kutatók, mint J. Deguignes, Vámbéry Á., W.
Radloff és J. Marquart ujgur eredetűnek gondolták őket.
Valóban, időben száz év sem választja el őket az Ujgur
Birodalom 840‐es bukásától, s a kelet‐turkesztáni ujgurok
számításba is jöhetnek a Karahanida Birodalom népelemei
között. W. Barthold a Karahanidák tokuz‐oguz eredetére
gondolt, azon az alapon, hogy a muszlim írók tokuzguznak
nevezték a Tarim‐medencei ujgurokat. Mindezen elméletek
ellenére ma már többé‐kevésbé bizonyítottnak látszik, hogy
a Karahanidák a karlukok utódai. A karlukok többször
szerepeltek az eddigiek során mint a keleti és nyugati türkök



között élő török törzsszövetség, amelynek ősi központja
valahol a Tarbagataj‐hegység táján volt, s amely ügyes
hintapolitikát folytatott a két Türk Birodalom között. A türk
feliratok ücs karluk ’három karluk’ népének vezetője ajabgu
címet viselte, s feltehetőleg rokoni szálak fűzték a türk
kagáni dinasztiához, az Asina nemzetséghez. Későbbi
forrásokból tudjuk, hogy a karlukok két legfontosabb törzse
a csigil és jagma volt. Az ujgurokkal és baszmilokkal
szövetségben tevékenyen részt vettek a Második Türk
Kaganátus megdöntésében, majd 744 és 840 között az
Ujgur Birodalom alattvalói voltak. 744 után azonban a
karlukok nagy nyugatra tolódása következett be. Leverték a
nyugati türkök utódait, a türgeseket, akiknek szállásterülete
a Balhas‐tótól délre, a Hétfolyam (Szemirecsje) vidékén volt.
A két legfontosabb nyugati türk város, a Csu folyó melletti
Szujáb (a későbbi Balaszagun) és a Talasz folyó menti Taraz
is az ő birtokuk lett. 840‐ben az Ujgur Birodalom felbomlása
mérföldkő jelentőségű esemény volt Belső‐Ázsia
történetében. A hiungnu–zsuanzsuan–türk–ujgur birodalmi
hagyomány ekkor megszűnt. E birodalmak mindegyike a
mai Mongóliában helyezkedett el, központjuk az Orhon és
Szelenga folyók vidéke volt, rituális központjuk pedig a
Hangáj hegységbe lokalizálható Ötüken‐hegység. Egész
Belső‐Ázsiát innen lehetett kézben tartani, a nagy nomád
világbirodalmakat innen indulva szervezték meg. Az Ujgur
Birodalom bukását követően mintegy 350 évre, az 1200‐as
évekig, Dzsingisz és mongoljainak felléptéig nagy
belső‐ázsiai világbirodalom nem születik Mongólia
központtal. Ez azzal magyarázható, hogy az új hódítók, a
kirgizek nem a türk hagyományú nomád népek sorába
tartoztak (eredetileg nem is voltak törökök), s a kitajok
megjelenése után, 920‐ban vissza is tértek Felső‐Jenyiszej
vidéki hazájukba. A kelet‐belső‐ázsiai kitajok és dzsürcsik
szintén nem a türk hagyomány folytatói, nem is hagytak
mély nyomot Mongóliában. Az ujgurok pedig
Kelet‐Turkesztánba és Kanszuba vonultak, gyakorlatilag



teljesen kiürítették a birodalmi területet. Mongólia tehát
háttérbe szorult ekkor a történelem színpadán, mintegy a
csendben készülve Dzsingisz világtörténeti felléptére. A
történelem ezen évszázadaiban (840–1200) a Mongóliától
nyugatra levő területek, elsősorban Kelet‐ és
Nyugat‐Turkesztán léptek előtérbe, s éppen ezen
évszázadok hatása alatt lett „Turkesztán”‐ná, azaz a török
népek hazájává.
Az ujgurok széttelepedése után tehát egyedül a karlukok
maradtak a türk birodalmi hagyomány folytatói. Ez lehetett
az az idő, amikor a karluk jabgu felvette a kagáni címet,
azaz a később szereplő kara hákán/kara hántitulust.
Székhelye a Balaszagunnál levő Kara‐ordu vagy Kuz‐ordu
lett. A türk hagyománynak megfelelően a birodalom két
részre oszlott, melyet két kagán kormányozott. A keleti félen
volt a főkagán, Kara‐ordu székhellyel, hivatalos címe Arszlan
Kara‐hákán volt, a nyugati rész uralkodója a Bugra
Kara‐hákán, Tarazban, majd Kásgárban székelt. Az e
címekben szereplő két állatnév, az arszlan ’oroszlán’ (a
magyar oroszlán szó honfoglalás előtti török
jövevényszavunk) és a bugra ’hímteve’ totemisztikus
eredetűek; feltehetően a két legfontosabb karluk törzs, a
csigil (arszlan) és a jagma (bugra) totemállatai voltak.
A keleti főkánokról alig tudunk valamit a 10. század
végéig, a nyugatiakról több értesüléssel rendelkezünk. A
Karahanidák már a 9. században szembe találták magukat
aTranszoxianában székelő Számánidákkal. A Számánida
Iszmail emír 893‐ban elfoglalta Tarazt a karahanida
Ogulcsak Kadir Hántól, aki Kásgárba menekült, s attól
kezdve Kásgár lett a nyugati Karahanidák székhelye. A 10.
század elején Ogulcsak unokaöccse, Szatuk fölvette az
iszlámot, majd nagybátyját harcban legyőzvén kánná
választása után hivatalos vallássá tette az iszlámot a
Karahanidák nyugati területein. Ez a nagy fontosságú
esemény a muszlim Karahanida‐dinasztia megszületésének
az ideje. Az iszlám a 9. század végétől kezdve volt jelen



Kásgáriában, nyugatról a Számánida Emirátusból érkezett
ide muszlim kereskedők és hittérítők révén. A később
legendás hírre szert tett Szatuk Bugra‐hán, az első muszlim
török uralkodó 955‐ben halt meg. Fia és utóda, Bajtas
legyőzte a keleti kagánt, s felvette az Arszlan‐hán címet. Az
ő uralkodása alatt, a 10. század második felében valósult
meg a Karahanida Birodalom teljes iszlamizációja. Az iszlám
hatalmas erőt adott a karahanida államnak, amely így
megkezdhette nyugati hódításait.
992‐ben elfoglalták Buharát, a számánida emír
székhelyét, Transzoxiana központját. A Számánida
Birodalmon való osztozkodásban egy másik török eredetű
iráni dinasztia, a Gaznevidák is részt vettek. A 10. század
közepén az afganisztáni Gazni városába törökök települtek
be. A nomád jövevények fokozatosan maguk alá hajtották
egész Afganisztánt. Hatalmuk különösen 977‐től kezdve
emelkedett, Szebük‐tigin nevű vezetőjük alatt. A Számánida
Emirátusban levő belső anarchia következménye volt, hogy
az elégedetlenkedők egy része behívta 992‐ben a
karahanida uralkodót Balaszagunból Buharába. Ekkor a
számánida uralkodó viszont Szebük‐tigin Gaznevidáihoz
fordult segítségért, akik gyorsan be is vonultak Horászánba.
Pár évnek kellett csak elmúlnia, hogy 999‐ben a Számánida
Emirátus megszűnjék létezni a két török dinasztia nyomása
alatt. Szebük‐tigin fia és utóda, Mahmúd, a legnagyobb
Gaznevida uralkodó legyőzte az utolsó számánida emírt,
elűzte Horászánból, s még abban az évben a Karahanidák
teljesen megszállták Transzoxianát. A Számánida Emirátus
megszűnt, s a Karahanidák és Gaznevidák az Amu‐darjánál
találkoztak. A Karahanidák állama döntően török népességre
támaszkodott, a Gaznevidáknak csak dinasztiája török
eredetű, s teljes eliranizálódásuk valószínűleg nagyon
hamar megtörtént. Iráni és indiai területen játszódó későbbi
történetük már kívül esik Belső‐Ázsia történetének keretén.
De ez időben, az ezredforduló táján, amikor Magyarországon
István fejére teszik a királyi koronát, az Amu‐darjánál két



török dinasztia, a Karahanida és a Gaznevida néz
farkasszemet egymással. Mi lesz a további terjeszkedés
sorsa?
Először természetesen, ősi szokás szerint, barátkozott a
két dinasztia, 1001‐ben Mahmúd Gazneví feleségül vette
Naszr ibn‐Ali karahanida uralkodó lányát. De a békesség
nem tartott sokáig. Naszr az egész egykori számánida
területet akarta, s míg Mahmúd Indiában volt hadjáraton,
betört Horászánba, de ezúttal vereséget szenvedett. Ekkor
kagántársával szövetkezett, akinek közben Hotán
iszlamizálása is sikerült, de 1008‐ban a balhi csatában az
egyesített karahanida seregeket legyőzték Mahmúd
csapatai. A csata leírói megemlékeznek arról, hogy a
Gaznevidák győzelmében nem kis szerepet játszottak az
indiai elefántok. A balhi csata után a Karahanidák feladták
reményüket Horászán meghódítására, s így az Amu‐darja
továbbra is az iráni és a török világ közti válaszvonal
maradt.
1026‐ban Ali‐tigin kagán Transzoxiana ura, s a
Karahanida–Gaznevida ellenségeskedések folytatódtak.
Mahmúd Gazneví utóda, Maszúd megtámadtatta
vazallusával, ahvárezmi sahhal, Altun‐tassal Alit. 1032‐ben
azonban Ali hatalmas győzelmet aratott Dábúszijánál, a
hvárezmiek pedig alig tudták a saját irhájukat megmenteni.
E harcban egy oguz törzs, a szeldzsukok aktívan támogatták
Ali‐tigint. Ali‐tigin fia nem bánt jól szeldzsuk
szövetségeseivel, megölette Inancs Pajgut, a szeldzsuk
vezért, mire a szeldzsukok lázadásba törtek ki. Hvárezmbe
menekültek, majd innen Horászánba, ahol 1041‐ben a
dandanakáni csatában a gaznevida Maszúd csapatain
arattak nagy győzelmet. Ezzel vette kezdetét az új nomád
nép, a szeldzsukok diadalmas hódítása, melynek során
egész Perzsiát, a Közel‐Keletet és Anatóliát is elfoglalták. De
mielőtt a szeldzsukoknak a történetét nyomon követnénk,
nézzük meg röviden a Karahanidák sorsának alakulását a
mongol korig.



1041‐ben az állandó belső dinasztikus harcok a
Karahanida Birodalom végleges kettéválásához vezettek. A
keleti rész Szemirecsjét, a Talasz folyó és Kásgár vidékét,
valamint Fergana környékének nagy részét foglalta magába.
Fővárosa Balaszagun volt, míg a másik kagán Kásgárban
vagy Tarazban székelt. Kásgár volt már kezdettől fogva a
vallási központ, innen indult az iszlám térítés, ide
temetkeztek a karahanida uralkodók. A nyugati részt
Transzoxiana és Fergana kisebbik fele alkotta. A keleti és a
nyugati fél között nagyjából Hodzsendnél volt a határ, de a
Szir‐darja vidékének pontos hovatartozása állandóan vitás
kérdés volt. A főkagán Özkendben, majd Szamarkandban
székelt, míg a másik kagán Buharában trónolt.
A nyugati Karahanidák, a sok transzoxianai
városállammal együtt a 11. század közepétől fogva a
szeldzsukoktól függő viszonyba kerültek, bonyolult
történetük, harcaik bemutatása túlnőne ezen ismertetés
keretein. A keleti Karahanidáknak a három legfontosabb
várost, Kásgárt, Hotánt és Balaszagunt többször sikerült a
11. század folyamán egy kézben egyesíteni, utoljára Bugra
hán Hárún alatt (megh. 1102). A 11. században alakult ki a
sajátos karahanida török kultúra, elsősorban a birodalom
keleti felében, Kásgárban és Balaszagunban. A karahanida
az első muszlim török irodalmi nyelv, amelyen két alapvető
munka maradt fenn e korból. Az egyik Mahmúd Kásgárínak,
az első „turkológus”‐nak hatalmas szótári műve, a Kitáb
lugat at‐türk ’A török nyelv könyve’, mely mindmáig az
egyik legnagyobb török lexikográfiai munka, kimeríthetetlen
forrása a török szókincsnek. A másik mű az első iszlám
szellemű, török irodalmi alkotás. Címe Kutadgu Bilig ’A
boldogságra vezető tudás’, nagy terjedelmű moralizáló
tanköltemény. Szerzője, Júszuf Hássz Hádzsib Balaszagúní, a
fent említett Bugra Hán Hárúnnak dedikálta művét. A
karahanida török írásbeliség két alfabétumot használt.
Egyrészt a kelet‐turkesztáni ujgurok révén az ujgur írást
vette át, másrészt az iszlám révén, először a török nyelvek



történetében, az arab ábécét kezdte felhasználni török
szövegek lejegyzésére. Kásgárí műve az első arab betűs
török nyelvemlék.
A 12. század első felében új keleti ellenség jelent meg a
Karahanidák határain: akarakitajok, azaz azok a kitajok, akik
Kínában való leveretésük után nyugati vándorútra keltek. Az
1130‐as években már az Emil folyónál voltak. II. Ibráhim
Karahanida uralkodó behívta az új keleti szomszédokat, a
karakitajokat, hogy a karlukok és kanglik elleni harcában
segítségére legyenek. Meg is kapta a már ismert nomád
segítséget: a karakitajok elfoglalták Balaszagunt, s a
karakitaj uralkodó, a gürkán a Karahanida uralkodóból ilek‐i
türkmen‐t csinált, azaz ’a türkmenek ilek’‐jeként vazallusává
degradálta. Karakitaj fennhatóság alatt éltek tovább a keleti
Karahanidák egészen a mongol korig. A karakitajokról
hamarosan részletesen fogunk beszélni. Most csak annyit,
hogy mikor a najmanok, egy 12. században feltűnt mongol
törzsszövetség uralkodója, Kücsülüg az utolsó karakitaj
gürkánt elfogta, a Karahanida‐vazallust Kásgárba küldte,
hogy foglalja el trónját. De Kásgárban megölték, s rövidesen
Kásgár is najman uralom alá került.
Miután nagy vonalakban végigkísértük a mongol korig
az ágas‐bogas karahanida história alakulását,
visszatérhetünk a 11. század közepén Kelet‐Iránban
bekövetkezett világtörténeti jelentőségű eseményhez, a
szeldzsukok megjelenéséhez. Honnan jött ez az addig
ismeretlen török nép, mely nagy betűkkel írta be nevét a
világtörténelembe?
BIBLIOGRÁFIA SINOR 286–287.
Máig alapvető munka, a történeti Turkesztán 11–13.
századi történetére nélkülözhetetlen:
W.BARTHOLD,Turkestan down to the Mongol invasion.
London, 1928 . (E. J. W. Gibb Memorial Series, N.S.V.) Ehhez
P. Pelliot értékes megjegyzései: P. PELLIOT, Notes sur le
„Turkestan” de M. W. Barthold. T’oung Pao 27(1930), 12–56.
2



A legjobb modern összefoglalások: O. PRITSAK, Die
Karachaniden. Der Islam 31/1(1953), 17–68; O.
PRITSAK,Karachanidische Streitfragen. Oriens 3(1950), 209
228. – A Karahanidák eredetéről Pritsaktól eltérő módon:
CZEGLÉDY K., Kasgari földrajzi neveihez. In: Tanulmányok a
magyar nyelv életrajza köréből. Szerk. BENKŐ L. Budapest,
1963. 60–65 (Nyelvtudományi értekezések 40).
A Gaznevidákról: C. E. BOSWORTH, The Ghaznavids,
their empire in Afghanistan and eastern Iran 994–1040.
Edinburgh, 1963; C. E. BOSWORTH, The Turks in the Islamic
lands up to the mid‐11th century. In:Philologiae Turcicae
Fundamenta III. Second Part. Wiesbaden, 1970. 1–20.
Kásgárí művének legjobb új kiadása és fordítása:
Mahmud al‐ Kasgari, Compendium of the Turkic dialects
(Diwan lugat at‐Turk) I–III. Ed. and transl. by R. DANKOFF–J.
KELLY. Duxbury, Massachusetts, 1982–1985. – A Kutadgu
Bilig kiadása, török fordítása, szótára: R. R. ARAT, Kutadgu
Bilig I–III. Ankara, 19792. Modern angol fordítása: Wisdom of
royal glory (Kutadgu Bilig). A Turco‐Islamic mirror of princes.
Transl., with an introduction and notes, by R. DANKOFF.
Chicago–London, 1983.



2. Oguzok és szeldzsukok
A szeldzsukok az oguzok egy törzse volt. Az oguz névvel a
türk és az ujgur történet során már sokszor találkoztunk. A
Türk Birodalom északi részén élő hatalmas tokuz‐oguz
törzsszövetséggel a türkök nagy küzdelmet folytattak. Ebbe
a törzsszövetségbe tartoztak az ujgurok is, akiket a 9–10.
századi muszlim források joggal nevezhettek ezért
tokuzguznak. A 10. századra az Aral‐tótól északra levő
területen egy erős oguz törzsszövetség alakult ki. Nyugati
határánál, az Emba folyónál érintkeztek a későbbiekben
bemutatásra kerülő kazárokkal. Délen Hvárezm (ekkor a
Számánidák vazallus állama) és a számánida állam
transzoxianai része határolta. Keleten a karlukokkal,
északon a kimekekkel voltak határosak. Fővárosuk a
Szir‐darja felső folyása és az Aral‐tó között levő Jangikent
(’új város’, perzsa forrásokban Díh‐i nau, arab forrásokban
Madína al‐dzsadída) volt, amelynek romjait a mai
Dzsankentnél az S. P. Tolsztov vezette hvárezmi expedíció
során ásták ki. De a fővároson kívül sok más oguz városról is
tudunk, elég itt közülük a szeldzsuk történelem kezdetén
nagy szerepet játszott Dzsandot megemlíteni. Az
archeológiai leleteken kívül az írott források is megerősítik,
hogy a nomád oguzok nagy tömegein kívül letelepedett,
városlakó oguzok is voltak. A jabgu címet viselő uralkodó
oguz törzsszövetsége honnan és mikor kerülhetett ide, az
Aral vidékére?
A kérdésre a választ Ibn al‐Athír arab történetíró adja a
kezünkbe egy megjegyzésével, miszerint az oguzok a
tokuz‐oguzok közül váltak ki, és al‐Mahdí kalifa idejében
(775–785) települtek le Transzoxianába, ahol hamarosan
áttértek az iszlámra. Hogyan tudjuk ezt a híradást egyéb
ismereteinkkel összhangba hozni? Az oguz uralkodó jabgu
címét feltehetőleg valamikor 744 táján, az Ujgur Birodalom
születésekor kaphatta, akárcsak a karluk jabgu. Amikor a
760‐as években a karlukok elfoglalták az egykori türges



területeket, Balaszagunt és Tarazt, az idő tájt indulhattak az
oguzok is nyugatra, a Szir‐darja vidékére. Ez az időpont jól
egybevág Ibn al‐Athír fentebbi adatával. A 820‐as évektől
kezdve forrásaink már megbízható módon a Szir‐darja felső
folyásánál és az Aral‐tónak a vidékén jelzik az oguzokat. A
muszlim források egyszerűen guzznak nevezik őket,
atokuzguznak nevezett ujguroktól való megkülönböztetés
végett. A 10. századtól az oguzok türkmen néven is
szerepelnek forrásainkban, mely név nem más, mint a türk
népnévnek a ‐man/‐men kollektívumképzővel ellátott török
alakja.
Ezek azok az oguzok tehát, amelyek közül a szeldzsukok
kiváltak. A szeldzsuk hagyomány szerint a szeldzsukok
ősapja Tutak, s annak fia Szeldzsuk volt. A szeldzsuk népnév
tehát éppolyan dinasztikus eredetű elnevezés, mint az
oszmánok neve Oszmán nevű uralkodójukról. Szeldzsuk
összeütközésbe került feljebbvalójával, az oguz jabguval, és
ekkor már mint szübasi, azaz a hadsereg feje, felvette az
iszlámot, elfoglalta Dzsand városát, ott letelepedett
törzsével, s rögtön barátságos kapcsolatba lépett a
környező muszlim hatalmakkal, a Számánidákkal, majd a
Karahanidákkal. Szeldzsuk fia, Arszlan már ott harcolt a
karahanida seregben 992‐ben Buhara elfoglalásánál.
1025‐ben Arszlan és unokaöccsei, Csagri és Togril a nyugati
karahanida uralkodó, Ali‐tigin szolgálatába állottak. Mikor
Mahmúd Gazneví legyőzte Ali‐tigint, az Arszlan vezetése
alatt álló szeldzsukokat Mahmúd Horászánba telepítette le,
Csagri és Togril viszont Hvárezmbe menekült, ahol a
hvárezmi sah a Gaznevidáknak volt vazallusa. A horászáni
oguzok avagy türkmenek sok bajt okoztak a civilizált
gaznevida államnak rablásaikkal, így 1029‐ben kitették
szűrüket Horászánból. Az oguzok ekkor Azerbajdzsánba
mentek, ahol a helyi fejedelmek használták fel őket egymás
elleni harcaikban. Ezek az azerbajdzsáni oguzok a mai azeri
törökök ősei. Ekkor a hvárezmi szeldzsukok vonultak
Horászánba, az onnan Azerbajdzsánba távozott első oguz



hullám helyére. Miután nem kaptak hivatalos bebocsátást és
engedélyt a letelepedésre, Csagri és Togril erőszakkal
szerzett érvényt akaratának. 1028–29‐ben már Merv és
Nisápúr, a két nagyváros hevert lábaiknál, majd Merv
közelében, Dandanakánnál 1041‐ben nagy csapást mértek
Maszúd gaznevida seregére. Ezzel Horászán sorsa
megpecsételődött: területe szeldzsuk kézre került, így a
Gaznevidák visszaszorultak régi afganisztáni
szállásterületeikre, illetve birtokaikra.
Ez időben Nyugat‐Perzsiában a helyi perzsa eredetű
Bujida‐dinasztia volt uralmon (932–1055), akik bár siita
muszlimok voltak, protektorátust gyakoroltak az ortodox
szunnita bagdadi kalifátus fölött. Togril, a szeldzsuk uralkodó
1055‐ben bevonult vér nélkül Bagdadba, s az egész kalifátus
így ölébe hullott. Szinte hihetetlen, ahogy pár évtized alatt a
hatalmas szeldzsuk impérium megszületett. A nomád
hódítók mindig a legkedvezőbb történeti pillanatban léptek
fel, s ez segítette őket a tüneményes történelmi sikerek
útján. A 11. század közepén a bujida protektorátus már
kellemetlenné vált a kalifátus számára, mivel nem tudta
biztosítani a belső anarchia és az állandó nomád betörések
felszámolását. Ily módon, ha vonakodva is, de beletörődtek,
hogy valamilyen hatalom protektorátust gyakorol felettük, s
most a nomád, de buzgó ortodox muszlim szeldzsukoktól a
rend helyreállítását várták. 1058‐ban a bagdadi kalifa a
„Kelet és Nyugat Királya” címet ajándékozta Togrilnak,
amely feljogosította őt, hogy az összes muszlim nép
uralkodójának tekintse magát. Ezenkívül hivatalosan
megkapta aszultán címet, melyet már eddig is viselt. Ez a
pillanat volt tehát a Szeldzsuk Szultanátus hivatalos
születése.
A Bujidák hadvezére, al‐Baszászirí azonban nem
nyugodott bele, hogy a kalifátusnak új urai vannak, s kapóra
jött neki az ősi nomád széthúzás. Szövetkezett Togril
unokatestvérével, Ibráhim ibn‐Inallal, aki fellázadt Togril
ellen. Visszafoglalták Bagdadot, letették a kalifát, s maga



Ibráhim is siita lett, a bujida szövetség intencióinak
megfelelően. Ekkor Togril nagy uralkodóhoz méltó
megfontoltsággal cselekedett. Megosztotta ellenfeleit,
először Ibráhimot verte le, majd al‐Baszászirít. 1060‐ban
diadalmasan vonult be Bagdadba, s visszahelyezte jogaiba a
száműzött kalifát. Méltán tűnhetett Togril kortársai
szemében a kalifátus megmentőjének, az ortodox iszlám, a
szunna igaz bajnokának. Ezzel a történeti fordulóval tényleg
a Szeldzsuk Szultanátus lépett a perzsa emirátus helyébe,
ettől kezdve a perzsák helyett mindig muszlim török népek,
a szeldzsukok, majd később az oszmán‐törökök voltak a
muszlim arab területeknek, és egyben az iszlám szent
helyeinek őrei, egészen az első világháborúig.
A nagy birodalomalapító Togril (akinek neve a madárnév
togrilból ered, amely szót a magyarok is átvették
turulformában: e madár volt az Árpád‐nemzetség
totemállata) 1063‐ban halt meg, utóda Csagri fia,
Alp‐Arszlan lett (1063–1072). Uralkodása alatt tovább
növekedtek a szeldzsukok által meghódított területek.
Miután Irak és Irán már a kezükben volt, Kis‐Ázsia és
Arménia irányában támadtak. Az Araxesz folyó és a
Felső‐Eufrátesz vidékét rabolták, pusztították
támadásaikkal. E betöréseknél kétféle türkmen csoporttal
kell számolnunk, bár szétválasztásuk nem mindig könnyű a
források alapján. Egyik részük „legálisan”, azaz a szultán
engedélyével rabol, pusztít, a másik részük azonban törzsi
vezetőikkel az élen saját szakállára portyázik. A nomád
türkmenek hódításainak egyedüli célja a rablás volt, s a
szeldzsuk uralkodónak sem sikerült a nagyfokú önállósággal
rendelkező nomád törzseket csak a „legális” rablások
keretei közé szorítani. Vigyáznia is kellett jóindulatukra,
hiszen a szeldzsuk hódítási sikerek egyedüli biztosítéka a
nomád hadsereg volt.
1064‐ben Ani, a régi örmény főváros került a
szeldzsukok kezére, jóllehet már nem az örményektől,
hanem a bizánciaktól, mivel nem sokkal azelőtt a bizánciak



elfoglalták. Ily módon most már a nyugati nagyhatalom,
Bizánc közvetlen közelébe került a terjeszkedő szeldzsuk
állam. 1068‐ban a grúzok ellen harcoltak, 1071‐ben Szíria
urát, az aleppói herceget kényszerítették behódolásra, aki
siita s az egyiptomi Fátimida‐dinasztia alattvalója volt.
Amikor Alp‐Arszlan Egyiptomban volt, Rómanosz
Diogenész bizánci császár elérkezettnek látta az időt, hogy
Arménián át megtámadja a szeldzsukokat. A támadás hírére
Alp‐Arszlan gyorsan a helyszínre vonult, s 1071
augusztusában a bizánciak és a szeldzsukok megütköztek
Manzikert vagy más néven Malazgird városánál. A kortárs
szerzők leírásából érződik a parázs légkör, mintha ők is
érezték volna, hogy itt valami nagy jelentőségű történeti
csata folyik. A bizánci császár, a dicsőséges vaszilevsz
abarbárok foglya lett. De Alp‐Arszlan igazán nagylelkűen
bánt fejedelmi foglyával, némi váltságdíj fejében szabadon
engedte, de a határerődöket, melyeket a bizánciak az elmúlt
ötven esztendő alatt foglaltak el, vissza kellett
szolgáltatniuk a szeldzsukoknak. Alp‐Arszlan előtt hevert
Anatólia kulcsa. Ebben a történeti helyzetben megszállhatta
volna Kis‐Ázsia nagy részét, mely védtelenül lett volna
kiszolgáltatva a nomád hódítóknak. De Alp‐Arszlan nyilván
mást akart, Egyiptomra és birodalma védelmére gondolt, az
ölébe hullott lehetőséget nem használta ki. De később, mint
majd látni fogjuk, úgyis egész Kis‐Ázsia a szeldzsukok
birtoka lett. A manzikerti csata történelmi jelentősége így is
óriási. Bebizonyította a nomádok fölényét a területeit már
összetartani nem képes Bizánci Birodalom fölött, s ettől
kezdve a türkmen rablócsapatok bármikor nyugodtan
beléphettek Kis‐Ázsia területére. Ezek után Alp‐Arszlan
keletre vonult, hadjáratot vezetett a Karahanidák ellen, de a
manzikerti győző, az iszlám országok ura orgyilkos tőr által
1072‐ben meghalt.
Alp‐Arszlan utóda fia, Malik‐sáh lett, aki trónra léptekor
még kiskorú volt, s a tényleges hatalom bölcs minisztere, a
perzsa Nizám al‐Mulk kezében nyugodott. Neve, mely az



arab malik ’király’ és a perzsa sáh ’uralkodó’ összetétele,
mintegy szimbolizálja, hogy a nomád türkmenek hogyan
váltak fokozatosan az arab–perzsa iszlám civilizáció részévé.
Malik‐sáh hosszú uralkodása (1072–1092) a belső
konszolidáció ideje. Jelentős új hódítások már csak Szíriában
és Arábiában történtek, s uralkodása idejére esett a
szeldzsuk uralom kezdete Kis‐Ázsiában. Malik‐sáh
unokatestvére, Szulejmán ibn‐Kutulmis 1081‐ben Iznikben
(Nikaia, Nicaea) telepedett meg, s ez a város lett az
anatóliai szeldzsukok központja. Bizánci hívásra jöttek be a
szeldzsukok, s nomád szokás szerint a meghívást túl
szívélyesen értelmezve ott is maradtak. 1097‐től
székhelyüket Konyába, az ókori és bizánci Ikónion (Iconium)
városába tették át, s ettől fogva egészen 1302‐ig urai voltak
az ún. Iconiumi Szultanátusnak. 11. századi beköltözésük
után, hosszú évszázadok alatt Anatólia teljesen
eltörökösödött. A szeldzsukok után atöbb mint 600
esztendeig uralkodó Oszmán‐dinasztia szervezte meg a
török államot. A kis‐ázsiai szeldzsuk és oszmán‐török
történelem azonban már külön tanulmány tárgya, ezen
államok csak eredetükben kapcsolódnak Belső‐Ázsiához.
A Szeldzsuk Szultanátus csúcspontját az 1090‐es évekre
érte el. Ekkor gyakorlatilag Ázsia összes muszlim területe,
Indiától egészen Arábiáig az uralmuk alatt egy
birodalomban egyesült. Ennél a pontnál álljunk meg egy
percre, s nézzük meg, milyen volt ez a szeldzsuk állam,
melyet nomád hódítók hoztak létre ősi kultúrterületeken,
rátelepülve az elsősorban arab és perzsa népességre.
A nomád türkmenek nyájaikkal, törzsi társadalmukkal és
szokásaikkal együtt jelentek meg az arab–perzsa világban.
Felmerül először is, hogy mennyien lehettek. Erre nézve
nincsenek pontos adataink, de az biztos, hogy nagy
számban jöhettek, több hullámban, s nemcsak a
katonasággal kell számolnunk, hanem a család és az
állatállomány is velük jött, tehát tényleges, nagy
népmozgásról volt szó. Ennek ellenére nagy tömegben



mindössze egy helyen, Azerbajdzsán területén telepedtek
meg az oguz‐türkmen törzsek. Ez az a hely, ahol mind a mai
napig jelentős török népességet találunk. Itt kell
megjegyeznünk, hogy a történelmi Azerbajdzsán a mai
Azerbajdzsán Köztársaságot és az iráni Azerbajdzsánt
egyaránt magában foglalta. Máshol csak türkmen töredékek
telepedtek meg, Irán és Mezopotámia száraz és meleg
klímája nem túlságosan kedvezett az állattartásnak, s a
nomádokat nem nagyon vonzotta. Mindössze Khuzisztán,
Farsz, a kurd hegyek és Szíria vidékére vonultak türkmen
csoportok, ezek közül több mind a mai napig létezik és
beszéli oguz‐török nyelvét. Ezen kívül természetesen a
városokban mindenütt török katonaság állomásozott.
A török elemet elsősorban a dinasztia és a katonaság
képviselte. Ez a török csoport telepedett rá a hagyományos
arab és iráni helyi adminisztrációra, anélkül hogy
lényegében megváltoztatta volna. Mindössze a szokások
egy felszíni rétegében hatottak a törökök, anélkül hogy a
struktúra lényegét érintették volna. Sőt, ősi nomád
szokáshoz híven, a civilizáció vonzerejébe került neofita
nomád, minél hamarabb és teljesebben akart asszimilálódni
az új közeghez. Akárcsak Kínában a nomád eredetű
dinasztiák, úgy Iránban a szeldzsukok is mindenben a
letelepedett civilizációhoz akartak hasonulni. Buzgó
muszlimok voltak és a perzsa kultúra bajnokai. Hivatalos
nyelvük természetesen a perzsa lett, még a kis‐ázsiai
szeldzsukoknak is. Mi az a pár dolog, amelyet mégis őriztek
nomád hagyományaikból? Elsősorban nyelvüket, melyet
csak fokozatosan veszítettek el, a török–perzsa
kétnyelvűség még sokáig fennmaradt. Öltözködésükben és
hajviseletükben is hosszabb ideig éltek a török
hagyományok. Bizonyos ősi nomád szokások is érvényben
maradtak, így például az, hogy az íj és anyíl a hitelesség, a
hitelesítés jele maradt. Ezt fedezhetjük fel a szeldzsuk
pecséteken, az ún. tugrákon, melyeket az oklevelekre
tettek. A tugra szó eredete ismeretlen a szeldzsukoknál, de



megfelel a többi török népnél közismerttamgának. A tamga
eredetileg tulajdonjegy volt, mely felismerhetően utalt
annak tulajdonosára. Később ezeket a tulajdonjegyeket,
tamgákat az okiratokra írták vagy rajzolták rá, s ez szolgált
a kibocsátó hitelességének megállapítására, függetlenül az
aláírástól. A szeldzsuk tugrákon világosan felismerhető a
nyíl és az íj. Ezekből a szeldzsuk tugrákból alakultak ki
később az oszmán szultánok díszes, lepke alakú tugrái,
melyek minden szultáni oklevelet ékesítettek.
A kezdetben egységes türkmen hadsereg, a nomád
hagyományok legfőbb őre fokozatosan felhígult, újabb és
újabb török hullámok révén török, de más nemzetiségű,
iráni, örmény elemekkel is. A közigazgatás alapjául a
gaznevida Horászán példája szolgált, a szeldzsuk
közigazgatás nagy megszervezője Malik‐sáh minisztere,
Nizám al‐Mulk volt. Végül is Irán és Mezopotámia területén a
törökség mély gyökereket nem tudott ereszteni, csak
töredék csoportokban maradt fenn a mai napig,
Kis‐Ázsiában azonban sikerült nekik az egész terület
fokozatos eltörökösítése.
A Malik‐sáh 1092‐ben bekövetkezett halála utáni száz év
az egyre növekvő anarchia és belső bomlás jegyében folyt
le. A halálát követő trónvillongások után végül is a
Szeldzsuk Szultanátus több területre esett szét. A
tulajdonképpeni Perzsia Malik‐sáh legidősebb fiának,
Barkijaruknak a kezére jutott, de Horászánban legkisebb fia,
Szandzsár lett a helytartó. A szíriai részeken Aleppó és
Damaszkusz Barkijaruk unokatestvéreié, Tutus fiaié lettek,
Kis‐Ázsia pedig Szulejmán ibn‐Kutulmis fiának,
Kizil‐Arszlannak az uralma alá került. Lényegében tehát az
eredeti kulturális egységek, az arab, a perzsa és a kis‐ázsiai
görög különváltak a hódító Szeldzsuk‐dinasztia
képviselőinek a kezében. A 11. század végére a kalifátus
újra megerősödött, és a számára terhessé vált szeldzsuk
protektorátust le akarta rázni magáról. Barkijaruk halála
után (1105) abelső anarchia és a külső támadások



következtében az iráni szeldzsuk birtokok egyre szűkebb
területre szorultak össze. Lényegében csak az ún. Irak
Adzsamí, azaz Perzsa Irak (Irán nyugati része) maradt meg
nekik, míg Irak Arabí, azaz Arab Irak (Mezopotámia) végleg
a bagdadi kalifátusé lett. Azerbajdzsán, Moszul, Farsz és
más peremterületek különböző nagyurak, az ún. atabekek
uralma alá kerültek. A legyengült iráni szeldzsukoknak végül
a Hvárezmi Birodalom adta meg a kegyelemdöfést:
1194‐ben III. Togril szeldzsuk uralkodót legyőzték, és
országát a Hvárezmi Birodalomhoz csatolták. De nem sokáig
örülhettek a hvárezmiek diadaluknak, mert már akkortájt
születőben volt a félelmetes új belső‐ázsiai nagyhatalom, a
mongoloké, amely pár évtized alatt azután minden országot
lesepert a Csendes‐óceántól egészen a Kárpát‐medencéig.
De mielőtt végleg búcsút mondanánk az iráni
szeldzsukoknak, meg kell emlékeznünk Malik‐sáh legkisebb
fiának, Szandzsárnak az országáról, ahol a 12. század első
felében sikerült valamit, ha csak rövid időre is, a régi
szeldzsuk nagyságból helyreállítani. Országának,
Horászánnak székhelye Merv városa volt. Ebből a
központból indult hódításaira, amelyek pár évtizedre
kitágították birodalma határait. 1102‐ben sikerült
atranszoxianai Karahanidákat hódolásra bírnia, majd
1117‐ben az afganisztáni Gaznevidák is erre a sorsra
jutottak. Hvárezm annektálása sem váratott magára sokáig.
Hvárezm azonban nem sok örömet okozott Szandzsárnak,
mert sahja minden alkalmat megragadott, hogy a szeldzsuk
fennhatóságot lerázza magáról. 1141‐ben az új keleti
hódítók, a karakitajok foglalták el fegyverrel Transzoxianát, s
ezt használta ki Atsziz hvárezmi sah, hogy fellázadjon
Szandzsár ellen, betörjön Horászánba, és elfoglalja a
védtelen Mervet és Nisápúrt. Szandzsár azonban visszatért,
kiverte Horászánból a hívatlan vendéget, és újra maga alá
gyűrte Atszizt. De nem sokáig pihenhetett babérjain
Szandzsár. 1153‐ban a nomád oguzok Balh környékén
fellázadtak, s Horászánt fosztogatták. Mikor 1154‐ben



Szandzsár meghalt, birodalma lényegében a teljes
felbomlás állapotában volt, a nomád türkmenek újabb
inváziójának esett áldozatul, végül egész Horászánt
Hvárezm kebelezte be. A szeldzsukok mindössze
Kis‐Ázsiában érték meg az eljövendő 13. századot, s csak
1302‐ben váltotta fel őket az új, szintén oguz eredetű
dinasztia, az Oszmán‐ház uralma.
A szeldzsukok tehát nem tudták igazán tartós politikai
egységgé szervezni a közel‐keleti arab–perzsa világot.
Mintegy 150 éves uralmuk (kb. 1050–1200) után e terület
újra a teljes politikai anarchiába süllyedt vissza, s csak a
mongol hódítás hozott majd újra vérrel szerzett rendet a
Földnek ezen a táján. Ha meg kellene vonnunk a szeldzsuk
uralom mérlegét, megállapíthatjuk, hogy sok‐sok
kultúrterület vált földművelésre alkalmatlan steppévé a
gyakori nomád betörések miatt. Ugyanakkor a Közel‐Kelet
etnikai képe nagymértékben átformálódott. Azerbajdzsán és
Kis‐Ázsia eltörökösödésének folyamata elkezdődött, s az
arab–iráni világ más helyein is kisebb‐nagyobb török
töredékek telepedtek meg. De ezen túlmenően jelentős
oguz‐türkmen elem olvadhatott bele a helyi arab, illetve
perzsa lakosságba is. A szeldzsukok történeti útja a nomád
hódítás tipikus példája a Közel‐Keleten. A nomád meghódít
egy ősi kultúrterületet, letelepszik, a régi közigazgatásra
épülve megszervezi államát, beolvad, majd a letelepült
nomádot saját sorsosai, az újabb nomádok döntik meg. A
szeldzsukok uralmát is saját testvéreik, az oguzok döntötték
meg. 1153 után nagy, masszív türkmen betelepülés történt
az Amu‐darjától délre, a mai Türkmenisztánba. Horászán
rövidesen Hvárezm része lett, Turkesztán pedig a
karakitajoké. A Dzsingisz felléptéig lévő mintegy fél
évszázad alatt, a 12. század második felében e két hatalom
osztozott Belső‐Ázsia középső, hatalmas területén, s
Dzsingisz kán mongoljai e két birodalommal találták
magukat szemben nyugati terjeszkedésük során.



BIBLIOGRÁFIA SINOR 287–290.
Az oguzokról a legfontosabb monográfia török nyelven:
F. SÜMER, Oguzlar (Türkmenler). Ankara, 1972 . – Hasznos
bevezetések: O. PRITSAK, Der Untergang des Reiches des
Oguzischen yabgu. In: Mélanges Fuad Köprülü. Istanbul
1953. 397–410; P. B. GOLDEN, The migrations of the Oguz.
Archivum Ottomanicum 4(1972), 45–84.
A szeldzsukok előtti Iránra: B. SPULER, Iran in
frühislamischer Zeit. Politik, Kultur, Verwaltung und
öffentliches Leben zwischen der arabischen und der
seldschukischen Eroberung 633 bis 1055. Mainz, 1952. – A
szeldzsuk kori Iránra a legjobb összefoglaló munka: The
Cambridge History of Iran. 5. The Saljuk and Mongol periods.
Ed. by J. A. BOYLE. Cambridge, 1968.
A kis‐ázsiai szeldzsukokra: V. GORDLEVSKIJ, Gosudarstvo
sel’dzukidov Maloj Azii. Moskva–Leningrad, 1941; C. CAHEN,
Pre‐Ottoman Turkey. A general survey of the material and
spiritual culture and history c. 1071–1330.London, 1968.
I. KAFESOGLU, Seljuks. In: A History of the Seljuks.
Ibrahim Kafesoglu’s Interpretation and the Resulting
Controversy. Ed. G. LEISER. Carbondale–Edwarsville, 1988.
21–136; S. G. AGADZANOV, Gosudarstvo sel’dzukidov i
Srednaja Azii v 11–12 vv. Moskva, 1991.
The Art of the Seljuqs in Iran and Anatolia. Ed. R.
HILLENBRAND. Costa Mesa, 1994.
O. PRITSAK, The Turcophone Peoples in the Area of the
Caucasus from the Sixth to the Eleventh Century. In: Il
Caucaso. Cerniera fra culture dal Mediterraneo alla Persia
(Secoli 4–11) I. Spoleto, 1996. 223–245 (Settimane di studio
del Centro Italiano di Studi sull’Alto Medioevo 43).
A. G. C. SAVVIDES, Byzantines and the Oghuzz (Ghuzz).
In: Byzantinum and its Neighbours from the mid‐9 till the
12 Centuries. Ed. VAVRINEK. Praga, 1993. 147–155
(Byzantinoslavica 54, 1).
2
th
th



3. Karakitajok
A kitaj eredetű észak‐kínai Liao‐dinasztia uralmának, mint
láttuk, 1125‐ben egy újabb nomád hódító, a dzsürcsi vetett
véget, amely Kin dinasztikus néven jó száz évig volt
Észak‐Kína ura. A kitajok nagy része már pár évvel a
végleges összeomlás előtt fokozatosan behódolt a
terjeszkedő dzsürcsi ellenségnek, de egy részük az uralkodó
jelü törzsből származó Tasi herceg vezetésével nyugati
vándorútra kelt. Pár évtized alatt meghódították egész
Turkesztánt, s Hvárezmet is adófizetőjükké tették.
Birodalmukat a muszlim források karakitaj, azaz ’fekete
kitaj’ néven emlegetik, míg a kínaiak Szi Liaonak, azaz
’Nyugati Liao’‐ nak nevezik őket mint a kitaj Liao nyugatra
menekült ágát. A karakitaj birodalom majdnem száz évig állt
fenn, míg a najmanok 1211‐ben megdöntötték. A
nagymértékben sinizált kitajoknak a muszlim török–iráni
világra való rátelepülése, sajátos állama ritka történeti
konstellációt hívott létre, s ez mindenképpen a történész
nagyfokú érdeklődésére tarthat számot.
Jelü Tasi kitaj herceg, akinek életútja bővelkedni fog
drámai mozzanatokban, a kitaj arisztokratáknak kijáró
kettős, kitaj és kínai nevelésben részesült. Már fiatalon
kiváló lovas és harcos, többször küzd a kínai Szung‐dinasztia
ellen délen. De az északi barbár ellenség, a dzsürcsi egyre
nagyobb veszélyt jelentett a kitajok számára. Mikor az
utolsó kitaj császár, Tienci a dzsürcsi támadások elől
nyugatra menekült, Jelü Tasi, aki ekkor már fontos katonai
posztokat töltött be, Csun herceget tette a trónra, aki hamar
meghalt, s Csun felesége lett a régens. Mikor az asszony is
kénytelen volt a dzsürcsi támadások elől elmenekülni, Tienci
kivégeztette. Komoly szemrehányásokat tett Tasinak, hogy
Csun herceget emelte a trónra, míg ő élt. Tasi bátran
megvédte tettét, hivatkozván arra, hogy a császár
elmenekült, és egyedül hagyta népét. Tienci most még
megbocsátott Tasinak, de nemsokára végleg szakítani



fognak egymással. Tienci a dzsürcsik ellen nagy hadjáratot
akart szervezni az elvesztett területek visszaszerzésére. Tasi
ekkor megint bátran kritizálta a császárt, felrótta neki, hogy
ez ideig csak hátrált, engedett az ellenségnek, most pedig
meggondolatlanul, kellő felkészültség nélkül akar támadni.
Miután nem tudta lebeszélni a császárt a hadjárat tervéről,
betegséget színlelve nem vett részt benne. Ekkor már úgy
érezte, nem maradt más választása, csak a lázadás.
A kínai leírások alapján tehetséges államférfi képe
bontakozik ki előttünk, aki mindent megtett a dinasztia
süllyedő hajójának megmentésére, de amikor a hajót
teljesen ellepték a hullámok, kénytelen volt a vízbe ugrani, s
a menekülés útját választotta. Miután két magas rangú
kitajt eltett az útjából, akik valószínűleg nem akartak részt
venni mozgalmában, 1124‐ben királlyá kiáltotta ki magát,
majd maroknyi támogatójával észak felé vonult. Átkelt a
Kara‐müren folyón, majd találkozott a fehér tatárok népének
(kínai po tata) uralkodójával, aki barátságosan fogadta, és
lóval, tevével, juhval látta el. Ezután nyugatnak vonult, s
átkelve a Góbi sivatagon Délnyugat‐Mongóliába érkezett,
ahol felvette a gürkán uralkodói címet. A gürkán cím első
felében a török‐mongolkür/gür ’egész, teljes’ szót
ismerhetjük fel, melyet megtalálunk később a mongol
kereitek uralkodójának címében, sőt Timur Lenk titulusai
között is. Mind a kínai, mind a muszlim források agürkán
szót ’egyetemes kán’‐nak fordítják.
Közben 1125‐ben a Liao‐dinasztia végleg megbukott,
Tiencit a dzsürcsik elfogták. 1129‐ben Jelü Tasi elérkezettnek
látta az időt, hogy a vezetése alatt összegyűjtött lázadó
elemeket egybefogja. Összehívta a hét tartomány és
tizennyolc törzs vezetőit, s ismertette velük tervét. Ezek a
törzsek, akik között ott találjuk az ongiratokat, merkiteket,
tangutokat stb., az egykori Liao‐birodalom északnyugati
részén lévő népeket foglalhatták magukba, akiket már Jelü
Tasi szervezett friss birodalmában kínai mintára
tartományokba (kínaicsou). A kínai forrás (Liao si) hatásos



fiktív beszédet ad Tasi szájába: „őseim hatalmas birodalmat
alapítottak, és sok megpróbáltatást kellett átélniük. Kilenc
császár uralkodott egymást követően benne, kétszáz évig.
Most pedig a Kinek, akik dinasztiánk alattvalói,
lemészárolják népünket és lerombolják városainkat.
Császárunk, Tienci szégyenteljesen menekülni kényszerült,
és elhagyta a birodalmat, miután állandó szorongattatások
között volt. Ügyem igazságában bízva azért jöttem most,
hogy segítségteket kérjem közös ellenségünk kiirtásához és
birodalmunk visszaállításához. Biztos vagyok benne, hogy
együtt éreztek nagy bánatunkban. Hát elnézhetitek
lelkiismeretfurdalás nélkül védőszellemeink templomainak
elpusztítását? Biztos, hogy segíteni fogjátok császárotokat
és atyátokat, és nem fogtok közönnyel tekinteni népünk
nyomorúságára!” Tasinak ezután több mint 10 000 harcos
állt rendelkezésére, s elkezdhette nagy terve valóra
váltását: nyugatra akart vonulni, az ottani népeket
szövetségre bírni, hogy majd így megsokszorozott erővel
kezdhessen hozzá ősei földjének visszafoglalásához.
Egy fekete bikát és egy fehér lovat áldozott az Égnek és
a Földnek, valamint őseinek, s elindult nyugatra. Először a
kanszui ujgurokhoz küldött levelet, amelyben arra
emlékeztette őket, hogy őse, a birodalomalapító Tajci, mikor
a Mongóliában levő ősi ujgur szállásterületeket
meghódította, nagylelkűen felajánlotta a kanszui
ujguroknak, hogy telepedjenek vissza régi hazájukba, de
azok ezt udvariasan elhárították. Most ő kéri őket, hogy
engedjék átvonulni területeiken nyugati irányban. Az ujgur
uralkodó barátsággal fogadta Tasit, lóval, állatokkal
ajándékozta meg, lényegében behódolt neki. Agürkán tehát
elindult nagy nyugati hadjáratára. Az Emil folyónál ott, ahol
a hasonnevű város jött létre később, rövidebb időre
megálltak. Tasi ekkor már a keleti Karahanidák közvetlen
közelében volt. A balaszaguni karahanida uralkodó éppen a
karluk és kangli törzsek lázadásával bajlódott, és behívta a
karakitajokat, akik a segítség fejében vazallusukká tették, s



ezt a degradálást az ilek‐i türkmen cím adományozásával
juttatták kifejezésre. Balaszagunt egyben fővárosává emelte
Jelü Tasi. Nemsokára Kásgár és Hotán is a karakitajoké lett,
így az ujgurok és a keleti Karahanidák területén létrejött a
karakitaj állam.
Tasi ekkor úgy látta, hogy eljött az idő ígéreteinek és
terveinek végrehajtásához. Megszilárdítva hatalmát
nyugaton, visszafordult keletre, hogy ősei földjét
visszaszerezze. 70000‐es lovassereget indított keletnek
Mongólia irányában, de a több ezer kilométeres út s a
természeti csapások és nehézségek óriási pusztítást vittek
végbe az ember‐ és az állatállományban. Jelü Tasinak
keserűen kellett belátnia, hogy dédelgetett tervét, az ősi
föld visszafoglalását fel kell adnia. A kínai forrás ezt a
lakonikusan tömör sóhajt adja szájába, csapatai pusztulása
hallatán: „Az Ég nem kedvez nekem, ez az akarata.” De úgy
látszik, hogy tervei meghiúsulása láttán sem omlott össze
ez a kiváló vezető. Belenyugodván a változtathatatlanba,
újonnan szerzett birodalmát erősítette tovább, snyugati
irányban jelentős hódításokkal bővítette. A nyugati,
transzoxianai Karahanidák ekkor a horászáni szeldzsuk
szultán, Szandzsár vazallusai voltak. A gürkán először
Ferganát és környékét hódította meg, majd Szamarkand felé
fordult. Az ottani karahanida uralkodónak sok baja volt az
állandóan lázongó nomád karlukokkal, akik ezúttal a
karakitajok segítségét kérték. Szamarkand viszont
feletteséhez, Szandzsár szultánhoz fordult. Az összecsapás
elkerülhetetlennek látszott. A gürkán Szandzsárhoz fordult
levélben, s kérte, hogy a karlukokkal legyen elnéző. De
Szandzsár elutasította a gürkán kérését, sőt felszólította,
hogy vegye fel az iszlámot. A konfrontációra rövidesen sor
került; Szamarkand mellett, Katavánnál ütköztek meg a
karakitajok és a szeldzsukok–Karahanidák. 1141‐ben
Szandzsár megsemmisítő vereséget szenvedett, még
Szandzsár felesége és sok magas rangú ember is karakitaj
fogságba került. Egész Transzoxiana Tasi lábainál hevert, a



Karakitaj Birodalom egész Turkesztán urának mondhatta
magát, a hvárezmi sah is sietett a karakitajoknak adófizetési
készségét felajánlani. Nemsokára, 1143‐ban Jelü Tasi, a
kalandos sorsú kitaj herceg, egy nagy birodalom
megteremtője húsz éves uralkodása után megtért ősei
szelleméhez.
Rövidesen nagy egyéniségéhez méltó legenda szövődött
köréje a messzi középkori keresztény világban. Freisingi Ottó
mondja el világkrónikájában, hogy a szíriai Gabula püspöke
1145‐ben járt látogatóban Itáliában, s beszámolt arról, hogy
Perzsián túl van egy keresztény ország, melynek uralkodója
és főpapja egy János nevű pap. Ez megtámadta a médeket
és perzsákat, akiknek vezérei a Saniardi testvérpár voltak, s
nagy győzelmet aratott fölöttük. Ezután egészen
Mezopotámiáig hatolt el, fel akarta szabadítani a szent
várost, Jeruzsálemet a muszlimok uralma alól, majd
visszatért Keletre. Hatalmas szenzációt keltett a hír a
korabeli keresztény Európában, krónikáról krónikára terjedt
János pap keresztény országáról a hír, aki keletről támadja
majd meg amuszlimokat, és segít a szent helyek
felszabadításában. Ha lehántjuk a legendás elemeket a
„János pap országa” történetről, a karakitajoknak Szandzsár
szeldzsuk szultán fölött aratott győzelme áll előttünk. A
legendaSaniardi neve világosan utal Szandzsárra, ami pedig
e keleti ország kereszténységét illeti, a nesztoriánus
kereszténységről van szó. Maguk a karakitajok nem voltak
keresztények, de birodalmukban sok nesztoriánus
keresztény élt, így például a török–mongol najman és kereit
nép. A nesztorianizmus egy 5. századi bizánci eredetű
keresztény eretnek irányzat, melynek követői az üldözések
elől először Perzsiában találtak menedékre. Perzsia arab
meghódítása és a szászánida állam bukása után a 7.
században továbbterjedt a tan keletre, egészen Kínáig, és
közben sok török s mongol nyelvű nép vált követőjévé. A 8
9. században az ujgurok körében is terjedt, majd a 9–10.
században a Karahanida Birodalom területén keletkeztek



nesztoriánus közösségek. Kásgárban nesztoriánus püspök is
székelt. Minderről az ázsiai kereszténységről semmit sem
tudtak a korabeli Európában, ezért hatott a szenzáció
erejével a szíriai Gabula püspöke által szárnyra bocsátott
legendás hír.
Jelü Tasi halála után a kínai források szűkszavúan
tájékoztatnak az egyes karakitaj uralkodókról, míg a
karakitajok végnapjairól viszonylag bővebb forrásanyaggal
rendelkezünk. A kínai források röviden csak annyit
jegyeznek meg, hogy az utolsó gürkánt, aki 34 évig
uralkodott, 1211‐ben elfogta vadászat közben Kücsülüg
najman vezér, sbeleült a karakitaj örökségbe. Az utolsó
gürkánt nagy tiszteletben tartotta, s mikor az két év múlva,
1213‐ban meghalt, magva szakadt a Liao‐háznak. A
muszlim források lényegesen egészítik ki a kínaiakat.
Dzsingisz mongoljai Tajjang najman vezért megölték
harcban, s Tajjang fia, Kücsülüg népe egy részével nyugatra
menekült. Szövetséget kötött a merkitekkel, de Dzsingisz az
egyesített najman–merkit haderőt is szétverte. Ekkor
Kücsülüg a karakitajokhoz húzódott, ahol barátságosan
fogadták, sőt a gürkán egyik lányát feleségül is kapta. De
miután szétszóródott népe bebocsátást kapott a Karakitaj
Birodalomba, szövetkezett Mohamed hvárezmi sahhal és
Oszmánnal, Szamarkand uralkodójával, akik akkor még
mindketten karakitaj alattvalók voltak. Mikor a hvárezmiek
győzelmet arattak a Talasznál, Kücsülüg detronizálta apósát
s átvette a hatalmat. Ezek után Kásgárt és Hotánt foglalta
el, ezek a városok ugyanis nem támogatták Kücsülüg
uralmát. Kücsülüg, aki maga nesztoriánus keresztény volt,
majd a gürkán lányával kötött házassága után buddhista
lett, most az iszlám kíméletlen üldözőjének bizonyult. Nem
csoda, hogy éppen ezen a ponton tudták pár év múlva a
mongolok megfogni, s a pár éves najman uralomnak véget
vetni. Dzsingisz kán Dzsebét, a híres mongol tábornokot
küldte a najmanok ellen. Dzsebe vallási türelmet hirdetett, s
így a maga oldalára tudta állítani Kücsülüg muszlim



alattvalóit. Rövidesen a najmanok országa a mongolok
kezében volt, s 1217‐ben az elfogott Kücsülügöt lefejezték.
A száz évnél is rövidebb ideig fennállt Karakitaj
Birodalom rendkívül érdekes történeti jelenség, mely előjele
annak a politikai változásnak, amely a 13. században a
mongolságot helyezi az eurázsiai steppevidék történeti
főszereplőjévé. A kitaj is mongol nyelvű nép volt, s
személyükben, bár 200 év erősen sinizáló hatása nem múlt
el nyomtalanul, a mongolság először jelent meg Belső‐Ázsia
középső, elsősorban iszlám vallású török és iráni lakosságú
területein. Nézzük meg most közelebbről a Karakitaj
Birodalom jellegét, összetett gazdasági és politikai képét.
Először is a területre vessünk egy pillantást. Nyugaton
egészen az Amu‐darja folyóig ért, Hvárezmmel érintkezett.
Hvárezm csak laza függésben volt a karakitajoktól,
meghatározott évi adót fizetett. Délen a turkesztáni városok
képezték határát (pl. Hotán stb.), keleten a Szi‐Hia
Birodalommal, a tangutok országával volt határos.
Északkeleten a najmanok török eredetű, de mongol
nyelvűvé lett törzsszövetsége helyezkedett el, a
najmanoktól távolabb északra a kirgizek éltek. Északon az
erdős régióig húzódott a karakitaj terület. A Karakitaj
Birodalom tehát Belső‐Ázsia közepét foglalta magába, a
történelmi Turkesztánt.
A nem túl nagy létszámú hódító karakitajok képviselték
a mongol etnikai elemet. Ők a népesség csak elenyészően
kis százalékát tehették ki, s lényegesen nem
befolyásolhatták a terület etnikai képét. A turkesztáni
városokban ősidők óta iráni nyelvű lakosság élt, s ezek a
városlakó tádzsikok egészen napjainkig fennmaradtak
Szamarkandban, Buharában, Taskentben és más
városokban. Balaszagun, a karakitajok fővárosa környékén
nomád karluk törzsek éltek, Kásgárban, Hotánban,
Szamarkandban és környékén pedig a török Karahanidák,
akik a félig letelepedett nomádokat képviselték. A
Tarim‐medence keleti városállamaiban, így elsősorban



Turfánban a 9. században idetelepült ujgurok laktak, akik
már szinte teljesen magukba olvasztották az ősi indoeurópai
tohár és iráni lakosságot. E rendkívül tarka etnikai
konglomerátumban a kis létszámú hódító karakitajok
elsősorban Balaszagun környékén húzódtak meg.
A Karakitaj Birodalom gazdasági élete a letelepült és
nomád gazdaság kettősségén alapult. A hódítók az elfoglalt
ősi kultúrterületek hagyományos gazdaságát nem
érintették, az állandó rablás és pusztítás, amely az oguzok
és türkmenek iráni és közel‐keleti szereplését jellemezte, a
karakitajok esetében nem állt fenn. Ők „kulturáltabb”
hódítók voltak, s kesztyűs kézzel bántak a meghódított
terület népével. Az oázisokban levő falvak, kisebb
települések környékén a mezőgazdaság virágzott, a
nagyobb városok a kézműipar s a kereskedelem központjai
voltak. A mezőgazdaságot a régi időkre visszanyúló
öntözéses gazdálkodás jellemezte. A folyók vizét a
szántóföldekre vezették, s így elérték, hogy minden évben
volt termés, és sohasem volt éhínség. A turkesztáni oázisok
mezőgazdaságáról elragadtatott hangon emlékeznek meg a
korabeli muszlim kútfők. Részletesen leírják például a
Zarafsán folyó völgyében lévő öntözéses gazdálkodást, s
értesülhetünk róla, hogy a gyapot, szőlő, alma, hagyma,
dinnye voltak a legelterjedtebb kultúrnövények.
A letelepült lakosság életében is szerepet játszott az
állattartás, különösen a ló, a szarvasmarha és a teve. Az
utóbbi, különösen az egypupú, a karavánutak
nélkülözhetetlen állata volt. A karakitajok Liao mintára
továbbra is kínai feliratos pénzt verettek a maguk számára,
de az alávetett muszlim területeken mindenütt meghagyták
az arab betűs hagyományos pénzverést.
Turkesztán városai a kereskedelem nagy központjai
voltak, ahol a legkülönbözőbb kereskedők laktak vagy
fordultak meg. A Kínával való kereskedelemben igen nagy
szerepet játszottak a kelet‐turkesztáni ujgurok, akik a Tangut
Birodalmon áthaladva érték el a Középső Birodalmat.



Szamarkandban és Hívában, Hvárezm fővárosában például
igen nagy zsidó kereskedőkolónia is élt.
A karakitaj hódítók a hagyományos nomád gazdálkodást
folytatták, mely az állattartáson alapul, s vadászattal
egészül ki. Nem laktak városokban, s fővárosuk is
Balaszagun mellett helyezkedett el, valójában egy nagy
kiterjedésű sátortábor volt. Ha pártolták is a városi kultúrát,
akárcsak a Karahanidák, tehát elindultak a civilizálódás
útján, ők maguk nem nagyon vettek részt benne. A
meghódított területek lakosságával elsősorban az adóztatás
kapcsolta őket össze, s ez már átvezet bennünket a
karakitaj államszervezet kérdéséhez.
Mint emlékezhetünk, Észak‐Kína államszervezetét a
hódító Liao‐dinasztia a nomád és letelepült lakosság kettős
felosztásával hozta létre. Ez a kettősség, ha nem is olyan
következetesen, de végigvonul a Karakitaj Birodalom
szervezetén is. A fővárosban, Balaszagunban székelő
központi kormány felépítése a Liao‐dinasztia hagyományán
alapult. Ez a központi kormányzat azonban csak a
Balaszagun környékén elhelyezkedő nomád karakitajok
fölött gyakorolt közvetlen hatalmat, az összes többi terület a
helyi közigazgatás kezén maradt. Így például egész
Transzoxiana, Szamarkand központtal, a Karakitaj
Birodalmon belüli vazallus állam volt. Bár helyi uralkodó ült
Szamarkandban, de őt bármikor le lehetett váltani, ha
karakitaj szempontból nem volt megfelelő. A gürkántól
kapta a szamarkandi uralkodó hatalma jelvényeit, a kínai
hagyományra visszamenő ezüsttáblát, a pajcét és a
pecsétet.
Mint minden nomád állam, a karakitaj is fő feladatának a
pénzügyi ellenőrzést, azaz a meghódított területek
adóztatását tartotta. Az adót háztartások után vetették ki
egy évre, s az adó beszedését és elküldését minden
városban az uralkodó kiküldöttje ellenőrizte, akinek perzsa
neve sahna/sihna, török neve pedig baszkak volt. A mongol
korban különösen nagy jelentőségre tettek szert az



uralkodói hatalomnak e képviselői, akiket akkor már mongol
terminussal darugának neveztek.
Az államhatalmat a hadsereg tartotta fenn, mely tipikus,
könnyűlovasságra építő, mozgékony nomád hadsereg volt.
A meghódított területeken nem volt karakitaj katonai
jelenlét; leszámítva a sahnának kis fegyveres kíséretét, a
karakitajok csak Balaszagun környékén állomásoztak. De ha
lázadás tört ki, rögtön ott termett a katonaság, s minden
kételyt eloszlatott, ha valaki elfelejtette volna, hogy
karakitaj uralom van. A meghódított muszlim területeken
sok utazó alig vette észre a karakitaj uralmat, hiszen
katonailag nem voltak jelen, s a gazdasági és kulturális
életet is érintetlenül hagyták. A lázadás nyílt jelének
számított azonban már az is, ha a pénteki imába valamilyen
más uralkodó nevét foglalták, és a helyi arab feliratos
pénzre nem a helyi uralkodó, hanem mondjuk a hvárezmi
sah neve került. Ilyenkor nem késlekedtek a karakitajok
sereget küldeni és rendet teremteni. Nyílt lázadásnak
számított az is, ha az uralkodói hatalom képviselőjét, a
sahnát megölték, mint például 1209‐ben a kocsói ujgurok
tették az ottani karakitaj felügyelővel.
A Karakitaj Birodalom etnikai és gazdasági
komponenseinek összetettsége kulturális téren, a
nyelvhasználat és vallás terén is megmutatkozott. A
Liao‐kultúra kettőssége tovább élt a karakitajoknál is, s az
előkelő ifjak kettős, kitaj és kínai nevelést kaptak. A
hivatalos nyelv a kínai volt, bár egy irat sem maradt fenn.
De a meghódított terület népességével való érintkezésben a
perzsa és az ujgur nyelvet is használták. Vallási téren a
karakitajok alapvetően őseik hitét vallották, felszínes
buddhista elemekkel keverten. A meghódított török és iráni
nyelvű népek az iszlámot követték, de jelentős területek
hódoltak a nesztoriánus kereszténységnek is. Kásgárban
püspökségük volt, s komoly központjuk volt a Csu folyó
környékén is. Innen és e korból rendkívül érdekes török
nyelvű nesztoriánus sírfeliratok maradtak fenn. A



karakitajok vallási politikáját a régi nomád szokás szerint a
tolerancia jellemezte.
BIBLIOGRÁFIA
SINOR 248–249.
E. BRETSCHNEIDER, Mediaeval researches from Eastern
Asiatic sources I. London, 1910. 208–235 (kínai források
angol fordítása); K. H. MENGES cikke (619–674) a
karakitajokról WITTVOGEL–FENG könyvében (l. a „Kitajok és
dzsürcsik” c. rész bibliográfiáját).
A „János pap”‐legendáról: F. ZARNCKE, Der Priester
Johannes I. Abhandlungen der philologisch‐historischen
rolee der königlich sachsischen Gesellschaft der
Wissenschaften 7(1879), 827–1030; II. uo. 14(1883), 1–186;
V. SLESSAREW, Prester John, The Letter and the Legend.
Minneapolis, 1959.



4. Hvárezm
Már a szeldzsuk és a karakitaj történelem során is többször
esett szó Hvárezm államáról, amely a 12. században lépett
a történelem előterébe. Hvárezm, vagy modern perzsa
kiejtéssel Horezm, az Aral‐tótól délre elhelyezkedő területet
foglalja magában, lényegében az Oxus/Amu‐darja alsó
folyásának vidékét, ahol termékeny oázisok húzódnak, míg
a folyótól távolabb mindenütt sivatagos táj található. Régi
iráni terület ez, a neve is iráni eredetű, már az Avesztában
és az óperzsa feliratokon (Kr. e. 5. század) is előfordul. A 7.
század végétől fokozatosan Hvárezm és Transzoxiana is az
iszlám világ része lett. A 10. században az arab geográfusok
(Isztahrí és Ibn Haukál) részletes leírásokat közöltek
Hvárezm virágzó muszlim országáról. Fővárosa ekkor Kath,
amely az arabok által Dzsajhúnnak nevezett Amu‐darja
északi partján feküdt. Második legnagyobb városa
Dzsurdzsánijja vagy Ürgencs, az Amu‐darja bal partján
helyezkedett el, a mongol korban ez lett Hvárezm fővárosa.
Nem messze Ürgencstől találjuk Híva városát, mely jóval
később, a 16. századtól kezdve a Hívai Kánság székhelye
volt. Hvárezm területe a 7. századtól kezdve a kínai
forrásokban is e néven szerepel. Nem kétséges, hogy
Hvárezmnek óriási szerepe volt a nemzetközi kereskedelmi
forgalomban. A Bizáncból, Iránból és Kínából jövő
kereskedelmi utak találkozópontján feküdt, s a tőle
északabbra elhelyezkedő steppei népekkel is élénk
kereskedelmet folytatott. A 7–8. századtól egyre több török
elem telepedett be Hvárezmbe, bár a városlakók zöme
továbbra is iráni maradt. Az ürgencsi Mámúnida‐dinasztia
(995–1017), majd a Gaznevidák (1017–1034) rövid uralma
után a szeldzsukok vették át a hatalmat. A szeldzsukok
hvárezmi helytartóik útján kormányoztak, s ezek közül a
török (feltehetően oguz) Anús‐tigin 1077 tájt lett helytartó.
Utódai már felvették a Hvárezmsahcímet, és bár a
szeldzsukok adófizetői voltak, sokszor igyekeztek kibújni a



szeldzsuk fennhatóság alól. Láthattuk, mennyi baja volt
Szandzsár szultánnak Atsziz hvárezmi sahhal. Szandzsár
halálával, 1154‐ben az egész iráni világra anarchia borult,
megszűnt a szeldzsukokéhoz hasonló erős központi hatalom,
a szeldzsukok egyedüli örökösének Hvárezm érezhette
magát. A 12. század második fele Hvárezm fokozatos
felemelkedésének az ideje. Egészen rövid időre egy nagy
Hvárezmi Birodalom jött létre, melyet mielőtt még
kivirágzott volna, Dzsingisz hadai elsöpörtek a föld színéről.
A szeldzsukok bukása után még nem érkezett el a teljes
önállóság ideje, mivel az új keleti hódítók, a karakitajok
tették a hvárezmieket adófizetőikké.
1172‐ben meghalt Il‐Arszlan sah, s két fia, Aláaddín
Tekes és Szultán‐sah kezdte meg élethalálharcát a trónért.
Tekes a karakitaj protektor segítségét kérte, és sikerült is ily
módon öccsét maga alá gyűrnie, aki Észak‐Horászán
kormányzója lett. De ekkor fejébe szállt a dicsőség, és azt
hitte, hogy elérkezett az ideje a karakitaj hatalom
lerázásának. Az adó begyűjtésére érkezett karakitaj követet,
annak állítólagos hetyke modoráért megölette, s ez
egyértelmű kihívást jelentett a karakitajokkal szemben. A
karakitajok akkor Szultán‐sahot támogatták, és
segítségükkel Szultán‐sah el is foglalta egész Horászánt,
mely már évtizedek óta az oguz törzsek keltette anarchia
állapotában élt. De Hvárezmből nem sikerült Tekest kiűzni, s
mikor 1193‐ban Szultán‐sah meghalt, Tekes Horászánt ismét
a birodalomhoz csatolhatta. A következő évben, 1194‐ben,
mint arról a szeldzsuk történelem során szó volt, III. Togrilt,
az utolsó szeldzsuk uralkodót Nyugat‐Iránban leverte Tekes,
s így egész Hvárezm és Irán egy kézben egyesült.
Tekes fia, Aláaddín Mohamed 1200‐tól 1220‐ig
uralkodott Hvárezmben, s alatta lett az ország igazi
nagyhatalom. Élete nagy hódítása, amivel lényegesen
kitágította birodalmát, a Gúrida állam megszerzése volt. A
Gúridák a 12. század második felében a Gaznevidákat
felváltó dinasztia volt. A Gúridákkal, akik nevüket az



afganisztáni Gúr hegységről kapták, ahol lázadó
mozgalmukat elindították, egy afgán, tehát helyi iráni
uralkodóház került Afganisztán élére. A török eredetű
Gaznevidák több mint két évszázados uralma leáldozott. A
Gaznevidák először pandzsábi területeikre szorultak vissza a
tulajdonképpeni Afganisztánból, majd hamarosan ez is a
Gúridák kezére került. A Gúridák a 12. század végére a
Gangesz medencéjét is magukénak mondhatták; a helyi
indiai maharadzsák egymás után hódoltak be nekik. A
Gúridák tehát sajátos iráni–indiai államot hoztak létre, mely
formáció nem először és nem utoljára alakult ki a
történelem során. Afganisztán földje önként kínál
lehetőséget egy ilyen geopolitikai alakulat létrejöttéhez.
Észak felől nyitva áll a nomád hódítók előtt, délkeleti
irányban pedig India felé vezet az út. Sokszor szerezték meg
nomád hódítók Afganisztánt, majd birodalmukat mintegy
természetes irányban India felé tágították. Emlékezhetünk a
Kusán Birodalomra, mely szintén egy iráni–indiai
államalakulat volt, s most láthatjuk, hogyan jött létre még
nagyobb kiterjedéssel a Gúridák állama. Bábúr, a timurida
herceg a 16. században szintén északi irányból,
Afganisztánból tört be Indiába és alapította meg a
nagymogulok birodalmát.
A Gúrida expanzió ezután északnak fordult, és
Hvárezmmel találta magát szemközt. 1204‐ben becsaptak
Hvárezmbe, Mohamed ekkor karakitaj segítséget kért és
kapott. Hezaraszpnál nagy csatában verte le a
betolakodókat, rögtön utána ellentámadásba lendült.
Fegyverének útját a hadiszerencse kísérte, s 1215‐ig
lényegében az egész Gúrida állam az övé lett, miután sorra
foglalta el a jelentős városokat, Heratot, Gúrt, Gaznit.
Nemsokára Szamarkand és Buhara is elpártolt a
karakitajoktól, s neki fizetett adót. Amikor Oszmán, az utolsó
Karahanida uralkodó ellene fordult, bevonult Szamarkandba,
Oszmánt kivégeztette, s ezzel egész Transzoxianát
birodalmához csatolta.



S ekkor, egy nagyhatalom születésének pillanatában,
rögtön megjelent a bukás árnyéka. Még pár év és feltűnt a
nagy mongol hódító, Dzsingisz kán, s elsöpörte Mohamed
épphogy csak létrejött Hvárezmi Birodalmát. A
tiszavirág‐életű Hvárezmi Birodalomnak nem volt ideje
megszerveződni, túl nagy volt a különbség az eltérő
kulturális és politikai hagyományú birodalomrészek között.
Így nem csoda, hogy könnyű prédaként hullott a világhódító
mongol kezébe. Mohamed 1220‐ban meghalt, s fiának,
Dzsaláladdínnak sem sikerült már a mongol hullámot
feltartóztatnia.
BIBLIOGRÁFIA
SINOR 285–286.
Két újabb monográfa: I. KAFESOGLU, Harezmsahlar
devleti tarihi (485–618/1092–1221). Ankara, 1984 (első
kiadása 1956‐ban); Z. M. BUNIJATOV, Gosudarstvo
Horezmsahov‐Anusteginidov 1097–1231. Moskva, 1986.
Horezm régi történetére és az ott folyó régészeti
ásatásokra l. Sz. P. TOLSZTOV, Az ősi Chorezm. Budapest,
1950 (a szerző tudományos munkáinak népszerű változata).
Th. S. NOONAN, Khwarazmian Coins of the Eight Century
from Eastern Europe: Post‐Sasanian Interlude in the
relations Between Central Asia and European Russia. AEMAe
6(1986), 243–258.
2



5. FEJEZET – BELSŐ‐ÁZSIA NYUGATI
NYÚLVÁNYA: A KELET‐EURÓPAI
STEPPEVIDÉK



1. Onogurok és bolgárok
A belső‐ázsiai steppevidék nyugati nyúlványát akkor
hagytuk ott, mikor Attila halálával 453‐ban a Hun Birodalom
szétesett. A hun törzsek egy része visszahúzódott a
Fekete‐tenger északi partvidékére. De nem sokáig lehettek
itt zavartalanul, mert pár év múlva már újra harci zaj verte
fel a Pontus‐vidék csendjét. Egy újabb nagy belső‐ázsiai
népmozgás utolsó hulláma érte el a Kaukázustól és a
Fekete‐tengertől északra elterülő területet. E nagy
népmozgásról egyedül Priszkosz rhétor, a hun történelem
során már megismert jeles bizánci történetíró számol be.
463 táján barbár követek jelentek meg Konstantinápolyban,
a szaragur, urog (ogur) és onogur nép képviselői. E követek
mesélték el, hogy a szavirok támadása elől menekültek el
hazájukból, a szavirokat pedig az avarok kényszerítették
továbbvonulásra. Az avarokat az Óceánból felszálló ködök
és a griffmadarak nagy száma késztette erre. Megemlékezik
Priszkosz még arról is, hogy a szaragurok nyugati vonulásuk
közben többször megütköztek az akatirokkal, s csak ez után
foglalták el új hazájukat. Mindezeknek az eseményeknek
Attila halála (453) és az ogur követek Bizáncba érkezése
(kb. 463) közötti évtizedben kellett lezajlaniuk. Priszkosz
szűkszavú értesítésén kívül semmi mást nem közöl e
népekről, úgyhogy e nagy ázsiai népmozgás történetét más
források segítségével kell megrajzolnunk. Először is le kell
választanunk a mitikus elemet az elbeszélésről. Az Óceán
melletti népek és a griffek Hérodotosz Szkítia‐leírásából
valók, nyilván a Hérodotosz által leírt nagy népvándorlás és
a 463‐as népmozgás hasonlósága is késztethette Priszkoszt
Hérodotosz felhasználására.
Hova érkeztek az ogur népek, ahonnan aztán követeiket
Bizáncba küldték? Az akatirok a hun törzsszövetséghez
tartoztak, a hun történetből ismerjük őket. Lakóhelyeik a
Pontus‐vidék keleti részén voltak, itt győzhették le őket több
ütközetben a szaragurok, tehát az ogur népek a Kaukázustól



valahol északra jelentek meg, s küldték követeiket
Konstantinápolyba, ahol az ogur népek küldöttségét
jóindulatúan fogadták, s évi ajándékok fejében
határőrszolgálatot kértek tőlük. 466‐ban a szaragurokat már
Bizánc szövetségében látjuk harcolni a perzsák ellen, a
Kaukázuson túl, Ibéria és Arménia területén.
A Priszkosz által említett három nép nevében ott találjuk
az ogur elemet. E nevek török nyelvi alapon magyarázhatók,
a saragur ’fehér ogur’‐ t jelent, az onogur ’tíz ogur’‐ t. Mind
a színnevek, mind a számnevek gyakoriak a török
törzsnévrendszerekben. 463 táján tehát egy ogur
törzsszövetség, vagy egyszerűen csak lazább
összefüggésben levő ogur törzsek jelentek meg a Volgától
nyugatra. Ha a hunokat nem számoljuk, akiknek nyelvi
hovatartozása vitatott, akkor az ogur az első biztosan török
nyelvű csoport, amely megjelent a történelem színpadán a
belső‐ázsiai steppevidék nyugati nyúlványának számító
Kelet‐Európában, s ebben a térségben az 5. század
közepétől a 10. századig fontos politikai tényező lesz. Ezek
után érthető, hogy a magyarság 9. század végi
Kárpát‐medencei honfoglalása előtti történetéhez az ogur
népek történetének ismerete kulcsfontosságú.
Honnan kerültek ezek az ogur népek a Kaukázus
előterébe? Nyilván a Volgától keletre lévő területről jöttek,
de pontosabban is meg tudjuk határozni, honnan.
Theophülaktosz Szimokattész bizánci történetíró említi meg,
hogy az onoguroknak volt egy Bakath nevű városuk, melyet
földrengés rombolt le. A név biztosan szogd eredetű, így
feltehetjük, hogy e város valahol az onogurok és szogdok
szállásterülete közti határterületen helyezkedhetett el. A
szogdok lakhelyét viszont jól ismerjük, így az ogur népek
lakhelyét a Szir‐darja középső folyásának a vidékére, a
Kazak‐steppe déli részére tehetjük. Ezen a területen, kínai
forrásokból tudjuk, a hatalmas tielö törzsszövetség nyugati
ága élt ez időben. Ily módon a 463 tájt a Kaukázus északi
részén megjelenő ogur törzseket a Kazak‐steppe tielö



törzseivel azonosíthatjuk. A tielö törzsszövetség történetét
egészen a Kr. e. 3. századig tudtuk visszavezetni, s mint
emlékezhetünk rá, tingling és tili néven szerepeltek
korábban, a Kr. u. 4. századtól kezdve pedig tielö és kaokü
néven. Már a legrégibb időktől fogva külön szerepelt a
keleti, Bajkál‐tótól délre elhelyezkedő ág, melyből később az
ujgurok is származtak, és a nyugati ág, mely az Irtis vidékén
élt. A 350‐es éveket követően, mikor a hunok európai
népvándorlásával kiürült az utóbbi terület, az Irtis‐vidéki
tielö törzsek valószínűleg leköltöztek a Kazak‐steppe déli
részére, s mintegy egy évszázadig, a priszkoszi
népvándorlásig éltek itt.
A 460‐as években az ogur tielök helyére érkező
szavirokról semmi közelebbit nem tudunk, valahonnan
keletről, talán az Ili folyó és Dzsungária vidékéről
érkezhettek. Az avarok, mint fentebb már volt róla szó, nagy
valószínűséggel azonosíthatók a kínai források
zsuanzsuanjaival, vagy legalábbis a zsuanzsuanok egyik
csoportjával, az uarokkal. A zsuanzsuanok a 450‐es években
komoly harcokat folytattak Kelet‐Turkesztánban, az ottani
városállamokért a kaokü/tielö törzsekkel. Ők indíthatták el
ez időben azt a népmozgást, amelynek következménye az
ogur népek európai megjelenése lett.
Az ogur népek csak mintegy fél évszázadig lehettek
hegemón helyzetben a Kaukázus északi előterében, mivel
506‐tól 557‐ig a szavirok uralkodtak ezen a területen, a
Kaukázuson túli részekre is áttelepülvén. A szavir uralmat az
avarok megjelenése szüntette meg 557‐ben. A türköknél
tárgyaltuk már, hogy a legyőzött zsuanzsuanok
szétszóródtak, s egy részük nyugatra menekült. Ezek
tűnhettek most fel a Volgától nyugatra. De nem sokáig
időztek új hazájukban, mert bármikor utolérhette őket az
üldöző türkök bosszúja. Ettől tartva továbbvonultak a
Fekete‐tenger északi partvidékére, és 567–568‐ban
beköltöztek a Kárpát‐medencébe.



De úgy látszik, hogy kisebb avar csoportok
hátramaradhattak a Kaukázusban, mint ez a nomád népek
vándorlásánál gyakran megesik. Talán az ő emléküket őrzi a
dagesztáni avarok népe. A dagesztáni avarok ma egy tipikus
kelet‐kaukázusi nyelvet beszélnek, amely Dagesztánban
afféle lingua francaként használatos. Az avarok nevüket
adhatták a kaukázusi népnek, megszervezték őket, s
nyelvileg beléjük olvadtak. A 9–10. századi arab
geográfusok sokszor említik a kaukázusi avarokat, akiknek
uralkodóját a ’hegy uralkodó’‐jának(hákán al‐dzsabal) vagy
’a trón urá’‐nak (száhib asz‐szarír) neveznek. De nem
hallgathatjuk el azt a véleményt sem, amely a kaukázusi
avarok avar nevét azzal magyarázza, hogy egy kaukázusi
auhar nevű népet utólag tévesen azonosítottak az
avarokkal, s így e népnek semmi köze sem lenne az egykori
avarokhoz.
Nem sokkal az avarok nyugatra vonulása után, 567‐ben
tűntek fel a türk csapatok is a Kaukázustól északra, s az itt
élő ogur és szavir törzseket fennhatóságuk alá vonták. Mi
történt az ogur népekkel ez után? Egy szír nyelvű forrás, az
ún. Pszeudo‐Zakhariasz rhétor (kb. 555), mely régebbi
bizánci forrásokra támaszkodik, megemlíti a Kaukázustól
északra az onogur, ogur, szavir és szaragur népeket. A
szaragurokról itt hallunk utoljára. Az ogurokról még
megemlékezik ugyanebben az időben Zemarkhosz bizánci
követ (567), aki a türköktől visszatérőben a Volga alsó
folyása vidékén találkozott ogur törzsekkel, akiknek
uralkodója már a türk kagán nevében gyakorolta a hatalmat.
Azonban az ogurokról sem hallunk már sokat a
későbbiekben. Annál nagyobb történeti jövő állt az onogurok
előtt. Forrásaink legtöbbet velük foglalkoznak, mint a
legnagyobb és legjelentősebb ogur néppel.
Szállásterületüket a Don alsó folyása és a Kubán folyó közé
helyezhetjük. Megemlékeznek a források arról, hogy az
onogurok halászattal és prémkereskedéssel is foglalkoznak,
s városaik is vannak. A 8. század közepén a krími gót



főváros, Dorosz fennhatósága alá tartozó püspökségek
között szerepel az onogur püspökség is, tehát a bizánci
keresztény térítés jóval előbb, már a 7. században
elkezdődhetett közöttük.
Mielőtt azonban az onogurok történetének 7–8. századi
alakulását nyomon követnénk, meg kell említenünk azt a
tényt, hogy a bolgár népnév, mely szintén korán feltűnik a
bizánci forrásokban, lényegében az onogurokat jelöli, vagy
alkalmasint más ogur törzseket is. Az 5. század végén
jelennek meg a bolgárok, mint akik a bizánci birodalom
északi határvidékét pusztítják. A 6. század első felében
többször betörnek a Balkánra, Thrákiába és Moesiába.
Lakhelyeiket a források egybehangzó híradása alapján a
Fekete‐tenger északi partvidékére helyezhetjük. Egy 713‐as
eseményről beszélő bizánci történetíró, Agathón a dunai
bolgárokat onogur‐bolgárnak nevezi, tehát a bolgárok
onogur származása ez időben még világos volt. Mivel az
onogur török elnevezés (mint emlékezhetünk, ’tíz ogur’‐ t
jelent), a bolgár nevet szintén megpróbálták török alapon
magyarázni. Eltekinthetünk most a korabeli bizánci források
naiv névmagyarázataitól, amelyek közül pár egy Bulgarosz
vagyBulgariosz nevű eponimot farag a bolgár névből, míg
mások a Volga folyó nevéből próbálják levezetni. Számunkra
most legérdekesebb Németh Gyula magyarázata, aki,
régebbi véleményekre visszanyúlva, török alapon fejti meg
a nevet, melynek jelentése ’keverék’ volna. Ez az elnevezés
világos utalás lenne a bolgár etnogenezisre, mely szerinte
és még sokak szerint is az Attila halála után a
Pontus‐vidékre visszahúzódó hun népelemek és az ekkortájt
odaérkező ogur törzsek keveredéséből jött volna létre.
Bármennyire mutatós is ez a tudományos hipotézis,
semmilyen kényszerítő körülmény nincsen elfogadására.
Tény az, hogy pontosabb elhatárolás lehetősége nélkül, az
ogur, onogur és bolgár terminusokat egyenértékűként
használhatjuk.



A 600‐as évek elején sikerült az onoguroknak
függetlenségüket rövid időre visszanyerniük, s a Kubán
vidékén létrehozták a Bolgár Birodalmat. A bizánci források
Nagy‐Bulgáriának (Megale Boulgaria) nevezik országukat,
latinul ugyanez Magna Bulgaria. A bizánci források nagy
jelzője itt ’ősi, régi, eredeti’ jelentésű aközépkori bizánci és
latin krónikás irodalom szóhasználatának megfelelően.
Theophanész bizánci történetíró meg is magyarázza a
kifejezést, ugyanis régi nagy Bulgáriáról ír (e palaia
Boulgaria e megale). Mint emlékezhetünk, az ogurokat a
kínaiaknál tielönek nevezett hatalmas törzsszövetség
legnyugatibb ágaként sikerült azonosítanunk. A bolgár
önállóság megteremtése sem független a belső‐ázsiai
eseményektől: a 7. század elején tielö lázadás rázta meg a
belső‐ázsiai Türk Birodalmat, s a türk uralom gyengeségét
használták ki az onogur‐bolgárok és szerezték vissza
önállóságukat. Nem sokkal a tielö lázadás után készült az a
kínai törzsjegyzék, mely a tielö törzseket is leírja, s érdekes
módon megemlít a nyugati tielö törzsek között egy vuho és
egy jüanho törzset is. Ezek a kínai nevek azogur és az
onogur népnevek kínai átírásai.
Az onogur önállóság nem tartott sokáig, a 650‐es
években a kazárok kerekedtek Kovrat kagán bolgárjai fölé, s
az onogur‐bolgárok kazár alattvalók lettek. De úgy látszik,
nem sokáig viselték a kazár igát, mert pár évtized múlva
jelentős részük hosszú vándorútra kelt Aszparuh nevű
főnökük vezetésével, míg a nép másik része ősi földjén
maradt kazár adófizetőként. Aszparuh onogur‐bolgárjai a
Fekete‐tenger északi partvidékén vándoroltak nyugatnak,
majd az Al‐Dunán átkelve jutottak Moesiába, a mai Bulgária
területére. Ezek a dunai bolgárok, akik kétszáz év alatt
teljesen elszlávosodtak, s ma csak a nevükben őrzik az
egykori bolgár‐török eredet emlékét. A dunai bolgárok
onogur nevén kívül fennmaradt egy másik elnevezésük is a
bizánci forrásokban, ez pedig azonogundur. Ez nem lehet
más, mint az onogur népnévnek valamilyen török



továbbképzett változata. A ’kun’ jelentésű kuman
népnévnek is volt kumandur változata (a magyar komondor
szó különben innen ered: ’kun kutyá’‐t jelölt eredetileg). Az
onogundur nevet tükrözi Belgrád régi magyar
Nándorfehérvár neve is, mely nem mást jelent mint
’Bolgárfehérvár’‐t, s tényleg e névvel is illették Belgrádot
középkori forrásainkban.
Az onogur és bolgár történelemmel kapcsolatban még
egy népnévről és a mögötte sorakozó történeti problémákról
kell megemlékeznünk. Az onogur‐bolgárokról szóló egyes
bizánci források megemlítik, hogy Magna Bulgaria területén
éltek még a bolgárok törzsrokonai, a kotragok (Kotragoi).
Ezek a kotragok azonosak akutrigurokkal, akiket a 6. század
közepén említenek először a bizánci forrásokban mint a
Dontól nyugatra lakó népet, mely Bizáncot zaklatja
betöréseivel. A bizánciak felbuzdították az utigurokat, s azok
le is győzték emezeket. E két népben, az utigurban és
kutrigurban kétségtelenül az 5. század közepén megjelenő
ogur‐bolgár népek két törzscsoportját kell látnunk, nevük
‐gur végződése és történeti megjelenésük színtere
egyértelműen vall emellett. Az utigurok és kutrigurok igen
hamar szétszóródtak. Egy részük bizánci fennhatóság alá
került, tudunk arról például, hogy 550‐ben az utigurok által
megvert kutrigurok közül Jusztinianosz császár 2000
családot letelepített Thrákiában. A Bizáncba került és
széttelepített utigurok és kutrigurok csak egy részét
képezték a népnek, többségük 568 táján avar főség alá
került. Az avarok, akik ez időben jöttek be a
Kárpát‐medencébe, e két népet hódoltatták még a
Fekete‐tengertől északra levő területeken, sa kutrigurokat
magukkal hozták a Kárpát‐medencébe. A
Kárpát‐medencébe tehát már az 570‐es években bolgár
törzsek kerültek a kutrigurok révén, több mint száz évvel
adunai bolgárok nyugati vándorlása előtt. Ezekről a
bolgárokról még a 7. században is hallunk mint az avarok
alattvalóiról és szövetségeseiről. 630 körül azonban



fellázadtak, s Bajorországba és Itáliába vonultak. Láthatjuk
tehát, hogy a különféle bolgár népek az 5–7. században
milyen hihetetlen nagy területen szóródtak szét; az
észak‐kaukázusi központból a Pontus‐vidékre, a Balkánra, a
Kárpát‐medencébe, sőt Nyugat‐Európa egyes részeire is
eljutottak. A steppei nomádok közül előttük csak a hunok
játszottak ilyen nagy szerepet Európa életében, utánuk
pedig majd az avarok, végül a magyarok.
Mindennek ellenére a bolgárok 5–8. századi európai
történetét koherens módon megírni igen nehéz feladat,
mivel a különböző bolgár csoportok hol itt, hol ott tűnnek
fel. Bizánc, az Avar Birodalom és Nyugat‐Európa életében
bármilyen jelentős szerepet is játszottak, önálló birodalmat
létrehozni csak 679–680‐ban tudtak a mai Bulgária
területén. A Dunai Bolgár Birodalomban kezdettől fogva a
szláv elem volt túlsúlyban, s a vezető bolgár‐török réteg a 9.
századra teljesen elszlávosodott. 864‐től Dunai Bulgária
életében új periódus kezdődött, miután Borisz cár felvette a
bizánci kereszténységet. A keresztény és szláv Bulgária
története már Kelet‐Európa történetének része. Belső‐Ázsia
kutatóját csak az Aszparuh‐féle bolgárok története és
kultúrája érdekli, akiket abolgár kutatás protobolgároknak
hív, a szláv nyelvű bolgároktól való megkülönböztetés
céljából. A protobolgárok nyelvi emlékei görög betűs
feljegyzésekben és a bolgár‐szláv nyelv egy‐egy szavában
maradtak fenn. 7–9. századi korai történetüket gyakorlatilag
csak bizánci görög források alapján ismerjük.
BIBLIOGRÁFIA SINOR 267–268; MORAVCSIK, Byz.‐turc. I. 50
55 (részletes bibliográfia).
A „priszkoszi” népvándorlásról: D. SINOR, Autour d’une
migration de peuples au V siecle. JA 1946–1947, 1–77; A.
MOHAY, Priskos’ Fragment über die Wanderungen der
Steppenvölker (Übersicht über die neueren Forschungen).
In: Studies in the sources on the history of pre‐Islamic
Central Asia. Ed. by J. HARMATTA. Budapest, 1979. 129–144.
e



A kaukázusi avarokról: V. MINORSKY, Hudud al‐ Alam
’The regions of the world’. A Persian geography 372
A.H.‐982 A.D. London, 1937. 447–448.
Az onogur‐bolgár történelemre a legjobb összefoglalás:
MORAVCSIK Gy., Az onogurok történetéhez. Budapest, 1930.
(Magyar Nyelvtudományi Társaság Kiadványai 27.)
Pszeudo‐Zakhariaszról: K. CZEGLÉDY, Pseudo‐Zakharias
Rhetor on the nomads. In: Studia Turcica. Ed. L. LIGETI.
Budapest, 1971. 133–148.
Zemarkhosz az ogurokról: Magy. előd. 79. – Az onogurok
kereszténységéről: MORAVCSIK Gy., A honfoglalás előtti
magyarság és a kereszténység. In: Szent István Emlékkönyv
I. Budapest, 1938. 197–206.
A bolgár, onogur és szavir történelem különböző
kérdései: NÉMETH, Honf. Kial. 85–120, 178–193 (több helyen
elavult); CZEGLÉDY, Nomád népek 90–100.
A legújabb, kissé felületes összefoglalás a különféle
bolgár csoportokról: I. KAFESOGLU, Bulgarlarin
kökeni.Ankara, 1985.
A protobolgárok nyelvéről: O. PRITSAK, Die bulgarische
Fürstenliste und die Sprache der Protobulgaren.Wiesbaden,
1955; T. TEKIN, Tuna Bulgarlari ve dilleri. Ankara, 1987.
RÓNA‐TAS A., Hol volt Kuvrat Bulgáriája? In: Nomád
népvándorlások, magyar honfoglalás. Szerk. FELFÖLDI Sz.
SINKOVICS B. Budapest, 2001. 67–87 (MŐK 15).
c



2. Volgai Bulgária
650 táján Kovrat kagán Nagy‐Bulgáriája a Kubán vidékén
felbomlott, s a bolgár törzsek a szélrózsa majd minden
irányában szétszóródtak. Azonban mindössze két nagyobb
bolgár csoportnak sikerült új környezetében tartósan
megvetnie lábát s új birodalmat szervezni. Láttuk, hogy
679–680‐ban Aszparuh bolgár népe a mai Bulgária
területére ment, s ott megalapította a Dunai Bolgár
Birodalmat. A bolgárok egy másik csoportja a Középső‐Volga
vidékére vándorolt, s ott a folyó bal partján, a mai Kazántól
délre eső területen szervezett új birodalmat. Azonban, míg a
dunai bolgár honalapítás dátumát és körülményeit
meglehetősen jól ismerjük, a volgai bolgár honfoglalásról
forrásaink teljesen hallgatnak. A 9–10. századi muszlim
forrásokból tudjuk, hogy a 9. században már a Volga
vidékén voltak a bolgárok, de odavándorlásuk pontos
időpontja ismeretlen. Régebben feltételezték, hogy a volgai
bolgárok a dunai bolgárokkal egy időben, a 7. század
második felében vonulhattak fel északra, de ma, a régészeti
leletek alapján későbbi dátumra, a 9. század fordulójára,
tehát a 800‐as évekre szoktunk gondolni. Mindenesetre
történelmi jelentőségre a volgai bolgár csoport a 10. század
elejétől tett szert. Ekkortájt, 921–922‐ben Bagdadból,
Muktadir kalifa megbízásából arab követség ment a volgai
bolgárokhoz, melynek egyik vezetője Ibn Fadlán volt, aki
utazásáról részletes útleírást készített, melynek teljes
szövege csak 1923‐ban került elő a perzsiai Meshedből.
Ennek az értékes forrásnak a segítségével és más arab
geográfiai munkák figyelembevételével a volgai bolgárokról
megbízható képet tudunk rajzolni.
Az ország központi része a Volga–Káma által határolt
Volga balparti részen volt, itt helyezkedett el a főváros is,
melyet a népnév után egyszerűen Bolgárnak hívtak. Bolgár
város romjai a mai Kazántól kb. 110 km‐re délre, a Volga bal
partjától 6‐7 km‐re a régi Uszpenszkoje (ma Bolgarszkoje)



falunál vannak. Az uralkodó bolgár elemet több törzs
képviselte. A névadó bolgárokon kívül a barszula, az eszkel
(vagy eszkil) és a szuvar törzsek érdemelnek említést
(utóbbi emlékét egy bolgár város őrzi). Közülük kettőnek a
nevét korábbról is ismerjük, az Észak‐Kaukázus vidékéről:
tudunk egy berszil törzsről a 7. századból, a szuvar név
pedig a szavirok népnevével függ össze. Ezek a nyomok is
világosan mutatják, hogy a volgai bolgárok az
Észak‐Kaukázus vidékéről jutottak Volga‐vidéki hazájukba.
Különösen érdekes magyar szempontból, hogy ezek a
törzsnevek a magyar régiségben is előfordulnak: a
Kárpát‐medencei Bercel helynevek a berszil törzsnevet
őrzik, a szuvarok neve pedig az Árpád‐kori Zuard (Szovárd/
Zovárd) nemzetségnévben őrződött meg. Végezetül nem
lehetetlen, ha nincs is végérvényesen bizonyítva, hogy a
székely népnév az eszkel/eszkil törzsnévből magyarázható.
Hogy a magyar történelem ezen bolgár vonatkozásait
hogyan magyarázzuk, a magyarokról szóló részben
kíséreljük meg értelmezni.
A bolgárok szomszédságában elsősorban finnugor népek
éltek. Tőlük nyugatra a mordvinok és mára már kihalt
finnugor népek éltek, amelyek az orosz forrásokban merja,
muroma és mescsera néven szerepelnek. Ezek az Oka folyó
vidékén élő népek később a környező oroszságba olvadtak
be. A bolgároktól északra permi finnugorokat, a votják és a
cseremisz nép őseit találjuk. Tőlük még távolabb,
északkeletre volt a muszlim források szerint Júra és Viszu
országa. Az első név, amely az orosz források Jugra nevével
azonos, az obi‐ugorok, azaz a vogulok és osztjákok Urálon
inneni és túli lakhelyeit jelölte, míg a Viszu név egy ma már
kihalt finnugor nép neve, mely az orosz forrásokban Vesz
néven szerepel. A bolgároktól keletre éltek a szintén török
nyelvű baskírok. Dél felé Volgai Bulgária meglehetősen
nyitott volt, hiszen a ligetessteppén keresztül a
steppevidékre lehetett jutni. Az északi steppesávon egy
burtasz nevű nép választotta el a bolgárokat a kazároktól.



Ezeket a burtaszokat iráni és finnugor népek keverékének
szokás tartani, leggyakrabban a mordvinokkal rokonították
őket.
A volgai bolgárok a 10. század közepéig kazár politikai
függésben éltek, mely csak azután szűnt meg, hogy az
oroszok a kazárokra döntő katonai vereséget mértek. Ettől
kezdve Volgai Bulgária Kelet‐Európa egyik legerősebb
állama lett, melynek legfőbb ellenfele a 12. században a
Kelet felé terjeszkedő vladimir–szuzdali fejedelemség volt.
Bár a bolgárok gyakran értek el sikereket – például
1088‐ban Murom városát, 1218‐ban pedig Usztjugot vették
be –, az oroszok egyre inkább a Volga bal partjára
szorították őket vissza. A volgai bolgár államnak a sikeresen
terjeszkedő keleti nagyhatalom, a mongol állam vetett
véget: 1236 őszén Batu seregei elfoglalták és elpusztították
Bolgárt. Volgai Bulgária a mongol világbirodalom nyugati
felén létrejött Arany Horda államának lett a része, míg a 15.
század első felében az egykori bolgár területek Kazáni
Kánság néven önállósultak, hogy alig száz éves önállóság
után, 1552‐ben a hódító moszkvai államnak essenek
áldozatul.
A Volgai Bolgár Birodalom jellegéről sok vita folyt a
tudományban. Tény, hogy ahódító nomád bolgárok
országában a 10. században már a földművelés dominált, s
nem az állattartás. A Volga‐vidéki földművelés régi
hagyományokra megy vissza, és a bolgárok a terület
őshonos földművelését hamar átvették és
továbbfejlesztették. Kölest, búzát és árpát egyaránt
termesztettek. A Volga‐vidéki régészeti leletek gazdagon
dokumentálják a volgai bolgár földművelés fejlettségét.
Ennek ellenére valamiféle feudalizmusról, akárcsak korai
feudalizmusról beszélni Volgai Bulgáriában nem lehet. A
földtulajdonviszonyok még fejletlenek voltak, a földműves
termékeinek kisajátítása adó formájában még ismeretlen
volt. Mindössze egy cobolyprém volt házanként az adó,
házasság esetén pedig egy lovat kellett az uralkodónak



adni. Az uralkodó legfőbb jövedelme a kereskedelem utáni
adókból származott. Volgai Bulgáriának nemzetközi
jelentőségét éppen a rajta átmenő kereskedelmi forgalom
adta. Hvárezm és az orosz fejedelemségek közti helyzeténél
fogva kulcsszerepet játszott az orosz és muszlim területek
közötti árucserében. A kereskedelmet elsősorban a Volga
víziútján bonyolították le. Legfontosabb tétel a prém volt,
melyet az orosz és bolgár földön lévő hatalmas
erdőségekből szereztek be. Fontos árucikk volt még a bőr, a
viasz és a méz is. Különösen híres volt a bolgár csizma,
melynek neve a muszlim világban bulgárí néven tejedt el
(ez a szó a 16. században az oszmán‐törökből déli szláv
közvetítéssel jutott el a magyar nyelvbe bagaria formában).
A pénzforgalomban elsősorban a muszlim országokban vert
ezüstpénzeket, a dirhemeket használták, de sok helyi
verésű dirhem is fennmaradt. A Bolgárban vert
ezüstérméken mindig a kalifa neve szerepel, tehát a volgai
bolgár uralkodó elismerte a kalifa formális főségét.
A volgai bolgárok fejlett kézművességét elsősorban a
városokban megtelepedő muszlim bevándorlók képviselték.
Ha Volgai Bulgária elsősorban mezőgazdasági ország is volt,
a nomád állattartás nyomai, sőt a városi kultúra elemei is
jelen voltak. Írott források és régészeti leletek alapján több
városról is tudunk, a legjelentősebb a már említett
fővároson, Bolgáron kívül Szuvar és Biler volt. Ezen
városokban általában faházak voltak, nyáron pedig a
lakosok egy része a nomád élet maradványaként sátrakban
lakott.
A bolgár vezető rétegek többsége az iszlám hitet
vallotta, így természetes, hogy az arab ábécét vették át. A
tulajdonképpeni volgai bolgár nyelvnek az emlékei 13–14.
századi síremlékeken maradtak fenn. Ezek alapján
megállapítható, hogy a volgai bolgárok a török nyelveknek
azt a sajátos típusát beszélték, amelyet ogur vagy bolgár
típusnak nevezhetünk, s amelynek egyetlen mai képviselője
a csuvas nyelv. Ezzel eljutottunk avolgai bolgárok



továbbélésének a kérdéséhez. Mi történt velük az 1236‐os
mongol hódítás után?
A Volga jobb partján élő mai csuvas nép nyelve
kétségkívül valamilyen régi volgai bolgár nyelvjárásból
alakult ki, de több nehézsége is van annak, hogy a csuvas
etnikumot egyértelműen a volgai bolgárból eredeztessük. A
csuvasok a 16. században, mikor az oroszok kapcsolatba
kerültek velük, „pogányok”, tehát nem muszlimok voltak, és
saját népi elnevezésük sem utal a bolgárokkal való
kapcsolatra. A legvalószínűbb az afeltevés, amely a
csuvasokban a Volgai Bolgár Birodalom valamilyen
periferiális, nem iszlamizált törzsi elemét látja, amely
ogur/bolgár jellegét, éppen izolált helyzeténél fogva, a
mongol korban is fenntartotta, ugyanakkor a volgai bolgárok
zöme, mely az iszlámot vallotta és a Volga bal partján élt, a
13. század után tömegesen olvadt be nyelvileg amongol
hódítás nyomán betelepült köztörök, méghozzá kipcsak
típusú nyelvet beszélő csoportokba. Ha ez igaz, akkor az
egykori volgai bolgárok etnikailag főleg amai kazáni
tatárokban élnek tovább, míg a volgai bolgár nyelv egy
közeli változataa mai csuvasban folytatódik.
BIBLIOGRÁFIA SINOR 268–269.
Ibn Fadlán utazására és művére: A. Zeki Validi TOGAN,
Ibn Fadlan’s Reisebericht. Leipzig, 1939; A. P. KOVALEVSKIJ,
Kniga Ahmeda ibn‐Fadlana o ego putesestvii na Volgu v
921–922 gg. Har’kov, 1956.
Újabb összefoglalások: B. N. ZAHODER, Kaspijskij svod
svedenij o Vostocnoj Evrope II. Moskva, 1967. 23–46; R. G.
FAHRUTDINOV, Ocerki istorii Volzskoj Bulgarii. Moskva, 1984.
I. ZIMONYI, The Origins of the Volga Bulghars.Szeged, 1990.
A volgai bolgár feliratokról: A. RÓNA‐TAS–S. FODOR,
Epigraphica Bulgarica. Szeged, 1973; F. S.
HAKIMZJANOV,Epigraficeskie pamjatniki Volzskoj Bulgarii i ih
jazyk. Moskva, 1987.



ZIMONYI I., Volgai bolgárok és a volgai út. In:
„Magyaroknak eleiről.” Ünnepi tanulmányok a
hatvanesztendős Makk Ferenc tiszteletére. Szerk. PITI F.
Szeged, 2000. 695–702; I.ZIMONYI, The Volga Bulghars
between Wind and Water. AOH 46(1992–1993), 347–355; I.
ZIMONYI, The Towns of the Volga Bulghars in the Sources
(10–13th Century). In: Srednevekovaja Kazan’:
vozniknovenije i razvitije, 2000. 134–140.



3. Avarok
Az avarok eredetének fogas kérdését már tárgyaltuk a Türk
Birodalom történetének kapcsán. Most csak emlékeztetőül
idézzük fel, hogy milyen avar népvándorlási hullámokról
tudunk. Az első nagy hullám 370 körül zajlott le, mikor is
Toharisztán területére vonultak a hjónokkal együtt; velük
foglalkoztunk a heftaliták kapcsán. A második avar hullám
indította el a szavir–ogur népmozgást 463 táján, melyet
Priszkosz rhétor tudósításából ismerünk. Végül az avarok
harmadik hulláma a belső‐ázsiai türk hatalomátvétel után
jelent meg a Kaukázustól északra. 558‐ban az avarok
követei már Konstantinápolyban voltak, majd rá pár évre a
Fekete‐tengertől északra élő bolgár törzseket, az utigurokat
és kutrigurokat, valamint az antok szláv törzsét hódították
meg. 567‐ben már a Kárpát‐medencében voltak. Attila Hun
Birodalmának felbomlása után a Kárpát‐medence különböző
germán népek fennhatósága alá került, egységes birodalom
nem jött létre területén. Pannoniában az 526‐ban
bevándorolt langobardok uralkodtak, míg a Tiszántúlon és
Erdélyben a gepidák domináltak. 567‐ben Alboin langobard
király szövetségre lépett az avarokkal, s Kunimund gepida
királyt egy döntő csatában leverte. A következő évben a
langobardok népe elhagyta Pannoniát, Észak‐Itáliába vonult,
ahol amai Lombardia területén germán királyságot hozott
létre.
Alig száz évvel a Hun Birodalom bukása után tehát újra
egy nomád birodalom központja lett a Kárpát‐medence. Az
avarok nem egy teljesen kiürített országba érkeztek,
számos töredék népelemet találtak itt. Erdélyben a gepidák
maradványai, az Alföldön az iráni eredetű szarmaták voltak,
a szláv népesség pedig már az 5. század vége óta volt jelen.
Az avarok maguk zömmel török nyelvűek lehettek, pár
törzsük esetleg mongol nyelven beszélhetett, az utigurok és
kutrigurok révén pedig jelentős bolgár‐török nyelvű elem is



bekerült a Kárpát‐medencébe. Az sem kizárt, hogy kisebb
bolgár csoportok már az 5. század végén betelepültek.
Az avarok lényegében az egész Kárpát‐medencét
uralták, de a stratégiailag fontos Sirmium városát nem
tudták elfoglalni. Sirmium, a magyar Szávaszentdemeter
(ma Sremska Mitrovica Horvátországban) a Bizánci
Birodalom északi határvárosa volt. Baján kagánnak csak
582‐ben sikerült Sirmiumot a bizánciaktól elragadnia, majd
rá két évvel Singidunumot is (ma Belgrád Szerbiában)
elfoglalta. Az Avar Birodalom első száz évén végighúzódtak
a Bizánccal való állandó konfliktusok és harcok. Bizánc
rendszeres évi adó fejében vásárolta meg a békét, de
sokszor került sor az avarokkal való háborúskodásra. Az
avarok hadjárataiban jelentős szerepet játszottak a szlávok,
akik ezekben az évszázadokban népesítették be Közép‐,
Kelet‐ és Délkelet‐Európát. A szlávok a mai Lengyelország
területén levő ősi területükről az 5. század végén kezdték
meg kirajzásaikat, s a Balkánt több hullámban özönlötték el.
Az avarok majd minden portyájában részt vettek mint
katonai segédcsapatok, a gyalogságot képviselték a lovas
avar csapatok mellett. 586‐ban magát Szalonikit foglalták el
az avar–szláv csapatok, majd nem sokkal később a szlávok
egész Hellasz területét elözönlötték, még a Peloponnészosz
nyugati része is a szláv invázió áldozata lett. Az első szláv
államalakulatot Samo hozta létre (625–kb. 660) az Avar
Kaganátus északnyugati részén, a mai Alsó‐Ausztria és
Dél‐Morvaország területén. De a frankok és az avarok között
a szláv állam nem sokáig maradhatott fenn, s több mint
másfél száz évig kellett várni, míg egy újabb szláv
államalakulat, Morávia létrejött.
A 670‐es években véget értek a bizánci–avar háborúk, s
rövidesen a dunai bolgárok országa ékelődött az Avar
Birodalom és Bizánc közé. A bizánci források ezután már alig
tudósítanak az avarokról, s a nyugati források is csak ritkán
szólnak róluk: kizárólag afrankokkal való kapcsolataikról
értesítenek. Meglepő az a hallgatás, mely az avarokat több



mint száz évig (670–790) övezi. A hallgatás fő oka az lehet,
hogy Bizánc számára az avarok közvetlen jelentősége
megszűnt, hiszen a Bolgár Birodalom ékelődött közéjük,
nyugaton pedig a frankok saját birodalmi politikájukkal
voltak elfoglalva. De hozzájárulhatott ehhez a hallgatáshoz
az is, hogy a Kárpát‐medence Avar Birodalma politikai
jelentőségéből sokat vesztett. Mi lehetett ennek az oka?
Igazából nem tudjuk, s az írott anyag gyér volta miatt az ún.
késő avar korszak megítélésében a régészeté adöntő szó. A
7. század utolsó harmadában, illetve a vége felé egy új
régészeti kultúra jelent meg a Kárpát‐medencében, az ún.
griffes‐indás övveretek népe. Erre a régészeti kultúrára, s
így egy új népnek megjelenésére, nem előzmények nélkül,
László Gyula hívta fel a figyelmet. De milyen nép tűnhetett
fel ekkor a Kárpát‐medencében? A Kubáni Bulgária
felbomlása után a bolgárok több hullámban vándoroltak
szét. Az egyik hullám 679–680‐ban jött a Balkánra, a mai
Bulgária területére. Két bizánci forrás (Theophanész és
Niképhorosz pátriárka) szerint Kovrat bolgár uralkodó
negyedik fia, név szerint Kuber népével Pannoniába
érkezett. Bár az említett bizánci források hitelessége
vitatott, nem lehet kétséges, hogy a bizánci feljegyzés
magja és a régészeti anyag tanúbizonysága egybevág: a 7.
század végén a Kárpát‐medencében új etnikum tűnt fel, s ez
valamilyen bolgár csoporttal azonosítható. László Gyula
megpróbálta bizonyítani, hogy ez a „késő avar” csoport,
amelyet bolgárnak tarthatunk, valójában magyar etnikumot
takar. Ez az ő híres „kettős honfoglalás” elméletének
lényege. De László Gyula minden tudós erudíciója sem
elegendő, hogy e tételt bizonyítottá tegye. Természetesen
nem kizárt, hogy magyar nyelvű csoportok bekerülhettek a
Kárpát‐medencébe ezzel a „késő avar” hullámmal, de ennek
egzakt, tudományos bizonyítása, minden ilyen jellegű
erőfeszítés dacára, még várat magára.
A frankok a 8. század végén szánták rá magukat, hogy
az avarokat végleg megtörjék. Három hadjáratot vezettek



az avarok ellen (791, 796, 803), s a 803‐as év hadjárata az
Avar Kaganátus teljes szétzúzását jelentette. Egyes avar
vezetők hiába vették fel a keresztséget a frankoktól
(796‐ban az avar tudun, egy magas tisztség viselője, majd
805‐ben a kapkan, aki a Theoderik nevet kapta), az avar
hatalom végleg megszűnt a Kárpát‐medencében, s 896‐ig, a
magyar honfoglalásig hatalmi hiátus jött létre. Erdély és a
Tiszántúl a dunai bolgárok és Bizánc hatalmi szférájába
tartozott, Pannonia és a Felvidék pedig frank érdekterület
volt. A 830‐as években két szláv fejedelemség is keletkezett
e területeken: az egyik a Nyitrai Hercegség, melyet Mojmir
morva herceg foglalt el, a másik pedig a Nyitrából menekült
Pribina országa, a Balaton és a mai Zala vidékén. De ezek a
szláv alakulatok minden tekintetben a frankok vazallusai
voltak. A Kárpát‐medencei avarok és a különböző időben
betelepült bolgár‐török népelemek nyilván megérték a
magyar honfoglalást, s részt vettek a magyar etnikum
kialakulásában.
Végezetül nem mehetünk el szó nélkül az avar
írásbeliség kérdése mellett. Ez nemcsak
művelődéstörténeti, hanem fontos történeti
következtetésekre is alkalmat ad. 1983‐ban került elő
Szarvason egy késő avar temetőből egy rovásírásos csont
tűtartó, mely az avar írás kérdését új megvilágításba
helyezte. Kétségtelen, hogy az ún. nagyszentmiklósi
aranykincs feliratai és a szarvasi felirat egy ábécével
készült, amely tehát a késő avar népesség írásának
tekinthető. Ez az írás láthatólag valamilyen kapcsolatban
van a türk rovásírással, de ez az ábécé, minden ilyen irányú
erőfeszítés ellenére, ma még megfejtetlen. A feliratok
megszólaltatása, mely nem elképzelhetetlen újabb leletek
előbukkanása esetén, végleg pontot tehetne arra a rejtélyre,
hogy végül is a „késő avarok” kik voltak: egy ogur‐bolgár
nyelvű csoport, vagy netán egy korai magyar csoport.
BIBLIOGRÁFIA



SINOR 265–267.
Nélkülözhetetlen forráskiadások: S.
SZÁDECZKY‐KARDOSS, Avarica. Über die Awarengeschichte
und ihre Quellen. Szeged, 1986; UŐ, Az avar történelem
forrásai I. Szeged, 1992.
Monográfiák: BÓNA I., A középkor hajnala. Budapest,
1974; A. AVENARIUS, Die Awaren in Europa. Amsterdam
Bratislava, 1974; ERDÉLYI I., Pannoniai húsvét. Budapest,
1987; W. POHL, Die Awaren. Ein Steppenvolk in Mitteleuropa
567–822 n. Chr. München, 1988.
A kettős honfoglalás elméletét László Gyula számos
helyen fejtette ki, a legjobb összefoglalása: LÁSZLÓ Gy., A
„kettős honfoglalás”. Budapest, 1978.
A nagyszentmiklósi kincsről és feliratairól: LÁSZLÓ Gy.
RÁCZ I., A nagyszentmiklósi kincs. Budapest, 1977; Gy.
NÉMETH, The runiform inscriptions from Nagy‐Szent‐Miklós
and the runiform scripts of Eastern Europe. ALH 21(1971),
1–52.
Az avar kori feliratokról: I. VÁSÁRY, Runiform signs on
objects of the Avar period (6th–8th cc. A.D.). AOH 25(1972),
335–47. – A szarvasi feliratról: RÓNA‐TAS A., A szarvasi
tűtartó felirata. NyK 87(1985), 225–248.
BÁLINT Cs., Kelet, a korai avarok és Bizánc kapcsolatai.
Szeged, 1995. (MŐK 8.)
OLAJOS T., A 9. századi avar történelem görög nyelvű
forrásai. Szeged, 2001. (Szegedi Középkortörténeti Könyvtár
16); OLAJOS T., Az avar továbbélés kérdéséről. A 9. századi
avar történelem görög és latin nyelvű forrásai. Tiszatáj 55
(2001/nov.), 50–56; SZÁDECZKY‐KARDOSS S., Még egyszer
Regino és a korabeli magyarság. In: Az Alföld a 9.
században. Szerk. LŐRINCZY G. Szeged, 1993. 227–236;
SZÁDECZKY‐KARDOSS S., Az avar történelem forrásai
557‐től 806‐ig. Budapest, 1998. (MŐK 12.)
R. GÖBL–A. RÓNA‐TAS, Die Inschriften des Schatzes von
Nagyszentmiklós. Eine palaographische Dokumentation.
Wien, 1995; BÁLINT Cs., Új könyv a nagyszentmiklósi



kincsről. Századok 132(1998), 231–256; RÓNA‐TAS A.,
Nagyszentmiklós. Zsupán. Megjegyzések Bálint Csanád
cikkéhez. Századok 132(1998), 940–949; BÁLINT Cs.,
Megjegyzések Róna‐Tas András megjegyzéseire. Századok
132(1998), 949–956; Az avarok aranya. A nagyszentmiklósi
kincs. Összeáll. GARAM É. Budapest, 2002.
LIGETI L., A pannoniai avarok etnikuma és nyelve.
Magyar Nyelv 82(1986), 129–151.



4. A Kazár Birodalom
Többször esett már szó a kazárokról és a Kazár Birodalomról,
itt az ideje, hogy közelebbről nézzük meg ezt az
államalakulatot, mely a 7–9. században kulcsfontosságú
szerepet játszott Kelet‐Európa életében. Milyen népek
alkották, milyen területeket fogott össze államában, milyen
társadalmi‐gazdasági és kulturális élet jellemezte? E sok
kérdésre megpróbálunk, ha csak vázlatosan is, felelni, mert
a kazár történet nincs híján részletes arab, örmény, bizánci
görög és más nyelvű forrásoknak. Ennek ellenére a források
nyújtotta töredékes képek egységes egésszé való
összeállítása nem mindennapi nehézségeket ró a kutatókra.
Igen bonyolult már maga a kezdet, a kazár eredet
kérdése. A Kazár Birodalom a Kaukázus, a Volga és Don által
bezárt területen alakult meg a 7. század közepén. A
Kaukázus északi előterében 463 óta éltek különféle
ogur‐bolgár törzsek, majd az 500‐as évektől kezdve a
szavirok költöztek ide. Láthattuk, hogy a belső‐ázsiai türk
hatalomátvételt követően, az 560‐as évektől kezdve a
nyugati türkök gyakoroltak fennhatóságot a kaukázusi ogur
törzsek fölött, de ez a függés nem lehetett túl erős. A 600‐as
évek elején a Kubán vidéki ogur‐bolgárok önállósodtak, de
az önálló Bulgáriának Kovrat kagán halála után (642)
hamarosan vége szakadt. Éppen a kazárok azok, akik a
650‐es években itt hatalomra jutottak, s a bolgár törzsek
egy részét szétvándorlásra késztették. De kik voltak a
kazárok? A kazárok nevét és eredetét illetően igen sok
elmélet látott napvilágot, de megnyugtatóan egyik sem
tisztázta a kérdést. Központi területük Derbent városától
északra, a Káspi‐tó északnyugati partvidékén húzódott.
Egyes források szerint a kazárok ott éltek, ahol a berszilek.
A berszilek pedig egy ogur‐bolgár törzs volt, melynek egy
része a volgai bolgároknál is megtalálható volt (barszula), és
a magyarBercel név is e bolgár törzs emlékét őrzi. Mind a
berszil, mind a kazár a hatalmas területen széttelepedett



tielö törzsszövetségből szakadhatott ki. Emlékezhetünk,
hogy maguk az ogur‐bolgár törzsek is a tielö törzsszövetség
legnyugatibb tagjai voltak, s amennyiben a berszilek ogurok
voltak, a társaságukban szereplő kazárokról is feltehető ez.
Annál is inkább, mert a nemrégen előkerült és publikált terhi
ujgur feliraton (756 körül) a berszil és a kaszar (a kazár név
alakváltozata) nevek egymás társaságában fordulnak elő.
Tehát a 8. században Mongóliában e két törzs az oguz–ujgur
törzsszövetség tagja volt, ugyanakkor két hasonnevű törzs,
a berszil és kazár már száz évvel korábban a Kaukázustól
északra élt. Milyen történeti tényeket takarhat ez a
kettősség? Csak azt, hogy a berszil és kaszar/kazár törzsek
egy része valamikor (lehet, hogy a 463‐as priszkoszi
vándorláskor, de lehet, hogy az előtt vagy után is; sajnos
semmilyen forrás nem szól róla) nyugatra húzódtak, a
Kaukázus vidékére. A kazároknak a nyugati türkökkel, a
kazár nyelvnek pedig egy köztörök nyelvvel való
azonosítása ezek után nem valószínű.
A Kazár Birodalom születése és későbbi sorsa is
szorosan összefüggött Derbent városával. Ez a fontos
kereskedőváros a Káspi‐tó nyugati partján fekszik, s az
északi nomád és déli iráni világ között volt az ütközőpont.
Ma is imponálóan hatalmas erődítményrendszere van,
várfalait Huszrau Anúsirván perzsa uralkodó idején, az
550‐es években kezdték építeni, s létrejötte éppen az északi
nomád ellenség, a kazárok elleni védekezésnek volt
köszönhető. Az 530‐as évektől kezdve Bizánc és Irán, a két
nagyhatalom állandó harcban állt egymással. Mint
emlékezhetünk, az 560‐as években a türk–bizánci
kapcsolatok felvételének is a bizánci–iráni ellenségeskedés
állt a hátterében. A perzsákat annyira lekötötte a bizánciak
elleni harcuk, hogy nem tudták megakadályozni aszavirok
és kazárok betöréseit. 552–553‐ban az utóbbiak elfoglalták
Derbentet és akaukázusi Albánia északi részét. Az 562‐ben
megkötött bizánci–perzsa béke lehetővé tette azonban,
hogy a perzsák kiépítsék a derbenti falat, sőt más kaukázusi



erődök felépítését is vállalták a nomád betörések ellen.
Ezekben az építkezésekben a szintén érdekelt Bizánc is
anyagi támogatást nyújtott.
Az albániai nomád betörés vezetői a szavirok voltak,
hiszen ez idő tájt az avarok, majd türkök megjelenéséig a
szavirok voltak a legerősebb hatalom az
Észak‐Kaukázusban. A kazárok és más ogur‐bolgár törzsek
csak mint a szavirok szövetségesei vehettek részt a
betörésekben. Mielőtt továbbhaladnánk, pár szót ejtsünk
Albániáról, ahol a nomádok mintegy tíz évig, az 560‐as
évekig tartózkodtak. A kaukázusi Albánia már az ókorban
ismert lakott terület volt a Kura folyó bal partja és a
Kaukázus között elterülő vidéken. Népessége egy ma már
kihalt kaukázusi nyelvet, az albánt vagy aluánt beszélte
(vigyázzunk, a névnek nincsen köze az Európában élő,
indoeurópai nyelvet beszélő albánok nevéhez). Földjük
ősidők óta ütközőterület volt a Római, illetve később a
Bizánci Birodalom és Irán között. Az albánok a szomszédos
örmények révén igen hamar, már a Kr. u. 4. században
megismerkedtek a kereszténységgel. Albánia a perzsa
Szászánida‐dinasztia idején iráni fennhatóság alá került, s a
6. század közepén is még Irán birtoka volt, amikor Albánia
északi részén megerősítették Derbent falait.
A 650‐es években tehát, a kubáni bolgárok fél
évszázados uralmának intermezzója után a kazárok kerültek
hatalomra az észak‐kaukázusi térségben. Soknemzetiségű
birodalmukban különböző ogur‐bolgár törzseket, a
szavirokat és az iráni alánokat fogták össze. A kazárok olyan
történelmi pillanatban lettek ennek a területnek az uraivá,
amikor a terület politikailag igen felértékelődött. A 7. század
ugyanis nagy világtörténeti események tanúja volt a
Közel‐Keleten és Bizáncban, lévén ez az évszázad az iszlám
kialakulásának és első, viharos gyorsaságú hódításainak a
kora. A szászánida Irán összeomlása és iszlamizálása után a
kaukázusi térség a hagyományosan érdekelt Bizánc és a
terjeszkedő arabok harcának kereszttüzébe került. A 7–8.



század az egymást követő arab hadjáratok kora. Ezekben a
harcokban a kazárok a bizánciak hű szövetségesei voltak, a
közös érdek állította őket egy csatasorba az arabok ellen.
Gyakori hadjáratok folytak a Kaukázus déli részén,
Arméniában és Azerbajdzsánban, változó sikerrel. Az arabok
több alkalommal betörtek kazár területre is, maga Derbent
710–711‐ben és 713–714‐ben arab kézre jutott. A hosszú
harcokban a kazárok végül is kimerültek, így
Transzkaukáziáról is le kellett mondaniuk. De az arabok csak
a Kaukázusig jutottak el. A kazárok védelmi harcainak a
világtörténelmi jelentősége az, hogy feltartóztatták az arab
hullámot, s az iszlám terjedésének éppúgy egy hatalmas
hegylánc, a Kaukázus vetett gátat a Földnek ebben a
térségében, akárcsak Európában a Pireneusok akadályozták
meg a további iszlám‐arab expanziót.
A Kazár Birodalom, sajátos helyzetének megfelelően, a
legkülönfélébb politikai és kulturális hatásoknak volt kitéve.
Magát a birodalmat nomádok alapították, s fő katonai erejét
is a különböző nomád törzsek képezték, de területén
letelepedett földművesek is nagy számban éltek. Az
uralkodó réteg és a nomádok nagy része a steppék
hagyományos világképének voltak őrzői, de a bizánci hatás
nyomán a kereszténység, az arabok révén pedig az iszlám is
megjelent a Kazár Birodalomban. A 7–8. században mindkét
nagy világvallás elterjedt a Kaukázusban s a Kazár
Birodalomban, de a kazár uralkodó réteg megmaradt régi
steppei vallásánál. A birodalom erősödésével a két
nagyhatalomtól, Bizánctól és az araboktól való függetlenség
demonstrálására egyre nagyobb szükség volt ideológiai
téren is. S ekkor valami váratlan dolog történt. Feltehetőleg
a8. század utolsó negyedében a kazár uralkodó és
környezete felvette a zsidó vallást, és a judaizmust tette
meg államvallásnak. Sántít persze minden analógia, de
valami hasonló történt itt, mint ami az Ujgur Birodalomban a
manicheizmus felvételekor. Mindkét esetben olyan vallásra
esett az uralkodó választása, amely lehetővé tette a



környező nagyhatalmaktól való ideológiai elhatárolódást. De
ezzel vége minden hasonlatosságnak, mivel az eltérő kor,
terület és népesség nem tesz lehetővé további analógiákat.
A judaizmus felvétele sikeres lehetett kifelé, a kazár
önállóság demonstrálására, de a Kazár Birodalom belső
szempontjából nem hozta meg a várt eredményt. A
judaizmus etnikai jellegű vallás, nem véletlen, hogy a
prozelitizmus olyan ritka jelenség zsidó vallásos talajon. A
judaizmus egyetemes üzenetei csak a judaizmus népi
kereteit túllépő keresztény univerzalizmusban és a
judaizmust és kereszténységet sok ponton magába építő
(bár egyénileg építkező) iszlámban szólalhattak meg. Ezért
nem véletlen a kereszténység és az iszlám világméretű
elterjedése sem. Végső soron a judaizmus nem erősítette,
hanem gyengítette a különböző társadalmi rétegek és a
különböző népek közötti összetartozás érzését.
Zsidók a Kaukázusban már régóta voltak, elsősorban
Perzsiából érkeztek különböző időkben az ottani üldözések
elől. Perzsiában pedig igen régi, az ókortól folyamatosan
jelenlevő zsidó diaszpóra élt. A judaizmus felvételével
megjelent a héber írásbeliség akazároknál, bár ennek csak
szerény emlékei maradtak fenn. A kazárok áttérésének
egyik legfontosabb forrása éppen a héber nyelvű ún. József
kagán levele, amelyben a kazár uralkodó válaszol egy őt
kérdező hispániai zsidó levelére. A jelentős emlék a 10.
században keletkezett. A kazárok zsidósága mind a
korabeliek, mind az utódok képzeletét igen foglalkoztatta.
Annyira, hogy két 20. századi különös elmélet is keletkezett
ezzel kapcsolatban. Mindkettő tudományosan bizonyítatlan
és valószínűtlen, de ismertségük miatt nem zárkózhatunk el
említésük elől. Az egyik elméletet Ananiasz Zajaczkowski
lengyel professzor képviselte a két világháború között.
Szerinte a zsidó kazárok nem tűntek el nyomtalanul a
történelemben, hanem a mai karaimokban élnek tovább. A
karaimok egy ma Lengyelországban és Litvániában élő pár
ezres kis török nyelvű népcsoport, mely a zsidó vallás



karaita vagy karaim ágát vallja magáénak (csak a mózesi
Ötkönyvet ismerik el hitük vezérfonalának, szemben a
rabbinisztikus zsidósággal, melynek tanításai a Talmudban is
le vannak fektetve). A karaimok a késő középkorban, a 14.
században és az után kerültek jelenlegi lakóhelyeikre a
Krímből való áttelepítések révén. Azon túlmenően, hogy a
kazárok zsidósága valószínűleg a rabbinisztikus irányzathoz
tartozott, a kazárok és karaimok közötti időbeli távolság és
az adatok hiánya lehetetlenné teszi, hogy ezt az elméletet
bizonyítsuk. A másik elmélet nem szaktudós tollából
származik. Létrehozója Arthur Koestler magyar, vagy még
inkább „osztrák–magyar” származású újságíró, aki A
tizenharmadik törzs című művében nagy invencióval
igyekezett bizonyítani, hogy a kelet‐európai ún. askenázi
zsidóság az egykori kazárok leszármazottaiból áll. A jól
megírt, sok érdekes részletet tartalmazó könyv
alapgondolata azonban téves: az ott leírtakkal ellentétben a
kelet‐európai zsidóság kétségkívül az európai német
nyelvterületről kiűzött középkori zsidóság leszármazottaival
azonosítható.
A Kazár Birodalom, mint említettük, mind kulturálisan,
mind etnikailag sok elemet foglalt egységbe. Gazdaságában
is ez a sajátos kevertség jutott érvényre. A Kaukázus
vidékének fejlett földműves kultúrája és a városi kultúra
egyaránt jelen volt benne. Mindez nem maradt nyomtalanul
a nomád vezető elem életében sem. Olyanfajta félnomád
életet éltek, hogy tavasztól őszig nomadizáltak, télen pedig
beköltöztek a városokba. Az ország helyzeténél fogva
jelentős nemzetközi kereskedelmet bonyolított le. Egyrészt a
nagy kelet–nyugati transzkontinentális út fontos állomása
volt Kína és Bizánc között, másrészt az északi szláv és a
volgai bolgár területekről a prémkereskedelem a Volga
víziútján keresztül történt. A Kazár Birodalom az államiság
több fontos ismérvét mutatta: fejlett állami hierarchiája és
adórendszere volt. Mindenesetre a 8–9. században
kétségkívül Kelet‐Európa legfejlettebb állama volt, amely a



környező területeket és népeket is adófizetéses vazallusi
függésben tartotta. A volgai bolgárok éppúgy adót fizettek a
kazároknak, mint a keleti szláv törzsek, s feltehetően a
magyarok is hosszú ideig kazár adófizetők voltak. A
kazároknak, fejlett államiságuk ellenére, kiterjedt
írásbeliségük nem volt. Egyrészt ismerték a héber írást,
másrészt pedig nomád örökségükként a türk rovásírásnak
valamilyen helyi változatát. Az utóbbi írással több emlék is
fennmaradt Kazária területéről, de ez az írás a mai napig
megfejtetlen. Így a kazár történelem esetében is főleg külső
forrásokra vagyunk utalva. Ezért különösen nagy szerepet
kap a kazár történelem megismerésében a régészet. Az
orosz és szovjet régészek révén az egykori kazár területen
sok jelentős ásatás folyt, s ezek nyomán a fejlett kazáriai
földművelésről és városi kultúráról egyre megbízhatóbb
ismeretekkel rendelkezünk. Az egyik legjelentősebb ásatás,
melyet a jeles orosz‐szovjet tudós, M. I. Artamonov vezetett,
a 834‐ben bizánci segítséggel épült Sarkel várát tárta fel a
Don jobb partján. A régészeti feltárások alapján mind
világosabb képet nyerünk a szarmata–alán alapokra
építkező, különböző belső‐ázsiai nomád hatásokat is
magába olvasztó kazáriai anyagi kultúráról.
A 9. században a Kazár Birodalom hatalma gyengülőben
volt. E gyengülésnek oka és egyben okozata volt az
alávetett népek kiválása. Mind a keleti szlávok, mind a
magyarok e században rázták le a kazárok fennhatóságát,
ráadásul északról is újabb nomád hullámok, a besenyők és
az úzok seregei gyengítették a kazárokat. A végső döfést az
orosz–varég seregek adták meg: 965‐ben Szvjatoszláv kijevi
fejedelem dúlta fel a Volga‐torkolatnál fekvő híres kazár
fővárost, Itilt. Ezzel Kazária mint birodalom megszűnt, de
helyén nem keletkezett új birodalom. A Kelet‐Európában
feltörekvő új hatalom, az oroszok máshol, a kazároktól
nyugatabbra, Kijev központtal kezdték meg államuk
kiépítését. Az egykori kazár terület hosszú időre központi
hatalom, igazi gazda nélkül maradt: egykori apró részeire



hullott szét, melyet a 11. század közepétől a térségben
jelenlevő kun‐kipcsakok sem szerveztek egységes állammá.
E terület is, mint oly sok más Belső‐Ázsiában, csak a mongol
hódítások nyomán, a 13. században lett újra egy
központosított hatalom, jelen esetben az Arany Horda
államának részévé. Kazária politikai és kulturális öröksége
jelentős: mind a keleti szlávok, mind a magyarok sokat
köszönhetnek a 8–9. század kelet‐európai birodalmának.
BIBLIOGRÁFIA
SINOR 269–274.
A kazár történelem nem szűkölködik hasznos
monográfiákban: D. M. DUNLOP, The history of the Jewish
Khazars.Princeton, 1954 (utánnyomás: 1967); M. I.
ARTAMONOV, Istorija hazar. Leningrad, 1962; D. LUDWIG,
Struktur und Gesellschaft des Chazaren‐Reiches im Licht der
schriftlichen Quellen. Münster, 1982; M. G.
MAGOMEDOV,Obrazovanie Hazarskogo kaganata. Moskva,
1983. – Mindezekben, különösen Ludwig könyvében, bő
irodalmi jegyzék.
Új, nem túl sikeres monográfia a kazárokról, nem
szaktudós tollából: K. A. BROOK, The Jews of
Khazaria.Northvale: New Jersey–Jerusalem, 1999 (a könyv fő
célja, A. Koestleréhez hasonlóan, annak bizonyítása, hogy a
kelet‐európai zsidóság részben kazár eredetű; a szerző
szakirodalmi ismeretei hiányosak, és sokszor kritikátlan).
A Ludwig és Magomedov monográfiái óta eltelt húsz év
pár fontosabb cikke:
M. GOLDEMAN, On the Location of the Khazarian City of
Al‐Bayda’. AEMAe 10(1998–1999), 63–71; P. B. GOLDEN,
Khazaria and Judaism. AEMAe 3(1983), 157–182; Th. S.
NOONAN, Khazaria as an Intermediary Between Islam and
Eastern Europe in the Second Half of the Ninth Century: The
Numismatic Perspective.AEMAe 5(1985), 175–200; Th. S.
NOONAN, The Khazar Economy. AEMAe 9(1995–1997), 253
318; Th. S. NOONAN, The Khazar–Byzantine World of the



Crimea in the Early Middle Ages: The Religious Dimension.
AEMAe 10(1998–1999), 207–230; POLGÁR Sz., Városfejlődés
a kora középkori Kelet‐Európában. A Volga melletti kazár
főváros létrejöttének kérdése. In: Hadak útján. Szerk. BENDE
L.–LŐRINCZY G.–SZALONTAI Cs. Szeged, 2000. 341–351;
POLGÁR Sz., Sarkel. In: A Kárpát‐medence és a steppe.
Szerk. MÁRTON A. Budapest, 2001. 106–126. (MŐK 14);
ZIMONYI I., A kazárok szerepe Kelet‐Európában. Magyar
Tudomány 103(1996), 952–957.



5. Magyarok
Nem könnyű feladat a magyarság korai történetét pár
oldalon világosan összefoglalni, hiszen a könyvtárnyi
irodalom és a szerteágazó problémák puszta áttekintése is
óriási erőfeszítéseket követel. A következőkben
megkísérlem a magyarság 896 előtti történetének fő
eseményeit felvázolni a nyelvészeti és történeti források
segítségével, különösen a honfoglalás előtti századok
történetét, melyek oly döntőek voltak a magyar etnikum
fejlődésében. Egyben ezek azok a századok, amikor a
magyarság az eurázsiai steppevidéken élt, és így e
korszakbeli története közvetlenül csatlakozik Belső‐Ázsia
történetéhez.
A magyar őstörténetnél különösen hangsúlyoznunk kell
a nyelvi és etnikai származás különbözőségét, mert a kettő
összekeverése sok félreértésre adott már okot.
Természetesen a magyar őstörténetben a magyar nyelvet
és annak előzményét beszélő nép kialakulására keresünk
választ. De míg a nyelv kontinuus lehet, az etnikum szinte
teljesen kicserélődhet; a nyelv mindössze távoli híradóként
őrizheti az etnikai keveredések emlékét. Nyelv és etnikum
egyaránt szerves része az őstörténeti vizsgálódásoknak.
Ezek előrebocsátása után megállapíthatjuk, hogy a
magyar őstörténet kiindulópontjaaz, hogy a magyar
finnugor nyelv, s legközelebbi nyelvrokonai az obi‐ugor
néven emlegetett vogulok (manysik) és osztjákok (hantik),
ma két kicsiny nyugat‐szibériai nép. Valamikor tehát a
magyarok és obi‐ugorok nyelvi ősei egy nyelvet beszéltek,
melyet ugor alapnyelvnek nevezünk. Az ugor ősnép valahol
a Középső‐ és Déli‐Urál vidékén élhetett, ugyanakkor
megoszlanak a vélemények arról, hogy az Urálon túl,
Nyugat‐Szibériába is átnyúlt‐e egykori lakóhelyük. Az ugor
nép halászattal és vadászattal foglalkozott, de nyelvészeti
alapon a kezdetleges állattartás és földművelés jelenlétére
is következtethetünk. Ismerték a lovat és a kutyát, ló és eb



szavunknak ugyanis csak a vogulban és osztjákban van
megfelelője. Az ugor nyelvi egység a Kr. e. első évezred
közepén bomolhatott fel, feltételezhetően a Kr. e. 6–5.
században a Káma‐vidékre érkező ananyinói régészeti
kultúra hordozóinak megjelenése miatt. A Kr. e. 5. századból
valók az első, feltehetően finnugor népekre vonatkozó
tudósítások Hérodotosz művében. Azonban Hérodotosz
semmilyen adata nem hozható közvetlenül a magyarsággal
kapcsolatba, a hérodotoszi jürkanépnévnek az obi‐ugorok
későbbi orosz Jugra elnevezéséhez semmi köze nem lehet.
A magyarság önálló élete során igen hamar török nyelvű
népekkel került kapcsolatba. A magyar nyelvnek az a
mintegy 300, az alapvető szókincsbe tartozó török szava,
melyet a honfoglalás előtt vett át, bizonyítja azt a hatalmas
hatást, melyet az ugorságból kivált magyarság török részről
kapott. E szókincs alapján világosan láthatjuk, hogyan
ismerkedett meg török hatásra a magyarság a magasabb
szintű állattenyésztéssel és földműveléssel. Kétségtelenül e
török szavak jelentős része csuvasos jellegű, tehát
valamilyen ogur‐bolgár nyelvből került a magyar nyelvbe,
de köztörök jellegű jövevényszavaink is szép számmal
vannak. Itt merül fel a kérdés, hogy az óriási török nyelvi
hatásnak mi a történeti háttere, azaz a magyarság mikor,
hol és milyen török népekkel érintkezett a honfoglalás előtti
évezred folyamán. S erre a válasz bizony nem is olyan
egyszerű. A kérdés egyik nyitja mindenképpen a
bolgár‐probléma.
A magyar nyelvészetben Bárczi Géza kérdésfelvetése
óta szokás az Urál vidéki magyar őshaza korából való török
jövevényszavakról beszélni. Nyelvtörténeti kritériumok
alapján a homok, harang, nyár, nyak szavunkat, s egyéb
kritérium alapján az ér igét szokás e csoportba sorolni. Ezek
a szavak e nézet szerint akkor kerültek volna a magyar
nyelvbe, amikor az már az ugoroktól elszakadva az Urál
vidékén élte önálló életét, tehát a Kr. e. 6. és a Kr. u. 5.
század között. E feltételezésnek két gyengéje van, s ezáltal



bizonyíthatatlan. Nyugat‐Szibériában és az Urál vidékén
török nyelvű népről ez időben semmit sem tudunk, nem is
valószínű, hogy lehettek ott. Az első biztosan török nyelvű
nép Európában a 463‐as években a Volgától nyugatra
megjelenő ogur‐bolgár törökség. E kor előtt tehát
számottevő, egyáltalán kimutatható török nyelvi hatással
nem nagyon számolhatunk a magyar nyelvben. Más részről
a Bárczi javasolta etimológiák nyelvi kritériumai egyáltalán
nem kényszerítő erejűek, tehát egyelőre Urál vidéki török
jövevényszavainkról beszélni elhamarkodott lenne.
A nyilvánvaló bolgár‐török jövevényszavak tényén
túlmenően a magyarság európai nyelveken használatos
neve az Ungarus, Hungarian, hongrois stb. is egyértelműen
abolgár‐török kapcsolatokra mutat. E nevek ugyanis mind
egy ószláv ongr alakra mennek vissza, mely az onogur
népnévnek az átvétele. A magyarokat a keleti szlávok és
Bizánc, majd egész Európa ezen a néven ismerte meg, a
magyarságnak tehát valamilyen kapcsolatban kellett lennie
az onogurokkal. De hogy ez mikor történhetett és milyen
jellegű kapcsolat volt, arra nézve semmilyen útbaigazítónk
nincs. Ez a nagy bizonytalanság tette lehetővé, hogy időben
olyan nagy eltérések lehessenek az onogur–magyar
kapcsolatok kezdetét firtató elméleteket illetően. Semmi
támpontunk nincsen, hogy az onogur név mögött mikor
sejtsünk már magyarokat. Ily módon egy nagyon elterjedt
elmélet szerint, mely a két világháború közti magyar
őstörténet‐kutatást uralta, s melyet klasszikus formájában
Németh Gyula fejtett ki, a priszkoszi népvándorlás onogurjai
közt már ott lettek volna a magyarok. E szerint a magyarság
nyugat‐szibériai hazájából a 460‐as években, ogur népek
társaságában jött volna a Kaukázus északi előterébe, a
Kubán vidékére, ahol a 7. században a Bolgár Birodalom
virágzott. Ez az ún. „kaukázusi őshaza” lett volna lakhelyük
mintegy 400 esztendeig, s a bolgár függetlenség
megszűnése után a 7. század közepétől kazár fennhatóság
alatt éltek, majd a 830‐as években függetlenedtek a



kazároktól, s több nyugati vonulás után 896‐ban jelentek
meg a Kárpát‐medencében. E szép és nagyvonalú
őstörténeti konstrukció ellen azonban több tény szól. Először
is az onogur népnév megléte még nem elég bizonyíték,
hogy e népnév mögött valóban magyarok állnak. Ezenkívül,
mint láthattuk, az ogur népek valahol a Kazak‐steppe déli
részén tanyázhattak, innen lökték tovább őket a szavirok. A
priszkoszi népvándorlás belső‐ázsiai háttere csak az utóbbi
időben lett valamelyest világos, ezért nem csoda, hogy a
háború előtt könnyen tehették az ogur népeket
Nyugat‐Szibériába, a Tobol folyó vidékére. A magyaroknak a
463‐as onogur vándorláshoz való kötése tette szükségessé
annak a feltevését is, hogy a magyarság valamikor átkelt az
Urálon, s Nyugat‐Szibériában került kapcsolatba az
ogur‐törökséggel. Mindez azonban nem bizonyítható. A
magyarság legközelebbi nyelvrokonai, az obi‐ugorok az ugor
egység megszűnése után még több mint egy évezredig az
Urál európai oldalán maradtak. A magyarok csak azért
keltek volna át az Urálon, hogy csatlakozhassanak az
ogurokhoz, akik mellesleg nem is voltak ott? Az obi‐ugorok
ősei miért nem keltek át az Urálon, s miért nincs nyelvükben
jelentős bolgár hatás, mint a magyarban? Túl sok a
megválaszolhatatlan kérdés, túl sok az ellentmondás, úgy
hogy a nyugat‐szibériai magyar őshazát és az ogur
vándorlásban való magyar részvétel tézisét nyugodtan
törölhetjük őstörténeti hipotéziseink sorából.
Ez esetben viszont más magyarázatot kell találnunk a
bolgár–magyar történeti érintkezésekhez. Az ugorságból
kivált magyarok a Káma–Urál vidékén élhettek, kérdés,
mikor s milyen bolgárokkal kerültek kapcsolatba. Az északi,
volgai bolgárság csak a 8. század vége felé jutott el a
Közép‐Volga vidékére, ahol elsősorban a Volga bal partját
szállta meg. A magyarok a 9. század első felében már a Don
alsó folyásánal vannak, s ez az 50 évnél is kevesebb idő
nem tud magyarázatot adni arra a hatalmas bolgár‐török
nyelvi hatásra, mely a magyarságot érte. Tehát ha nem is



zárjuk ki, csak volgai bolgár hatással a magyarságot ért
bolgár hatást nem magyarázhatjuk. A magyar nyelv alán
jövevényszavai és a török jövevényszavak bizonyos „déli”
rétege (pl. a som, kőris szavunk) szintén arra mutat, hogy a
magyarság nem lehetett a 9. századig az uráli őshazában.
Valamikor tehát délre és nyugatra kellett vonulniuk. Erre
vonatkozólag semmilyen történeti utalásunk nincsen, de a
fentiek alapján biztosra kell vennünk, hogy az 5. század
után valamikor a magyarság a Káma–Bjelaja vidékéről
délnyugati irányban lehúzódott a ligetessteppe vidékére, a
Volga és a Don közé. Ez az a terület, ahová még felért az
onogur‐bolgár hatás, és ahol az alán hatás is
megmagyarázható. Az oroszság is csak úgy nevezhette a
magyarokatugrinak, azaz onoguroknak, ha délebbre került a
magyarság onogur, majd kazár hatás alá. A varég–orosz
kereskedők a Volgán és a Donon át jutottak el Itilbe, a kazár
fővárosba, a Dont pedig Ibn Hurdádbih a szláv (orosz?)
folyónak nevezi. Az onogur kötelékben élő magyarokról
igenis itt, a Don vidékén szerezhettek az oroszok tudomást.
A magyarságnak egy ága a Volga jobb partján, északabbra,
nagyjából a mai mordvin és csuvas területen élhetett, ez
lehetett az az ág, melyet Julianus barát a 13. században
megtalált. Persze elképzelhető, hogy ez a Volga jobb parti
magyar csoport csak a 13–14. században húzódott nyugatra
a Volga bal partjáról. Mindenesetre ez az ág valószínűleg
még pár száz évig tovább élt, s az orosz forrásokban
mozsar/mocsar néven szerepel. Ezeket a Volga‐vidéki
magyarokat, a mozsarokat az oroszok sohasem azonosítják
a 9–10. századi ugrikkal, azaz a középkori orosz irodalomban
ugri néven ismert Kárpát‐medencei magyarokkal. Ez nyilván
azt jelenti, hogy a magyarságnak ez a Volga‐vidéki ága
sohasem került a déli onogurokkal kapcsolatba, mint a
magyarság zöme, és így a mozsarok sohasem lettek ugrik.
De hogy a kérdés még bonyolultabb legyen, az onogur
népnév egyesek szerint északra, a Volga‐vidékre is eljutott.
Arról van szó, hogy a 9–10. századi muszlim földrajzi



irodalomban szerepel egy Júra nevű nép, a volgai
bolgároktól északra, s a 11. századtól rendszeres
híradásaink vannak az orosz forrásokban is Jugra ország
népéről. Ezt aJugra/Júra nevet szintén az onogur népnévből
szokták levezetni, oly módon, hogy az ‐a végződés gyakori
óorosz terület‐ és népnévképző, a j‐ gyakori hangelőtét az
oroszban, s így a Jugra névben az ugr név rejlene. Eszerint a
Jugra, vagy latinosított formájában Jugria, vagyis az
obi‐ugorok országának nevében szintén az onogur név
található. Ennek a meggyökeresedett elképzelésnek számos
dolog mond ellent. Hogyan és mikor került az onogur név
messzi északra? A muszlim források már a 9. századi
állapotokra vonatkozóan világosan külön tárgyalják a volgai
bolgárokat és Jugrát, és ezen kívül a volgai bolgárok
vonatkozásában az onogur név használatának semmi
nyoma sincsen. Mindezen és még más nehézségek miatt a
valószínűtlen hipotézisek közé kell utasítanunk Jugria
nevének az onogurok nevével való összekapcsolását. De
ezen túlmenőleg maga a Jugriafogalom óriási karriert futott
be a magyar őstörténeti irodalomban. A 16. század elején,
mikor az oroszság már elfoglalta Jugriát, s a moszkvai
nagyfejedelem címei között ott díszeleg a Jugria fejedelme
(knjaz jugorskij) cím is, jelent meg Miechowi Mátyás, majd
Sigismund Herberstein könyve, melyekben a Jugria névnek a
magyarokkal való összekapcsolása szerepel. Nyilván a Jugra
névnek a magyarok orosz ugri nevével való hasonlósága
pattinthatta ki ezt az ötletet, s a kor etimologizálgató
őstörténeti szelleme nagy előszeretettel kapta fel ezt az
elméletet. Évszázadokig szerepel az európai
tudományosságban Jugria mint a magyarok őshazája. Ezt az
őstörténeti téveszmét hirdette Zsirai Miklós, jeles finnugor
nyelvészünk is. Habent sua fata ideae...
A magyaroknak az onogur névre visszamenő Ungarus
nevét tehát a legvalószínűbben azzal magyarázhatjuk, hogy
a magyarság, ha nem is 460 tájt, mint sokan hitték, de
valamivel később kapcsolatba került az onogur‐bolgár



csoporttal. De nem hagyhatjuk figyelmen kívül azt az
elképzelést sem, amely szerint az onogur név csak a
Kárpát‐medencében szállt volna a magyarokra az itt talált
késő avarok onogur nevéről. De akár így, akár úgy történt,
nem tagadható, hogy valamilyen onogur‐bolgár csoport
rendkívüli hatással volt a honfoglalás előtti magyarságra. Az
onogur elnevezésen kívül, mielőtt a magyarság saját
magyar nevén megjelenik a 9. század végén a muszlim
forrásokban, két másik néven is szerepel, mely nevek
ugyancsak a Kazár Birodalomban töltött hosszú időszakra
utalnak. E két név pedig a szavir és a türk elnevezés.
Bíborbanszületett Konstantin császár, akinek a 9–10.
századi Kelet‐Európa pompás etnikai leírását köszönhetjük,
a magyarokról szólván megemlíti, hogy egy részük, mielőtt
bejött a Kárpát‐medencébe, a kangarnak nevezett
besenyőktől vereséget szenvedett, s a magyarok egy része
Perzsia vidékén telepedett le. Ezeket a magyarok régi nevén
szavartoi aszphaloinak hívják, a másik rész pedig a
magyarok vajdájával, Levedivel nyugatra ment az Etelköz
(nála Atelkuzu) nevű helyre, ahol jelenleg – jegyzi meg
Konsztantinosz – a besenyők laknak. A császári szerző
művének ez a nehezen értelmezhető része sok fejtörést
okozott a kutatóknak. Abban mindenki egyetért, hogy a
szavartoi névben a szavir népnévnek valamilyen alakját kell
látnunk. Ha a szóvégi t‐re többféle magyarázat is
lehetséges, az aszphaloi szót görögül ’rendíthetetlen,
állhatatos’ jelentésű jelzőnek értelmezhetjük, mely
ismeretlen okból áll a népnév mellett. A konsztantinoszi
szavárdok – nevezzük őket így ezentúl –, nyilván azonosak
azzal a néppel, amelynek neve gyakran szerepel örmény és
arab forrásokban a 8–9. század folyamán. Az örmények
szevordinak nevezik ezt a népet, az arabok
szávardijja/szijávardijja néven említik. Az arab alakok az
örményből valók, s nyilván Konsztantinosz szavartoi alakja is
arab forrásra megy vissza. Ugyanakkor a bizánci császár
egy másik művében is ír aszavárdokról, s itt a közvetlenül az



örményre visszamenőszevortioi formát használja, melyet
’fekete fiúk’ jelentésben fordít. S valóban a szevordik alak
örményül ’fekete fiúk’‐at jelent (a szevordi többes száma),
tehát nem lehet más, mint egy, a szavirra visszamenő
népnév örmény népetimológiás elferdítése. Ez az örmény
népetimológiás alak jutott el aztán az arab történetírókhoz
és Konsztantinoszhoz.
Ha a szavárd népnév eredetét valamelyest sikerült is
tisztáznunk, hátra van még alényeg, a történeti háttér
megrajzolása. A kangar népnév, mint azt Czeglédy Károly
meggyőzően kimutatta, előfordul már a 6. századi szír
forrásokban mint egy Kaukázus‐vidéki nomád nép neve, s a
besenyők kangar neve azt bizonyítja, hogy a besenyő
törzsszövetségben kangarok is voltak. A kangarokban
valamilyen iráni népességet sejthetünk, mint arról majd szó
lesz a besenyőket tárgyaló részben. Konsztantinosz tehát
kora besenyőit a régebbi kangarokkal, a magyarokat pedig a
régebbi szavárdokkal azonosította, így egy régebbi kangar
szavárd háború emlékét vetíthette ki a 890‐es évek
besenyő–magyar háborújára. Ha ezt figyelembe vesszük, a
következőképpen rekonstruálhatjuk az eseményeket. A 6–7.
században történhetett az a kangar támadás, amelynek
következményeképpen a szavárdok egy része
Transzkaukáziába, a Kura vidékére ment, s ahol a 8–9.
században a forrásokban is szerepelnek. A szavárdok másik
része ekkor vonult Etelközbe, tehát a Dontól nyugatra levő
területre, a Pontus‐vidékre. Ezen a területen éltek hosszabb
ideig, s ez az a terület, amelyen a kazár és bolgár hatást
egyaránt jól meg tudjuk magyarázni. Felmerül itt a kérdés,
hogy a magyarság szavárd/szavir és onogur‐bolgár
kapcsolatát történetileg hogyan értelmezzük.
A finnugor nyelvű magyar törzsek szavir és onogur
politikai fennhatóság alatt éltek, s innen szállt rájuk az
uralkodó népcsoport szavir, illetve onogur neve, vagy pedig
az illető népekből jelentős rész is beléjük olvadt? Mindkét
kérdés jogos, és egyik sem zárja ki a másikat. A magyarokra



használt szavir és onogur név, majd a 9. században használt
türk név a magyarok tényleges politikai kapcsolataira utal. A
magyarság időrendben is így, tehát először szavir, majd
onogur, végül pedig kazár‐türk politikai keretek között élt, a
6. század óta valószínűleg a kazár terület perifériáján, a Don
vidékén. Nyilvánvaló, hogy tényleges szavir, onogur és türk
elemeket is olvasztott magába, s ezek neve a politikai
fennhatóság megszűnte után is tovább élt, legalábbis az
olyan eredetű törzsek nevében. Már régen onogur, majd
kazár fennhatóság alatt élhetett a magyarság, amikor még
bizonyára tartalmazott szavir törzseket is, s ezek, azon túl,
hogy onogurok, majd kazárok voltak a politikai hovatartozás
szerint, egyben őrizték régi törzsnevüket, a szavirt is. Ily
módon válik érthetővé a honfoglalás előtti magyarság
soknevűsége. Évszázadokig mint forró kohóban keveredett a
délre szakadt finnugor nyelvű magyarság szavirokkal,
onogurokkal és kazárokkal, míg végül is a 9. században
politikailag önállósodott, és sajátmagyar nevén is feltűnik a
muszlim forrásokban.
A 9. századra vonatkozólag már komoly írásos források
alapján tudunk képet rajzolni a magyarságról. Nézzük meg a
legfontosabb forrást, a már többször használt
Bíborbanszületett Konstantin művét. Leírásában a
magyaroknak, akiket türköknek nevez, két lakhelyét említi
meg. A magyarok régen Kazáriához közel telepedtek meg,
azon a helyen, melyet vajdájukról, Levediről Levediának
hívnak. Egy besenyő támadás hatására azonban Levedi és
népe nyugatra menekült az Etelküzü nevű területre, ahol
Konsztantinosz idejében, tehát a 950‐es években már a
besenyők éltek. Innen, Etelközből hívatja a kazár kagán
Levedit magához, hogy a magyarok fejedelmévé tegye.
Levedinek különben, mint előzőleg értesülünk róla, kazár
felesége volt. Levedi nem vállalta a tisztséget, s maga
helyett Álmost vagy annak fiát, Árpádot ajánlja. Végül is
Árpád lett a fejedelem, akit kazár szokás szerint pajzsra



emeltek megválasztásakor. Ezután érte a magyarokat az a
besenyő támadás, amely a Kárpát‐medencébe űzte őket.
A császár említette két földrajzi elnevezés közül csak
Etelküzü (mai kiejtéssel Etelköz) lehetett állandó magyar
elnevezés, míg Levedia a császár által gyártott görögös
forma a magyar Levedi vajda nevéből. Azt a területet
jelölheti, ahol a magyarok Levedi vezetése alatt éltek. Az
Etel folyót a Volga török nevével azonosíthatjuk, de a Don
folyó alsó folyására, melyet a Volga folytatásának képzeltek
el, szintén gondolhatunk. Etelköz pontos fekvését
meghatározni nem tudjuk, annak ellenére, hogy az Embától
a Prut és Szeret folyókig minden elmekombinációt felvetett
már a későbbi kutatás. Tágan a Volga és Don környéke jöhet
egyedül számításba. Ebbe az irányba mutat az
Anonymusnál megőrzött Dentumoger név is (olv.
Dentümogyer), mely a magyarok Don (vagy esetleg
Donyec?) vidéki szállásaira utal. De ebbe az irányba mutat
mindaz a megfontolás, amelyet a fentiekben a magyar
nyelv régi török szórétegével kapcsolatban is mondtunk.
Konsztantinosz leírásából világosan bontakozik ki a
magyaroknak a kazároktól való függése, jóllehet egészen
nyilvánvaló a híradás dinasztikus jellege. A magyar
küldöttek az Árpád választása előtti időket igyekszenek
kisebbíteni, s megjegyzik, hogy Árpád előtt a magyaroknak
nem voltak fejedelmeik, csak vajdáik. A vajda itt vagy
magyar szó (ez esetben ez a magyarban óorosz
jövevényszó), vagy pedig (s ez a valószínűbb) egy bizánci
görög szóval állunk szemben, mely a déli szlávból került
oda. A források szerint a magyarok a kazárokkal három
esztendeig laktak együtt, és részt vettek minden
hadjáratukban. Nyilvánvaló utalás ez arra, hogy a magyarok
a kazárok alattvalói voltak. A három év vagy elírás, vagy
szándékos kisebbítés, mivel a Kazár Birodalom árnyékában
jó két‐három évszázadig élhettek a magyarok. Levedi és
Álmos/Árpád szerepének beállítása tendenciózus. A muszlim
források nyíltan leírják a kazár eredetű kettős fejedelemség



intézményét a magyaroknál. Árpád hatalomra jutása nyilván
a kettős királyság végét jelentette, s Levedi és Árpád között
egyáltalán nem olyan simán alakulhatott a viszony, mint
ahogyan Konsztantinosznak azt a magyar követek
elmondhatták. Mindenesetre Levedi ágáról később már
semmit sem hallunk a magyar krónikairodalomban, mely
csak az Árpád‐ház hagyományait őrizte meg.
Konsztantinosz elbeszéléséből úgy tűnik, hogy a
magyarok egészen sokáig, szinte ahonfoglalást elindító
besenyő támadásig kazár függésben voltak. Semmi
bizonyíték nincs arra, hogy a magyarság előbb, 800 és 830
között önállósult volna. Sarkel várát akazárok 835–837‐ben
építették fel a Don alsó folyásánál, annak bal partján,
bizánci segítséggel. Pauler Gyula óta szokás feltételezni,
hogy Sarkel vára a magyarok ellen épülhetett, mivel ez idő
tájt más nép nem fenyegethette a kazárokat ez irányból.
Igazat kell adnunk azonban Czeglédy Károlynak, aki ezt
kizártnak tartja, hiszen a Dontól nyugatra eső terület
egészen Kijevig kazár adófizető volt, s csak a varégok
fenyegethették ez irányból a kazárokat, mint ahogyan a 10.
században éppen a varég–orosz támadások szüntették meg
a kazár politikai önállóságot.
A kazár politikai függés emléke az, hogy a magyarokat a
9. században a bizánciak türköknek nevezik, s a magyarszót
használó muszlim források is mindig megjegyzik, hogy a
magyarok türkök. Tudjuk, hogy a kazár dinasztia türk
eredetű volt, s a kazárokat igen gyakran nevezik ezért
egyszerűen türköknek.
Végül egészen bizonyos, hogy a magyarok a népi
keveredés szintjén is kapcsolatba kerültek a kazárokkal.
Konsztantinosz hírt ad arról, hogy a magyarokhoz
csatlakozott három kavar törzs előzőleg a kazárok elleni
felkelésben vereséget szenvedett, majd ezt követően állt át
a magyarokhoz. A magyarokat megtanították saját
nyelvükre, ők maguk pedig megtanultak magyarul, s a 10.
század közepén még mindkét nyelvet használták. Íme egy



világos példája annak, hogyan csatlakoztak és olvadtak be
török népcsoportok a magyarokba.
Mindaz, amit a szavir, onogur, türk és kazár
összefüggésekről elmondtunk, valamint a magyar nyelv régi
török jövevényszavainak nagy mennyisége és jellege azt
erősíti meg, hogy a finnugor nyelvű magyarok és a
különböző török nyelvű népek között tartós szimbiózis volt,
melyet évszázadokig a kétnyelvűség jellemzett. A hatalmas
török nyelvi hatás nem egyszerű nyelvi tény csak, hanem
egy méreteiben lenyűgöző török kulturális és társadalmi
hatás jelzője. Következésképpen az utolsó száz évben a
magyar tudományban általánosan elterjedt tézis, miszerint
a „magyarság finnugor eredetű”, némi módosításra szorul.
Még akkor is, ha a fenti egyszerűsítést árnyaltan úgy
fogalmazom, hogy a magyar nyelv finnugor eredetű.
Ugyanis rögtön hozzá kell tennem, hogy a török hatás a
népiség és kultúra szempontjából legalább ilyen súllyal esik
latba. A magyar nép őstörténetének két legfontosabb szála
a finnugor és a török, de ennél is fontosabb, hogy a
kettőből, sok más hatást integrálva, hogyan lett egyedi
magyar ötvözet.
BIBLIOGRÁFIA SINOR 274–279.
A 10. század előtti magyar történetről vagy népszerűbb
nevén a magyar őstörténetről könyvtárnyi irodalom készült.
Az ebben való tájékozódást segíti a következő, folyamatosan
megjelenő könyvészeti munka: BANNER J.–JAKABFFY I., A
Közép‐Dunamedence régészeti bibliográfiája. Budapest, I:
1954, II: 1961, III: 1968. 204–220; IV: 1981. 309–321.
Rendkívül hasznos kézikönyv: HAJDÚ P.–KRISTÓ Gy.
RÓNA‐TAS A. (szerk.) Bevezetés a magyar őstörténet
kutatásának forrásaiba. Budapest, I/1, I/2: 1976; II: 1977; III:
1980.
A magyar őstörténet belső‐ázsiai (azaz főleg török)
vonatkozásairól a legutóbbi jó összefoglalás: A.
RÓNA‐TAS,Ethnogenese und Staatsgründung. Die türkische



Komponente in der Ethnogenese des Ungartums.
Rheinisch‐Westfalische Akademie der Wissenschaften,
Abhandlung 78(1988), 107–142.
A magyar nyelv régi török jövevényszavaira a két
klasszikus monográfia: Z. GOMBOCZ, Die
bulgarisch‐türkischen Lehnwörter in der ungarischen
Sprache. Helsinki, 1912; LIGETI L., A magyar nyelv török
kapcsolatai a honfoglalás előtt és az Árpád‐korban.
Budapest, 1986.
A magyarok onogur, szavir és türk neveiről és a
történeti háttérről: NÉMETH, Honf. Kial. 178–203 (több
ponton túlhaladott).
A bolgár–török kapcsolatokról: FODOR I., Bolgár‐török
jövevényszavaink és a régészet. In: Magyar őstörténeti
tanulmányok. Budapest, 1977. 79–114; RÓNA‐TAS A., A
magyar–bolgár‐török érintkezés jellege. In:Tanulmányok a
bolgár–magyar kapcsolatok köréből. Budapest, 1981. 59–69.
A mozsar‐kérdésről: VÁSÁRY I., A Volga‐vidéki magyar
töredékek a mongol kor után. In: Magyar őstörténeti
tanulmányok. Budapest, 1977. 283–290.
Jugriáról: ZSIRAI M., Jugria. Budapest, 1930; I. VÁSÁRY,
The „Yugria” Problem. In: Chuvash Studies. Ed. A. RÓNA‐TAS.
Budapest, 1982. 247–257.
A szavárdokról: CZEGLÉDY K., A szavárd‐kérdés Thury
József előtt és után. MNy 55(1959), 373–385.
Konsztantinosz Porphürogennétosz művének kiadása és
magyar fordítása: MORAVCSIK Gy., Bíborbanszületett
Konstantín: A birodalom kormányzása. Budapest, 1950.
Levédia és Etelköz problémájáról: LIGETI L., Levédia és
Etelköz. MNy 81(1985), 1–19.
A kettős királyságról: CZEGLÉDY K., A szakrális királyság
a steppei népeknél (a kazároknál és a magyaroknál).MNy
70(1974), 11–17.
Fontos új monográfia: RÓNA‐TAS A., A honfoglaló
magyar nép. Budapest, 1997. Bővített angol változata: A.
RÓNA‐TAS, Hungarians and Europe in the Early Middle Ages.



An Introduction to Early Hungarian History. CEU Press.
Budapest, 1999.
ZIMONYI I., Constantin Porphyrogenitus De
administrando imperio magyar fejezetének török hátteréről.
In:Studia Varia. Tanulmányok Szádeczky‐Kardoss Samu
nyolcvanadik születésnapjára. Szerk. MAKK F.–TAR I.
WOJTILLA Gy. Szeged, 1998. 159–166; BALOGH L., Árpád
„pajzsra emelésének” keleti párhuzamai. AUSz 112(2002),
37–47.



6. Besenyők és úzok
Először a 7. század első feléből ismerünk adatot a
besenyőkre, akiknek a neve már a magyar őstörténet
ismertetése során feltűnt. Egy kínai forrás (Szuj su) egy
Taskent vidéki tielö törzset pejzsunak nevez. A 8. században
a már többször emlegetett tibeti nyelvű ujgur követjelentés
beszél a be‐csa‐nag törzsről, s ez a forma már tökéletes
visszaadása a később több forrásból ismert
pecseneg/becseneg névnek, mely a besenyők saját
elnevezése volt. A szó maga török eredetű, a ’sógor’
jelentésű rokonságnévből alakult. A magyar besenyő név
egy török becseneg alak teljesen szabályos, 9–10. századi
magyar átvétele.
Bár a besenyők neve kétségtelenül török eredetű, s pár
szórvány feljegyzésből és az utánuk Kelet‐Európában
maradt helynévanyagból ítélve török nyelvűek voltak,
etnogenezisük a törökön kívül más összetevőkre is utal.
Emlékezhetünk, hogy Bíborbanszületett Konstantin császár
a besenyőkről írva megjegyzi, hogy „a besenyőket
kangarnak is nevezik, de nem mindet, hanem csak három
tartomány népét, Javdiertimét, Küercsicsurét és
Kabuksinjuláét, mint akik a többieknél vitézebbek és
nemesebbek; mert ezt jelenti a kangar elnevezés”. A
Konsztantinosznál különben név szerint feljegyzett nyolc
besenyő törzs közül három kangar eredetű volt, s így a
besenyő etnogenezisben egy kangar nevű nép is részt vett,
amelyet a besenyők meghódítottak, majd a
törzsszövetségükbe olvasztottak. A meghódolt népeket
előre állították, akárcsak a magyarok a kavarokat. A
kangarok már 6. századi szír forrásokban előfordulnak a
Kaukázusban, a Szevan‐tó és a Kura folyó közötti területen.
A türk feliratokban szerepel a kengeresz nép, mely ellen
nyugaton harcolnak a türk kagánok. Ez a név a kangar és az
asz népnevet foglalja magában, mely utóbbi az iráni nyelvű
alánok neve. Tudjuk azt is, hogy a Szir‐darjának Taskenttől



lefelé húzódó alsó folyását Kankar/Kangar néven is illették.
Mindezen adatok alapján megállapíthatjuk, hogy a kangarok
eredeti lakóhelye az Aral‐tó és a Szir‐darja középső folyása
között, a mai Taskent vidékén lehetett, s hogy a kangarok
valószínűleg iráni népesség voltak. Helyzetüknél fogva
fontos közvetítő szerepet játszhattak a transzkontinentális
kereskedelemben, az 5–6. században lehettek telepeik
Transzkaukáziában is (l. a szír adatokat a kangarokról).
A 8. század a nagy népmozgások kora Belső‐Ázsiában.
744‐ben történik az ujgur hatalomátvétel a türköktől, s e
század utolsó harmadában vándorolnak el
Délnyugat‐Mongóliából azok az oguz törzsek, amelyek
nemsokára az Aral‐tó vidékén tűnnek fel. Ily módon az
oguzok/úzok közvetlen szomszédai lesznek az itt élő
kangaroknak/besenyőknek. Hogy a kangar–besenyő
összeolvadás mikor történhetett, nem tudjuk, de a 8.
században a kangarokra már rátelepedhettek a török nyelvű
besenyők, mert a 9. századi vándorlásaikban már együtt
vettek részt.
A 9. század első felében következik be a besenyők első
nagy vándorlása. Az Aral‐vidéki oguzok a karlukokkal és
kimekekkel szövetkezve legyőzik a besenyőket. A karlukok
vagy keletről, a Talasz és Csu folyók vidékéről, vagy délről,
Transzoxianából támadhatták meg a besenyőket, a kimekek
törzse pedig északról, az Irtis középső folyásának vidékéről.
A besenyőknek nem maradt más hátra, mint a nyugatra
menekülés. Az Emba, Urál és Volga folyók vidékére
húzódtak, az Urál hegység déli előterébe. A besenyők egy
része visszamaradt az oguzoknál, ezek az oguz törzsek
későbbi vándorlásaiban részt vettek, s még később
Kis‐Ázsiában is találunkpecseneg nevű törzset.
Nem sokáig lehettek új hazájukban a besenyők, ugyanis
894‐ben került sor második nagy vándorlásukra, melynek
során a magyarok is eljutottak a Kárpát‐medencébe. Az
úzok, szövetségben a kazárokkal, megtámadták a
besenyőket, akik előtt most is csak anyugatra menekülés



útja állott. Északon ugyanis a volgai bolgár állam, délen a
kazárok, a délorosz steppe vidékén, a továbbvonulás
egyetlen lehetséges útján pedig a magyarok
törzsszövetsége tanyázott. A magyarok ekkor jöttek be
besenyő nyomásra a Kárpát‐medencébe, a besenyők pedig
mintegy másfél száz évig egészen az Al‐Dunáig a délorosz
steppe urai lesznek.
A besenyők országát keletről az úzok, délkeletről a
kazárok, északkeletről a volgai bolgárok, északról az
oroszok, nyugatról pedig a magyarok országa határolta. A
besenyő gazdaság alapja a nomád állattartás volt, melyre a
délorosz steppe folyóban, vízben és legelőben gazdag
területe ideális lehetőséget biztosított. Az állattenyésztésen
kívül a kereskedelem játszott fontos szerepet gazdasági
életükben. Elsősorban az oroszokkal, és délen a
fekete‐tengeri kikötőkben a bizánciakkal kereskedtek. A
besenyők gazdag állatállományáról, általános jómódjáról a
források egyértelműen vallanak. Különösen sokat szólnak a
besenyők fejlett fémművességéről, arany‐ és
ezüsttárgyakban való bővelkedésükről. Ez utóbbiban nyilván
nagy szerepet játszott az iráni nyelvű kangarok régi
fémműves hagyománya. A kereskedelmi utak biroklásáért
sokszor folytattak éles harcot, így például 985‐ben a volgai
bolgárok szövetségesei az oroszok és az úzok ellen. A
besenyők a 10. században szervezetileg nyolc törzsre
oszlottak, melyeknek neve, akárcsak vezetőiké, pontosan
ismert. A törzsek meghatározott területeket tartottak
megszállva, ezek elhelyezkedését is egészen pontosan
megadja Bíborbanszületett Konstantin. A törzsek élén
főnökök vagy fejedelmek állottak, nincs tudomásunk róla,
hogy egy főfejedelmük, kagánjuk lett volna.
Törzsneveik és egyéb nyelvi szórványadatok alapján a
besenyőket kétségtelen török nyelvű népként határozhatjuk
meg, mégpedig nagy valószínűséggel a török nyelveknek
ún. kipcsak vagy nyugati ágába tartoztak (ma a kazak,
karakalpak, kazáni tatár, baskír stb. ilyen nyelv). A besenyő



ez esetben az első történetileg ismert kipcsak‐török nyelvet
beszélő nép a történelemben. Nyilvánvaló, hogy a kangarok
iráni nyelve is fennmaradt közöttük még egy ideig, de
adatok híján erre pontos választ adni nem tudunk.
Az 1040‐es években erősödik a besenyőkre gyakorolt úz
nyomás, akiket viszont keletről egy eddig ismeretlen
törzsszövetség, a kipcsak vagy kun törzsek szorítanak
nyugat felé. Mindennek eredményeképpen az 1050–1060‐as
években egy nagyarányú besenyő exodus kezdődik a
Balkán‐félszigetre. A 11. században a Balkánt elárasztó
besenyő törzsek óriási veszélyt jelentettek a bizánci
államra, s a beözönlő rabló besenyőket végül is csak egy új
nomád nép, a kun segítségével sikerült Bizáncnak
pacifikálnia 1091‐ben. A 11. és 12. században tehát a
Balkánt elözönlötték a besenyők, s közben nagy számban
települtek be a Magyar Királyság területére is. Orosz
forrásban utoljára 1169‐ben történt róluk említés.
Dél‐Oroszországban maradt részeiket az úzok (torkok),
illetve kunok olvasztották magukba, ami figyelembe véve a
nyelvi és kulturális közelséget, nem mehetett különösen
nehezen.
A besenyők tehát felszívódtak Dél‐Oroszország, Balkán
és Magyarország etnikumaiban, emléküket csak a helynevek
őrzik. Okleveles adatok és a helynevek alapján elég
pontosan megrajzolhatjuk, hogy a 11–12. században hol
voltak besenyő telepek Magyarországon. A Dunántúlon a
Fertő‐ és Rába‐vidéken volt területük, valamint Tolna és
Fejér megyében a Sárvidéken, de a Balaton déli részén és a
Duna–Száva‐vidéken is találunk elszórt besenyő telepeket.
Biharban, a Körös‐vidéken és a középső Tisza‐vidéken volt
még összefüggő besenyő terület. Az utóbbinál említi meg
Anonymus Gestája, hogy itt már Géza király idejében nagy
besenyő betelepülés zajlott le: „Ugyanekkor a besenyők
földjéről jött egy vezéri nemzetségből való vitéz. Neve
Tonuzoba volt: Ürkünd apja, kitől a Tomaj nemzetség
származik. Neki Taksony vezér lakóföldet a kemeji részeken



adott a Tiszáig, ahol most Abád‐rév van. Ez a Tonuzoba
egészen Taksony vezér unokájának, Szent István királynak
az idejéig élt. S midőn boldog István király az élet igéit
hirdette és a magyarokat keresztelte, akkor Tonuzoba, ki
hitben hiú volt, keresztény lenni átallott; így hát temetkezett
élve feleségével az Abád‐révbe, hogy a keresztségben ő
meg felesége ne éljen a Krisztussal örökre. Ám a fia,
Ürkünd, mint keresztény, Krisztussal él mindörökké.” Íme a
betelepült nomád sorsa, aki az első nemzedékben még
ellenáll, de Tonuzoba fia már keresztény és magyar volt.
Több elszórt besenyő nyom van még Buda vidékén, a
Felvidék nyugati részén, a Maros‐vidéken és Erdélyben is.
Érdekes, hogy legtöbb esetben a besenyők vizenyős, rétben
és legelőben gazdag területeket foglaltak el, amelyek
nomád életmódjuknak a legjobban megfeleltek, s melyekre
a letelepült magyarság nem tartott igényt.
A 10. században tehát a besenyők voltak a délorosz
steppevidék főszereplői, de már ekkor egyre sűrűbben
tűnnek fel az oguz törzsek is a Volgától nyugatra, az
oroszoktól délre. Az oguz törzsek alakulásáról már szóltunk
a szeldzsuk történelem tárgyalásánál; ott láthattuk, hogy az
oguz törzsek jelentős része a déli vándorutat választotta, a
szeldzsukok, oszmán‐törökök, türkmenek és azerbajdzsánok
(vagy azerik) mind e déli oguz vándorlások útján jutottak el
későbbi lakhelyeikre. De a Szir‐darja középső folyásától és
az Aral‐tótól északra elhelyezkedő nomád oguz törzseknek
más történelmi sorsa volt. Ezeket az arab–perzsa források
guzznak, a bizánciak uznak, az oroszok pedig torknak
nevezik. Az utóbbi nyilván az oguzok/úzok türk nevéből
származik, mint ahogyan láttuk, hogy az oguzokat sokszor
türkmennek is nevezik. Az úz törzsek hatalmas nomadizálási
területét, mely a Szir‐darja középső folyásától nyugaton
egészen a Volgáig, északon pedig az Irtis, Tobol, Isim folyók
középső folyásának vidékéig ért, a muszlim források a 10.
században Oguz‐steppének nevezték. Nagyrészt a mai
Kazak‐steppe területe ez. Az úzoktól északra helyezkedtek



el azok a török törzsszövetségek, amelyek a 11. században
az úzokat és a besenyőket továbbvándorlásra késztették, s
egy új nagy nomád törzsszövetség létrehozói lettek: a
kimekekről és a kipcsakokról van szó.
BIBLIOGRÁFIA SINOR 290–291.
Összefoglaló művek: P. GOLUBOVSKIJ, Pecenegi, torki i
polovcy do nasestvija tatar. Kiev, 1884; S. A.
PLETNEVA,Pecenegi, torki i polovcy v juznorusskih stepjah.
In: Materialy i issledovanija po arheologii SSSR 62. Moskva,
1958. 151–226.
További összegzések: O. PRITSAK, The Pesenegs. AEMAe
1(1975), 211–235; SENGA Toru, A besenyők a 8. században.
Századok 1993, 503–516 (részletes irodalomjegyzékkel).
A magyarországi besenyőkről: GYÖRFFY Gy., Besenyők
és magyarok. KCsA I. kieg. kötet (1935–1939), 397–500.
Az újabb, gazdag szakirodalomból: PÁLÓCZI HORVÁTH
A., Besenyők, kunok, jászok. Budapest, 1989; GYÖRFFY Gy.,
A magyarság keleti elemei.Budapest, 1990; S. A. PLETNEVA,
Pecenegi, i guzi na Nisnem Donu. Moskva, 1990; V. SPINEI,
Marile migratii din estul si sud‐estul Europei in secolele 9
13. Iasi, 1999; Zúduló sasok. Új honfoglalók – besenyők,
kunok, jászok – a középkori Alföldön és a Mezőföldön. Szerk.
HAVASSY P. Gyula, 1996; ZIMONYI I., A besenyők nyugatra
vándorlásának okai. AUSz 106(1998), 129–144; GALAMB
Gy., Megjegyzések Querfurti Brúnó besenyők közötti térítési
kísérletéhez. In: A Kárpát‐medence és a steppe. Szerk.
MÁRTON A. Budapest, 2001. 181–185 (MŐK 14).



7. Kunok
A kimekek az Irtis középső folyásánál helyezkedtek el. A 8.
századtól kezdve van hírünk erről a török törzsszövetségről,
melynek két nagy törzscsoportja volt, az imek és a kipcsak.
Joseph Marquart szellemes feltevése szerint maga a kimek
név is innen venné eredetét, tudniillik az iki imek ’két imek’
jelzős összetételből alakult volna ki. Akárhogy is legyen, a
kipcsakok a Tobol és Isim folyók középső folyásának vidékén
laktak, nyugatabbra az irtisi kimekektől. A kimek–kipcsak
törzsek nomadizálásuk során rendszeresen átkeltek az
Urálon, s egészen a Káma alsó folyásáig és a Volgáig
jutottak el. A 10. századra vonatkozóan megbízható
értesüléseink vannak erről, így például Isztahrí arab írónál. A
10. század közepén a kimek név eltűnik a forrásokból,
Kásgárí például a 11. század közepén csak a kipcsakokat és
imekeket említi, s a kipcsakokat jelöli meg vezető törzsként.
Mielőtt a 11. század első felében lezajlott nagy
belső‐ázsiai népmozgásra térnénk, melynek a központjában
éppen a kipcsakok álltak, fontos hangsúlyoznunk, hogy a
különböző néphullámok nemcsak a Káspi‐tótól északra és az
Urál hegységtől délre elhelyezkedő viszonylag keskeny
steppei sávon keresztül vonultak át. A steppesáv északi
részén élő népek, mint ahogyan az előbb láttuk a kimekek
kipcsakok esetében, gyakran Délnyugat‐Szibériából
egyszerűen nyugat felé húzódtak, átkelvén az Urál
hegységen. Nemsokára a Bjelaja és Káma vidékére értek, de
egészen a Don és Donyec vidékére is eljuthattak. Így válik
érthetővé, hogy a volgai bolgárokhoz esetleg már igen
korán, a 8–9. században kipcsak hullámok juthattak el, vagy
a 10. században a volgai bolgárok és a kijevi fejedelmek az
úzokat (orosz nevükön a torkokat) segédcsapatokként
használhatták fel. A rosztov–szuzdali orosz területen levő
sok tork és berendej (egy kipcsak törzs neve) elemet
tartalmazó helynév a nomádoknak egy ilyen északibb irányú
mozgásával magyarázható.



Miután Szvjatoszláv a kazárokra 965‐ben olyan
vereséget mért, amelyet a Kazár Birodalom már nem tudott
kiheverni, az úzok egyre akadálytalanabbul kelhettek át a
Donon, sőt azon túl is. Az állandó úz hullámok feltehetően a
kipcsakok nyomására indultak el, a kipcsakok pedig szintén
kényszerből mozdultak ki északibb lakóhelyeikről.
Mindezeknek a népmozgásoknak a hátterében a kitajok
északnyugati terjeszkedése lehetett. Az 1030‐as évekre már
a kipcsakok lettek az egész Kazak‐steppe urai, az úzokat ez
időre végleg nyugatabbra űzték. Ebben a században váltja
fel a Kazak‐steppe addigi „Oguz‐steppe” elnevezését a
„Kipcsak‐steppe” terminus (Dast‐i Kipcsak a perzsa nyelvű
forrásokban). Ekkor indult el az a nagy népeltolódás,
amelynek kapcsán a kipcsak törzsszövetség a délorosz
pusztának is urává lett egészen az 1200‐as évekig, a
mongolok ottani megjelenéséig. Erről a nagy népmozgásról
1120 körül Marvazí perzsa történetíró jegyzett fel becses
adatokat arab nyelvű munkájában. Idézzük Marvazí
szövegét: „Közülük [ti. a törökök közül] valók a kunok; ezek
a kitajok országából jöttek, mivel féltek a kitaj kántól.
Nesztoriánus keresztények voltak, s azért vándoroltak el
erről a területről, mert a legelők szűkében voltak [ez a
nomádokra vonatkozó sztereotípia itt ellentétben áll az
előbb mondottakkal]. Közülük való volt Ekindzsi ibn Kocskar,
hvárezmi sah. A kunokat a kájok űzték, akik többen voltak
és erősebbek, ezért kiűzték őket ezekről a legelőkről. Ekkor
azok a sárik területére mentek tovább, a sárik a
türkmenekhez vonultak, akik viszont az oguzok országának
keleti részére húzódtak. Az oguz törökök ekkor a besenyők
területére mentek, az Örmény‐tenger [azaz a Fekete‐tenger]
mellé.” Lényegében ugyanezt az eseményt mondja el
Edesszai Máté örmény történetíró is (1050–1051), aki
szerint a kígyók népe űzte el a fakókat (örményül xartesk’),
akik viszont az úzokat és besenyőket késztették
továbbhaladásra. Az események számunkra most
legfontosabb résztvevője az a csoport, amely kun néven



szerepel Marvazínál, és hartes, azaz ’fakó’ jelentésben az
örmény forrásban. A 11–13. század folyamán a bizánci
görög és európai latin forrásokban sokszor szerepel ez a nép
koman/kuman néven, a korabeli orosz forrásokban pedig
mint polovec. Az orosz szónak a jelentése, akárcsak az
örményé ’fakó’. A kutatás tisztázta, hogy a koman/kuman
népnév is ’fakó, halvány sárgás’ jelentésű a törökben, s
valószínűleg a kun népnév is ugyanannak az alapszónak a
származéka, amelyből a kuman szót képezték. Mindent
összevéve tehát egy ’fakó’ jelentésű török népnév áll
előttünk, mely különböző nyelvű forrásokban mint kun,
koman/kuman, hartes és polovec jelenik meg. Az
egyszerűség kedvéért a következőkben a magyarban
meghonosodott kun nevet fogjuk használni. Ez a kun nép a
Huangho nagy kanyarjától keletre élhetett, több más
nesztoriánus török nép társaságában, mint amilyen például
az öngüt volt. A kitajok a 10. század végén ezekre a
területekre is kiterjesztették a hatalmukat, s ez indíthatott
egy sor népet, így a kunokat is arra, hogy valamikor a 11.
század elején nyugati vándorútra keljen. A kunok nyugat
felé először a sári népet lökték tovább. Ez a népnév, melyet
valószínűleg szárinak kell olvasnunk, hosszú ideig
talányosnak tűnt, míg 1942, Marvazí szövegének kiadása
óta világossá vált, hogy a szari ujgurokról van itt szó, akik a
Nan‐san vidékén éltek. A ’sárga’ jelző nevükben a 11.
századtól kezdve kimutatható a kínai forrásokban. A kunok
és a ’sárgá’‐k, azaz az ujgurok egy része nyugati
vándorlásaik során juthattak el a kipcsak törzsszövetség
területére, Délnyugat‐Szibériába. Itt történhetett meg az az
egyesülés, nyelvi és kulturális kiegyenlítődés akipcsak és a
jövevény ujgur és kun törzsek között, amelynek
következménye, hogy a11. századtól kezdve a kipcsak és a
kun nevek (s ez utóbbinak különböző nyelvű fordításai)
ugyanazt a nagy nyugat‐ázsiai, kelet‐európai
törzsszövetséget jelölik. A 11–13. században már nem
tudjuk megkülönböztetni e nagy törzsszövetségen belül az



eredeti elemeket, akármelyik néven is szerepeljenek a
forrásokban. A kipcsak, a kun, a polovec stb. neveket tehát
egyenértékűként használhatjuk a 11. század közepétől
egészen az 1220‐as évekig, az Araltól az Al‐Dunáig terjedő
hatalmas törzsszövetség jelölésére, jóllehet eredetileg a
törzsszövetség különböző eredetű alkotóelemeit jelölték e
nevek.
A kun–kipcsak törzsszövetség óriási területen élt, de ez
a terület sohasem állt egységes, központi vezetés alatt.
Egységes kun birodalomról nem is beszélhetünk, csak
különböző kun csoportokról. Az oroszok például csak a Volga
és Dnyeper közötti kun csoportokat ismerték jól, a muszlim
források pedig a Kazak‐steppén élőket. Területük, a Dast‐i
Kipcsak vagy orosz nevén a Pole Poloveckoje (’Kun‐puszta’)
csak a 13. századi mongol hódítás után lett teljes egészében
ismert. Durván öt nagyobb egységre oszthatjuk a kun
kipcsak törzseket. A legkeletibb rész az Irtis és a Jajik (Urál)
folyó közötti részen, a Kazak‐steppe hatalmas füves
térségein nomadizált, nyári szállásaik alkalmasint az Urál
hegységen túlra, a Káma folyóig is átnyúltak. A Jajik (Urál)
és Volga folyók között volt egy másik csoport, majd a
donyec–doni csoport következett. Ez utóbbi volt politikailag
a legerősebb szövetség, szállásterületeik a Volga és a
Dnyeper között húzódtak. Északkeleten a volgai bolgárokkal
érintkeztek: körülbelül a mai Szaratovnál volt a kun és a
bolgár érdekterület határa. Északnyugati irányban egészen
a Pronja, Alsó‐Cna és Középső‐Moksa vidékéig húzódtak
nyári szállásaik. Ezeken arészeken az oroszokon kívül a
finnugor mordvinokkal, tőlük délebbre pedig a feltehetően
kevert etnikumú, finnugor és iráni elemeket magukba
olvasztó burtaszokkal érintkeztek. Délen a Krím félsziget
északkeleti része teljesen az övék volt, de a krími városokat
is ellenőrizték. A Volga torkolatvidéke, az egykori kazár
központ is a kunok fennhatósága alatt állt. A Dnyeper jobb
parti csoport a Dnyeper és a Dnyeszter között helyezkedett



el, végül a Dnyeszter és az Al‐Duna között volt a dunai
csoport.
A 11. és 13. században, nagyjából az 1050 és 1220
közötti majdnem két évszázadban a különböző kun–kipcsak
csoportok aktívan beleszóltak a környező, elsősorban az
orosz, a bizánci és a kaukázusi területek politikai életébe. A
kijevi Oroszország történetének szerves részét képezi a
kunokkal való hol baráti, hol ellenséges kapcsolat. Fontos
hangsúlyoznunk az elsőt is, mivel az egyes orosz
részfejedelemségek gyakran használtak fel kun szövetséges
csapatokat egymás közti harcaikban. A kun és orosz
előkelők gyakran házassági kötelékkel erősítették meg
politikai szövetségeiket. Egy helyi orosz–kun összecsapás
emlékét őrzi a híres orosz Igor‐ének a 12. század végéről.
A 13. század elején, a közelítő mongol hadak hírére
hiába fogtak össze az oroszok és kunok, a Kalka menti
csatában 1223‐ban a mongolok nagy vereséget mértek
rájuk. A kunok tömegesen menekültek nyugati irányban, a
Dnyeszteren túlra. Ez a terület, akésőbbi Besszarábia és
Moldva, ekkor Cumania néven a Magyar Királyság keleti
érdekszférájába tartozott. A kunok megtérítésére külön kun
püspökséget hoztak létre a mai Moldvában Milkó központtal,
s a politikai harapófogóba került kunok egy része fel is vette
a keresztséget. A mongolok elől menekülő kunok jelentős
része Kötöny vezérük vezetésével 1239‐ben telepedett be
IV. Béla király Magyarországára. Szerepük az 1241‐es
magyar tatárjárásban, majd későbbi történetük
Magyarországon már nem e könyv lapjaira tartozik. Tény,
hogy a mongol vihar után a kunok jelentős része
szétszóródott Kelet‐ és Közép‐Európa különböző részein, míg
többi részük, új török és mongol etnikumokkal keveredve
részt vett a mongol kor utáni török népek, a kazáni és krími
tatárok, a nogájok, a kazakok stb. etnogenezisében.
Magyarországon pár évszázad alatt elmagyarosodtak, de a
Kis‐ és Nagykunság magyar nyelve, e területek földrajzi és



személynevei, valamint embertani képe máig őrzi az egykori
kun ősök emlékét.
BIBLIOGRÁFIA SINOR 291–293.
Az alapvető, de sok tekintetben konfúzus monográfia
ma is: J. MARQUART, Über das Volkstum der Komanen.Berlin,
1914. A róla írt két recenzió‐cikk fontos kiegészítése: P.
PELLIOT, À propos des Comans. JA 15/1(1920), 125–185; V.
BARTOL’D, Novyj trud o polovcah. In: Socinenija V. Moskva
1968. 392–408.
A legjobb modern összefoglalás: D. A. RASOVSKIJ,
Polovcy. Seminarium Kondakovianum 7(1935), 246–262;
8(1936), 161–182; 9(1937), 71–85; 10(1938), 155–178;
11(1939), 95–128.
Az eredetkérdésről: CZEGLÉDY K., A kunok eredetéről.
MNy 45 (1949), 43–50. – A népnévről: GYÖRFFY Gy., A kun
és komán népnév eredetének kérdéséhez. Antiquitas
Hungarica 2(1948), 158–176.
A kun–orosz kapcsolatokról: O. PRITSAK, The Polovcians
and Rus’. AEMAe 2(1982), 321–380.
A magyaroszági kunokra fontos forrásgyűjtemény:
GYÁRFÁS J., A jász‐kunok története I–IV. Kecskemét
Budapest, 1870–1885 (az értekező részei teljesen
elavultak). Tanulmány: PÁLÓCZI‐HORVÁTH A., A kunok
megtelepedése Magyarországon. Archaeologiai Értesítő
101(1974), 244–259.
Újabb monográfiák és cikkek: S. M. AHINZANOV, Kipcaki
v istorii srednevekovogo Kazahstana. Alma‐Ata, 1989.
SELMECZI L., Régészeti‐néprajzi tanulmányok a jászokról
és a kunokról. Debrecen, 1992; PÁLÓCZI HORVÁTH
A.,Hagyományok, kapcsolatok és hatások a kunok régészeti
kultúrájában. Karcag, 1993; HORVÁTH F., A csengelei kunok
ura és népe. Budapest, 2001.
V. SPINEI, Moldova in secolele 11–14. Chisinau, 1994; V.
SPINEI, Moldavia in the 11 –14 centuries.Bucuresti, 1996;
th th



V. SPINEI, Marile migratii din estul si sud‐estul Europei in
secolele 9–13. Iasi, 1999.
P. B. GOLDEN, The ’Polovci Dikii’. HUS 34(1979–1980),
269–309; P. B. GOLDEN, Cumanica I. The Qipcaqs in Georgia.
AEMAe 4(1984), 45–87; P. B. GOLDEN, Cumanica II. The
Ölberli (Ölperli): The Fortunes and Misfortunes of an Inner
Asian Nomadic Clan. AEMAe 6(1986), 5–30; P. B. GOLDEN,
Cumanica IV. The Tribes of the Cuman‐Qipcaqs. AEMAe
9(1995–97), 99–122.
SENGA T., Megjegyzések a kimekek törzsszövetségének
kialakulásához. Antik Tanulmányok 41(1997), 175–193; Sz.
KLJASTORNIJ, Kipcsak és szír. A kipcsakok őstörténetéhez.
Keletkutatás 1986 ősz, 22–31.
VÁSÁRY I., Népnév és néptörténet (kun/kuman, kipcsak,
kangli, tatár). In: A Kárpát‐medence és a steppe.Szerk.
MÁRTON A. Budapest, 2001. 186–195. (MŐK 14); KELLER L.,
Qipcaq, kuman, kun. Megjegyzések a polovecek
önelnevezéséhez. In: Nomád népvándorlások, magyar
honfoglalás. Szerk. FELFÖLDI Sz.–SINKOVICS B. Budapest,
2001. 138–147 (MŐK 15).



6. FEJEZET – UTÓSZÓ HELYETT
A történelmet nem lehet befejezni: a ma leírt kortörténet
holnapra régmúlt történetté válik. Az 1200‐as évek elején
sem zárul le Belső‐Ázsia történelme, hanem valami új
jelenik meg, s a régi ennek keretében él tovább. A mongol
hódítással kétségkívül új korszak kezdődik Belső‐Ázsiában.
Koreától a Kárpát‐medencéig a Mongol Birodalom fogja
össze egész Belső‐Ázsiát. Úgy is mondhatnánk, hogy
Belső‐Ázsia először valósul meg teljes egészében mint
földrajzi‐kulturális egység. Ez a hatalmas, máig a
világtörténelem legnagyobbnak ismert birodalma, bár csak
pár évtizedig volt egységes, részbirodalmaiban még sokáig
élt tovább. A 13–14. századi mongol kor következményeit
máig viseli Belső‐Ázsia. Ekkor alakult ki fokozatosan a
jelenlegi etnikai kép, a mongol kor nagy népeltolódásai
nyomán. A régi, mongol kor előtti Belső‐Ázsia népei kevés
helyen találhatók meg kontinuus formában: a mongol
korban jött létre az a fortyogó etnikai kohó, melyben a mai
belső‐ázsiai, elsősorban török és mongol népek neve
feltűnik és etnikai összetétele kiformálódik. A kazak,
karakalpak, özbek, kazáni és krími tatár stb. etnikumok
ezekben az évszázadokban nyerték el mai formájukat. De
mindezen népek mint ősi kövületet őrzik Belső‐Ázsia első
másfél ezer évének történetét. Sőt, szerényen egy kis
európai nép, a magyar is részt kér ebből a keleti örökségből:
Belső‐Ázsia régmúltjának egy szeletét a magyar történelem,
a magyar etnikum és a magyar nyelv is őrzi. Értékes
örökség a másságot mindig befogadó és magába ötvöző
európai civilizációban.



7. FEJEZET – RÖVIDÍTÉSEK
AAH — Acta Antiqua Hungarica AEMAe — Archivum
Eurasiae Medii Aevi ALH — Acta Linguistica Hungarica AOH
— Acta Orientalia Hungarica Attila és hunjai — Attila és
hunjai, Szerk. NÉMETH Gy. Budapest, 1940. Reprint:
Budapest, 1986 (HARMATTA J. előszavával).
AUSz — Acta Universitatis Szegediensis de Attila József
nominatae. Acta Historica BICURIN, Sobr. — N. Ja. Bicurin,
Sobranie svedenij o narodah obitavsih v Srednej Azii v
drevnie vremena I–III. Sankt‐Peterburg 1851. Újra kiadva:
Moskva–Leningrad, 1950–1953.
BSOAS — Bulletin of the School of Oriental and African
Studies BSOS — Bulletin of the School of Oriental Studies
CAJ — Central Asiatic Journal CHAVANNES, Documents — E.
Chavannes, Documents sur les Tou‐kiue (turcs) occidentaux.
St. Pétersbourg, 1903.
CZEGLÉDY, Nomád népek — Czeglédy K., Nomád népek
vándorlása Napkelettől Napnyugatig. Budapest, 1969.
(Kőrösi Csoma Kiskönyvtár 8.) DEGUIGNES,Hist. gén. — J.
Deguignes, Histoire générale des Huns, des Turcs, des
Mogols et des autres Tartares occidentaux... I–IV (öt
kötetben). Paris, 1756–1758.
DOERFER,TMEN — G. Doerfer, Türkische und
mongolische Elemente im Neupersischen I–IV. Wiesbaden,
1963–1975.
EPhK — Egyetemes Philologiai Közlöny FUF
Finnisch‐ugrische Forschungen GROUSSET R. — Grousset,
The Empire of the Steppes. A History of Central Asia. New
Brunswick, New Jersey, 1970.
HJAS — Harvard Journal of Asiatic Studies HUS
Harvard Ukrainian Studies JA — Journal Asiatique JAOS
Journal of the American Oriental Society JAS — Journal of
Asian Studies JSFOu — Journal de la Société Finno‐ougrienne
KCsA — Kőrösi Csoma Archivum Magy. előd. — A magyarok



elődeiről és a honfoglalásról. Kortársak és krónikások
híradásai. Szerk. GYÖRFFY Gy., Budapest, 19752.
MARQUART,Komanen — J. Marquart, Über das Volkstum
der Komanen. Berlin, 1914.
MNy — Magyar Nyelv MORAVCSIK,Byz.‐turc. — Gy.
Moravcsik, Byzantinoturcica I–II. Berlin, 19582.
MŐK — Magyar Őstörténeti Könyvtár. Szeged–Budapest.
MSFOu — Mémoires de la Société Finno‐ougrienne MSOS
— Mitteilungen des Seminars für Ostasiatische Sprachen
MTA I. OK — A Magyar Tudományos Akadémia I. Osztályának
Közleményei MTA II. OK — A Magyar Tudományos Akadémia
II. Osztályának Közleményei NÉMETH,Honf. Kial. — Németh
Gy., A honfoglaló magyarság kialakulása. Budapest, 1930. 2.
kiadás: Budapest, 1991.
NyK — Nyelvtudományi Közlemények PAULY‐WISSOWA
— Paulys Realenzyclopadie der roleischen
Altertumswissenschaft. Neue Bearbeitung begonnen von G.
WISSOWA. Stuttgart, 1894–1973.
SINOR D. — Sinor, Introduction a l’étude de l’Eurasie
Centrale. Wiesbaden, 1963.
SINOR, Inner Asia — D. Sinor, Inner Asia. History
Civilization – Languages. A Syllabus. Bloomington, 1971 .
SPAW — Sitzungsberichte der Preussischen (Berliner)
Akademie der Wissenschaften ST — Sovetskaja Tjurkologija
TESz — A magyar nyelv történeti–etimológiai szótára I–III.
Szerk. BENKŐ L. Budapest, 1967–1976.
UAJ — Ural‐altaische Jahrbücher UJ — Ungarische
Jahrbücher ZDMG — Zeitschrift der Deutschen
Morgenlandischen Gesellschaft
2



8. FEJEZET – IDŐRENDI TÁBLÁZAT
Az Európa keleti végén időről időre feltűnő keleti népek, a
hunok, az avarok, a magyarok vagy a tatár‐mongolok
története Ázsia belsejében kezdődött. Az európaiak csupán
történeti útjuk végső fázisában ismerték meg e népeket, s
ázsiai múltjuk legtöbbször teljes homályban maradt. E keleti
népek történetének a vizsgálata a magyarság keleti
származásánál fogva különösen izgalmas, így nem véletlen,
hogy Belső‐Ázsia kutatásában, s azon belül is Belső‐Ázsia
történeti főszereplőinek, a török és mongol népeknek a
megismerésében a magyar kutatók mindig elöl jártak. Eddig
is sok önálló kötet, tanulmány, cikk látott napvilágot
egy‐egy korszakról, népről, de jelen mű e hatalmas terület
történelmének első magyar nyelvű összefoglalása, az
indoeurópai szarmata népektől az 1200‐as évekig, a mongol
hódításig. A könyv fejezeteihez annotált bibliográfia
csatlakozik, továbbá térképe, időrendi táblázat és mutató
könnyíti meg a szerteágazó anyagban való eligazodást.
Kr. e. 12–8. sz. — Kimmer dominancia a délorosz
steppevidéken.
Kr. e. 750–700 k. — A szkíták elfoglalják kelet felől az
egykori kimmer területet Kr. e. 720–700 — A szkíták egy
része a Kaukázuson dél felé átkel és Asszíriával kerül
kapcsolatba.
Kr. e. 516–513 k. — Dareiosz perzsa király hadjárata a
szkíták ellen.
Kr. e. 318 — A hiungnuk első említése a kínai
forrásokban.
Kr. e. 209 k.–174 — Maotun sanjü uralkodása, a
hiungnuk fénykora.
Kr. e. 174–161 k. — Laosang sanjü megöli a jüecsik
királyát, a hiungnuk elűzik a jüecsiket Nyugat‐Kanszuból. A
kis jüecsik a Nan‐san vidékére mennek a kiangok (tibetiek
ősei) közé, a nagy jüecsik pedig a Keleti‐Tien‐sanban a



vuszunokat támadják meg, majd kénytelenek továbbmenni
az Iszik‐köl vidékére a szakák közé.
Kr. e. 160 k. — A vuszunok és a hiungnuk elűzik a
jüecsiket a szakák országából.
Kr. e. 140–87 — Vuti kínai császár uralkodása, a
Han‐dinasztia fénykora.
Kr. e. 139–128 — Csang Kien útja a jüecsikhez.
Kr. e. 128 — A jüecsik betörnek Baktriába.
Kr. e. 105 — Csang Kien újabb útja a vuszunokhoz.
Kr. e. 43–36 — Csicsi nyugati hiungnu birodalma.
Kr. u. 1. sz. eleje — A kienkunok (kirgizek ősei) a
Balhas‐tó északi részéről a Felső‐Jenyiszej vidékére mennek.
Kr. u. 10 k. — I. Kuzula Kadphiszesz megalapítja a
Kusán‐dinasztiát Baktria/Toharisztán (ma ÉK‐Afganisztán)
területén.
48 — A déli hiungnuk egy része Ordoszba megy és
behódol a kínaiaknak.
91 — Az északi hiungnuk egy része a Nyugati‐Tien‐san
vidékére megy, majd nyugatabbra is húzódik.
155 k. — Tan Sihuaj megalapítja a Szienpi Birodalmat a
mai Mongólia területén.
155–390 k. — Szienpi uralom Kelet‐Belső‐Ázsiában.
224–241 — I. Ardasir, az első Szászánida uralkodó
Perzsiában. Uralma alatt kusán területek (mai
ÉK‐Afganisztán és Ny‐India: Kásmir, Pakisztán, Pandzsáb)
perzsa fennhatóság alá kerülnek.
311 — A déli hiungnuk elfoglalják Lojangot, a hiungnu
sanjü Liu Jüan néven a kínai Korábbi Csao‐dinasztia alapítója
lesz.
350 k. — Kelet‐Toharisztánba a nomád hjónok/uarhunok
települnek be. Az ott levő iráni Kidariták egy része
nyugatabbra Balh vidékére, másik része pedig Purusapura
(ma Pesávár) környékére megy.
350 után — Az Irtis vidéki tielö/ogur törzsek a
Kazak‐steppére költöznek.



370 k. — A hun népmozgás kezdetei: a hunok legyőzik
az alánokat, s megjelennek a Dontól nyugatra.
376 — A gótok Thrákiába mennek a hunok üldözése elől:
a bizánciak beengedik őket.
379–395 — I. Theodosius uralma, az egységes Római
Birodalom utolsó császára.
386–534 — A topa eredetű Északi Vej‐dinasztia
Észak‐Kínában.
394–402 — Sölun megteremti a Zsuanzsuan Birodalmat.
395 — A hunok Thrákiát és Dalmáciát pusztítják.
400 k. — A hunok a Kárpát‐medencét birtokukba veszik.
429 — Kínai–kaokü szövetség a zsuanzsuanok ellen.
432–434 — Rua (Ruga, Rugila) a hun uralkodó.
435 — A margusi békekötés a hunok és Bizánc között.
437 — A hunok a burgundokat leverik, a burgund király,
Gundahar elesik.
441–443 — A hunok Bizánc balkáni területeit dúlják.
445–453 — Attila a hunok egyeduralkodója.
448 — A hunok leigázzák az akatirok népét a
Fekete‐tengertől északkeletre.
448–449 — Priszkosz rhétor követségben Attila
udvarában.
448 — Kínai–jüepan (hiungnu eredetű törzs) szövetség a
zsuanzsuanok ellen.
451 — Attila nagy nyugati hadjárata, célja Theoderik
vizigót birodalmának megsemmisítése. A Campus
Mauriacus‐i csatában a rómaiak győznek, Attila visszavonul.
456–457 — A Heftal‐dinasztia uralma
Kelet‐Toharisztánban a hjón/uarhon nomádok fölött.
463 k. — A priszkoszi népvándorlás: avarok _ szavirok _
ogurok, onogurok, saragurok.
468 — A perzsák a Toharisztánban uralkodó Kidaritákat
megdöntik.
506–557 — Szavir dominancia a Kaukázustól északra.
546 — Tumen/Bumin türk vezér zsuanzsuan feleséget
kér, de kérését elutasítják.



551 — Bumin kínai feleséget kér és kap a Nyugati
Vej‐dinasztiától.
552 — Bumin legyőzi Anakujt, az utolsó zsuanzsuan
kagánt, s megalapítja a Türk Birodalmat.
558 k. — A türkök megdöntik a Heftalita Birodalmat.
567 — Az avarok bejönnek a Kárpát‐medencébe; a
Zemarkhosz‐féle bizánci követség a nyugati türköknél.
568 — A langobardok Pannoniából Észak‐Itáliába
vonulnak.
576 — A Valentinosz‐féle bizánci követség a nyugati
türköknél.
581–618 — A Szuj‐dinasztia Kínában.
582 k. — A Keleti és Nyugati Türk Birodalom szétválása.
582 — Baján avar kagán elfoglalja a bizánciaktól
Sirmiumot.
586 — Az avar–szláv csapatok elfoglalják Szalonikit.
600–650 k. — Független onogur törzsszövetség (Magna
Bulgaria) a Kubán vidékén.
618–907 — A Tang‐dinasztia Kínában.
620–649 k. — Szrong‐bcan szgam‐po tibeti király, a
tibeti nagyhatalom születése.
625–660 k. — Samo szláv államalakulata a mai
Alsó‐Ausztria és Dél‐Morávia területén.
630 — A keleti türkök kínai fennhatóság alá kerülnek;
Hüancang kínai buddhista zarándok a nyugati türköknél.
642 — Kovrat kagán halála, Magna Bulgaria
szétesésének kezdete.
659 — A nyugati türkök kínai fennhatóság alá kerülnek.
663 — A tibetiek megdöntik a tujühun/azsa birodalmat.
670–692 — Kelet‐Turkesztán a tibetiek kezén.
679 — Türk lázadás kezdete a kínaiak ellen.
679–680 — A bolgárok egy része Aszparuh vezetésével
Moesiába, a mai Bulgáriába vonul.
681 — Kutlug/Elteris kagán visszaállítja a keleti türk
függetlenséget.
691–716 — Mocso/Kapgan kagán a keleti türköknél.



696–697 — A türkök kínai segítséggel a kitajokat verik
le.
699 — Kapgan győzelme az egykori nyugati türk
törzseken.
706–707 — Kapgan türkjei a bajirku népet, az egyik
legfontosabb oguz törzset vetik maguk alá.
709 — Kapgan türkjei a csik és áz népet hódítják meg
Tuvában.
710‐es évek — Kazár–arab harcok a Kaukázusban,
Derbend kétszer is arab kézre kerül.
712–713 — A türkök Szogdiában harcolnak az arabokkal,
de visszaverik őket.
731 — Kül‐tegin halála.
734 — Bilge kagán, keleti türk uralkodó halála.
744 — Ozmist, az utolsó keleti türk kagánt a baszmilok
megölik.
745 — Az ujgur–baszmil–karluk koalíció megdönti a Türk
Birodalmat.
745–747 — Kutlug Bilge Kül, az első ujgur kagán.
747–759 — Bajan‐csor ujgur kagán uralkodása.
751 — Talaszi csata: az arabok, tibetiek és karlukok
leverik a kínaiakat.
755–797 — Khri‐szrong lde‐brcan király, Tibet fénykora.
755–757 — An Lusan lázadása Kínában.
759–779 — Bügü (Moujü) kagán; az Ujgur Birodalom
fénykora, a manicheizmus államvallás lesz.
775–785 — Oguz betelepülés Transzoxianába al‐Mahdi
kalifa idejében.
779 — A buddhizmus államvallás lesz Tibetben.
779–789 — Ton Baga ujgur kagán uralkodása.
790 — Az ujgur–kínai koalíciót a tibetiek és karlukok
megverik Bes‐baliknál (Pejting).
790–860 — Kelet‐Turkesztán újra a tibetiek kezén.
791, 796, 803 — Nagy Károly frank uralkodó három
hadjárata az avarok ellen.



803 — Nagy Károly frank császár szétzúzza az Avar
Kaganátust.
815–838 — Khri‐gcug lde‐brcan Ral‐pa‐csan, utolsó nagy
tibeti király.
9. század első fele — Az oguzok legyőzik a besenyőket,
akik az Emba, Urál és Volga folyók vidékére mennek.
834 — A kazárok felépítik Sarkel várát bizánci
segítséggel a Don jobb partján.
840 — A kirgizek megdöntik az Ujgur Birodalmat.
840–920 — Kirgiz Birodalom a mai Mongólia területén és
Tuvában.
840 után — A levert ujgurok egy része
Északnyugat‐Kanszuban, másik része pedig a
kelet‐turkesztáni oázisvárosokban telepszik le.
843 — A manicheizmus üldözése Kínában.
875–999 — A Számánida‐dinasztia uralma
Transzoxianában és Horászánban.
894 — Bizánci–magyar szövetség a dunai bolgárok ellen.
895 — Az úzok megtámadják a besenyőket, a besenyők
a magyarokat.
896 — A magyar törzsek bejönnek a Kárpát‐medencébe
Árpád vezetésével: a magyar honfoglalás.
10. század eleje — Szatuk Bugra‐hán Karahanida
uralkodó felveszi az iszlámot, az első török muzulmán
dinasztia születése.
907–960 — Az Öt dinasztia kora Kínában.
920 — A kitajok kiűzik a kirgizeket a mai Mongólia
területéről.
921–922 — Ibn Fadlán, a bagdadi kalifa követe a volgai
bolgároknál.
932–1055 — Bujida‐dinasztia Nyugat‐Perzsiában.
947–1125 — A kitaj eredetű Liao‐dinasztia
Észak‐Kínában.
965 — Az oroszok Szvjatoszláv kijevi fejedelem
vezetésével leverik a kazárokat, a fővárost, Itilt elpusztítják.



985 — A volgai bolgár–besenyő szövetség az orosz–úz
szövetség ellen.
985 — A dzsürcsik behódolnak a kitajoknak.
992 — A Karahanidák elfoglalják Buharát, a számánida
székvárost; seregükben szolgál Szeldzsuk fia, Arszlan.
994 — A koreaiak behódolnak a kitajoknak.
995–1017 — Mámúnidák Hvárezmben.
999 — A Számánida Emirátus bukása; a Karahanidák és
a Gaznevidák osztoznak területén.
1008 — Balhi csata: a Gaznevida Mahmúd leveri a
karahanida seregeket, Horászán a Gaznevidák kezén marad.
1017–1034 — Gaznevida uralom Hvárezmben.
1025 — A szeldzsuk Arszlan és unokaöccsei, Csagri és
Togril, Ali‐tigin nyugati karahanida uralkodó szolgálatába
állnak.
1026 után — A Gaznevidák Horászánba telepítik Arszlan
szeldzsukjait, míg Csagri és Togril Hvárezmbe menekül.
1028 — A tangutok elfoglalják Kancsout, a kanszui ujgur
önállóság vége.
1029 — Az oguz/szeldzsukok Horászánból
Azerbajdzsánba mennek, helyükre bevonulnak Csagri és
Togril szeldzsukjai Hvárezmből.
1028–1029 — Csagri és Togril szeldzsuk vezérek
elfoglalják Nisápurt és Mervet.
1032 — Ali‐tigin nyugati karahanida uralkodó legyőzi a
gaznevida vazallus hvárezmi sahot Dábúszijánál.
1032–1048 — Csao Jüanhao uralkodása alatt
megszilárdul a Tangut Birodalom (Szi Hia).
1034 — Hvárezm szeldzsuk kézre kerül.
1040‐es évek — A kipcsak/kun népvándorlás: káj r kun r
sári r türkmen r úz r besenyő.
1041 — Dandanakáni csata: Horászán szeldzsuk kézre
kerül, így a Gaznevidák afganisztáni és észak‐indiai
területeikre szorulnak vissza.
1050‐es évek — Nagyarányú besenyő betelepülés
Bulgáriába és Bizáncba.



1055 — Togril bevonul Bagdadba, a kalifátus szeldzsuk
uralom alá kerül.
1058 — Togril a szultán címet kapja a kalifától, a
Szeldzsuk Szultanátus megszületése.
1063 — Togril szeldzsuk szultán halála.
1063–1072 — Csagri fia, Alp‐Arszlan szeldzsuk szultán.
1064 — Ani, a régi örmény főváros a bizánciaktól
szeldzsuk kézre kerül.
1071 — Manzikerti csata: a szeldzsukok leverik a
bizánciakat, Rómanosz Diogenész bizánci császár fogságba
esik.
1072 — Alp‐Arszlan szeldzsuk szultán halála.
1072–1092 — Malik‐sáh szeldzsuk uralkodó; a
szeldzsukok fénykora.
1081 — Szulejmán ibn‐Kutulmis Nikaiában (Nicaea)
telepszik meg, az anatóliai szeldzsuk uralom kezdete.
1091 — Bizánc kun segítséggel pacifikálja a besenyőket.
1097 — Az anatóliai szeldzsukok székhelye Konya
(Ikónion/Iconium) lesz.
1097–1302 — Iconiumi Szultanátus.
1125 — A dzsürcsik leverik a kitajokat.
1125–1234 — A dzsürcsi eredetű Kin‐dinasztia
Észak‐Kínában.
1125 után — A Karakitaj Birodalom kialakulása Jelü Tasi
vezetése alatt.
1143 — Jelü Tasi, az első karakitaj gürkán halála.
1154 — Szandzsár szeldzsuk szultán halála.
1169 — A besenyők utolsó említése az orosz
forrásokban.
1194 — III. Togrilt, az utolsó szeldzsuk uralkodót leveri
Tekes; Hvárezm és Irán egy kézben egyesül.
1200–1220 — Mohamed, Tekes fia a hvárezmi sah.



9. FEJEZET – TÉRKÉPEK



10. FEJEZET – MUTATÓ *
Abakán/Afu [Afu] 64, 65
Abád‐rév 153
abdel l. heftalita Adrianopolisz/Edirne 55
Aetius 56, 57, 58
Afganisztán 39, 41, 51, 109, 125, 126
Afu l. Abakán Agathón 129
Ahien [Axian] 64
akatir 127
Aláaddín l. Mohamed és Tekes alán 41, 54, 55, 57, 140,
142, 145, 151
Alánia 71
Ala‐san, hegység 91, 92, 105
Alatheus 55
albán l.kaukázusi albán Albánia, kaukázusi 139
al‐Baszászirí 113, 114
Alboin 135
Al‐Duna 55, 130, 152, 156
Aleppó 116
Alföld l. Nagyalföld al‐Háqáníya/al‐Háníya l.
Karahanida‐dinasztia Ali‐tigin 110, 113
al‐Mahdí 112
Alp‐Arszlan 114, 115
Alpok, hegység 57
Altaj, hegység 18, 23, 41, 64, 65, 70, 74, 85
Kin‐san [Jinshan] 64, 65, 68, 70
Altin‐tag, hegység 18, 23
Altun‐tas 110
aluán l. kaukázusi albán Ammianus Marcellinus 59
Amu‐darja, folyó 18, 19, 22, 23, 39, 69, 75, 79, 110,
117, 122, 124, 125
Dzsajhún 125
Oxus 19, 39, 124
Amur, folyó 18
[]



An Kinghü [An Qingxu] 86
An Lusan [An Lushan] 86, 87, 99, 104
Anakuj [Anagui] 49, 50, 65
Anatólia 110, 114, 115
Anglia 54
Ani 114
Anlocsen [Anluochen] 49, 65
Anonymus 35, 148, 153
Anszi l. Kucsa ant 135
Anús‐tigin 125
aorsz 41
Apangpu [Abangbu] 64
Apaoki [Abaoji] 99
Tajci [Taizu] 99, 120
apar 66, 73
apa‐tarkan 77
arab 79, 86, 107, 111, 140
Arábia 115
Aral‐tó 18, 19, 38, 39, 41, 54, 57, 66, 112, 124, 151,
153, 156
Araxesz, folyó 114
Arcadius 55
Ardasir, I. 51
arimaszp 32
Ariszteasz 31
Arménia 55, 57, 114, 127, 140
Arszil, Arszilasz 71
Arszlan 113
Artamonov, M. I. 142
Asina [Ashina] nemzetség 63, 64, 76
Asina nemzetség 63, 76
Asite [Ashide] nemzetség 76, 77, 108
askenázi zsidó 141
askuza/iskuza/Askenáz 32
asz l. ász álavar l. avar Aszparuh 130, 131, 132
Atelkuzu l. Etelköz Atlanti‐óceán 17, 18



Atsziz 117, 135
Attélasz l. Volga Attila 53, 56, 57, 58, 59, 61, 62, 108,
127, 129, 135
auhar l. kaukázusi avar Aureliani/Orléans 58
Ausztria 136
avar 22, 60, 61, 71, 72, 73, 127, 128, 129, 135, 136,
137, 146
álavar/pszeudoavaroi 72
hua [hua] 52, 75
késő avar 136, 137, 146
uar 52, 72, 73, 75, 128
uarkhonita 72, 73
avar l. kaukázusi avar Azerbajdzsán 113, 115, 116, 117,
140
azeri török 113
azerbajdzsán 153
Azovi‐tenger l. Limné Maiótisz a‐zsa l. tujühun Álmos
148
Árpád 62, 108, 148, 149
Árpád nemzetség 114
Árpád‐ház 64, 149
ász/ászi/ászián/jasz/jász 41
asz 41, 151
áz 79
Bagdad 113, 114, 132
Baján 136
Bajan‐csor/Mojencso [Moyanchuo] 86
Baj‐balik 86
bajirku 78
Bajkál‐tó 18, 38, 44, 48, 66, 128
Bajorország 131
Bajtas 109
Bakath 128
Baktria 39, 40, 41, 42
Balamber 55
Balaszagun 108, 109, 110, 111, 112, 114, 120, 122, 123



Szujáb 74, 108
Tokmak 74
Balaton, tó 137, 153
Balh 23, 41, 51, 75, 107, 110, 117
Balhas‐tó 18, 19, 38, 43, 44, 108
Balkán 55, 129, 131, 136, 152, 153
Balti‐tenger 57
Barcsuk‐idikut 96
Barkijaruk 116
Bar‐köl 91, 95
barszula l. berszil Barthold, W. 84, 108
baskír 133, 152
Baskíria 23
baszmil 79, 85, 86, 95, 96, 108
Batu 133
Bábúr 126
Bárczi Géza 144
be‐csa‐nag l. besenyő
becseneg l. besenyő
Begcsor l. Kapgan Belgrád l. Nándorfehérvár Bercel 132,
139
berendej 155
berszil/barszula 131, 132, 139
Bes‐balik 88, 90, 95, 96, 97
Pejting [Beiting] 88, 90, 95
besenyő 60, 142, 146, 147, 148, 151, 153, 155, l. még
kangar be‐csa‐nag 151
becseneg/pecseneg 151, 152
pejzsu [beiru] 151
Besszarábia 157
Béla, IV. 157
Bigilasz 58
Bihar megye 153
Biler 134
Bilge 79, 80, 81, 82, 84, 85
Mokilien [Mojilian] 79



Bing‐yul 75
Bizánc 22, 23, 34, 56, 69, 80, 93, 114, 125, 127, 130,
131, 136, 137, 139, 140, 141, 144, 152, 156, l.
mégKonstantinápoly bizánci 66, 71, 114, 139, 140, 142, 152
Bíborbanszületett l. Konstantin Bjelaja, folyó 149, 154
Bléda 56, 57
Bod/Bod‐jul/Bhota 103
Bojla‐baga‐tarkan 77
Bolgarszkoje l. Bolgár Bolgár 132, 133, 134
Uszpenszkoje/Bolgarszkoje 132
bolgár 59, 127, 129, 130, 131, 132, 133, 134, 135, 136,
137, 138, 156
bolgár‐török 130, 131, 135, 137, 144, 145
dunai bolgár 130, 131, 132, 136, 137
kubáni bolgár 130, 138, 140, 144
protobolgár 131
volgai bolgár 132, 133, 134, 139, 141, 145, 146, 152,
154, 156
Bolgárfehérvár l. Nándorfehérvár Bonfini, Antonio 62
Borisz 131
Borüszthenész l. Dnyeper Boszporosz, tengerszoros 32
Boszporosz/Kercs 71
Brahmaputra, folyó 103
Bszam‐jasz 103, 105
Buda 153
budin 31
Bug, folyó 19, 31
Hüpanisz 31
Bugra hán Hárún 111
Buhara 40, 69, 74, 107, 109, 110, 113, 122, 126
Bujida‐dinasztia 113
Bukan/Muhan [Muhan] 66
Bulgária l. Nagy‐Bulgária, Volgai Bulgária Bulgária, dunai
55, 130, 131, 132, 136
Bulgarosz/Bulgariosz 129
Bumin 65, 66, 67



Tumen [Tumen] 49, 64, 65
burgund 56, 57
burtasz 133, 156
Bügü 86, 87, 88
Moujü [Mouyu] 86
bükli 66
Bükli 67, 72
ke’u‐li 67
Muglig 67
Mukri 66, 67, 72
Mukuri 66, 67
cajhiang [caixiang] 93
Campus Mauriacus („Catalaunum”) 58
Carpini, Plano 70, 99
Cataya/Cathaia/Cathay l. Kitaj Chalons‐sur‐Marne 58
Ci [Qi]‐dinasztia, Északi 65
Cienszicsucsesi [Jiansichuzheshi], hegy 64
Cin [Qin]‐dinasztia, Nyugati 46
Cin Sihuangti [Qin Shihuangdi] 37
Cna, folyó 156
cöfu [cefu] 46
Cumania 157
Czeglédy Károly 9, 85, 147, 149
Csagri 113, 114
Csang Csengfeng [Chang Chengfeng] 92
Csang Kien [Zhang Qian] 39, 40, 43
Csangan [Chang’an] 75, 76, 86
Csao Jüanhao [Zhao Yuanhao] 93, 105, 106
Csao Paoki [Zhao Baoji] 105
Csao Teming [Zhao Deming] 105
Csao [Zhao]‐dinasztia, Korábbi 45
Csarklik 23
Csáti Demeter 35
Csendes‐óceán 17, 18, 19, 25, 117
cseng [cheng] 77
cseremisz 54, 133



Csicsi [Zhizhi] 43, 44, 53
csigil 108
csik 78
Csin/Szin/Manzi 99
Csogaj‐kuzi 76, 84
Jin‐san [Yinshan] 76, 77, 84
csöl l. csujüe Csora l. Derbent csou [zhou] 119
Csou [Zhou]‐dinasztia, Északi 46
Csou su [Zhou shu] 63
Csu, folyó 19, 40, 43, 74, 108, 124
Csucse [Chuzhe], folyó 64
csujüe [chuyue]/csöl 91
sato [shatuo] 91, 95
Csun [Chun] 119
csuvas 134, 145
Dábúszija 110
Dagesztán 129
dagesztáni avar l. kaukázusi avar Daikh l. Urál, folyó
Dalmácia 55
Damaszkusz 116
Dandanakán 110, 113
Dareiosz, I. 32
Dast‐i Kipcsak l. Kipcsak‐steppe Deguignes, J. 53, 72,
107, 108
Dentumoger/Dentümoger 148
Derbent 138, 139, 140
Devecseri Gábor 30
Díh‐i nau l. Jangikent Dnyeper, folyó 19, 31, 54, 156
Borüszthenész 31
Dnyeszter, folyó 19, 31, 156, 157
Türasz 31
Don, folyó 15, 19, 32, 34, 41, 54, 55, 57, 129, 130, 138,
142, 145, 147, 148, 149, 154, 155
Tanaisz 15, 31, 33, 34, 55
Donyec, folyó 148, 154
Dorosz 129



dru‐gu l. türk Dubravica l. Margus Dugonics András 35
Duna, folyó 31, 34, 55, 153
Isztrosz 34
dunai bolgár l. bolgár Dunántúl 56, 153
Duna–Tisza köze 55
Dzsajhání 107
Dzsajhún l. Amu‐darja Dzsaláladdín 126
Dzsand 112, 113
Dzsankent 112
Dzsebe 122
Dzsetiszu l. Szemirecsje Dzsingisz 25, 80, 90, 96, 100,
101, 108, 109, 117, 121, 122, 126
Dzsungária 18, 19, 128
Dzsungáriai‐kapu 19, 22
dzsurcse l. dzsürcsi Dzsurdzsánijja l. Ürgencs dzsürcsi
98, 99, 100, 101, 108, 118, 119
zsucsen [ruzhen]/ dzsurcse 101
Ecin‐gol 85
Edesszai Máté 155
Edékón 58
Edirne l. Adrianopolisz ediz 88, 95, 96
Egyiptom 114
Ekindzsi ibn Kocskar 155
Ektag, hegy 70, 71
Ektel 71
Elbilge 76
Elburz, hegység 18
Ellak 108
Elteris l. Kutlug, türk kagán Emba, folyó 18, 41, 70, 112,
148, 152
Ikh 70
Emil, folyó 111, 120
Emil, város 120
Epigenész 56
Erdély 135, 137, 153
eszkel/eszkil 132, 133



Etelköz 147, 148
Atelkuzu 147
Etelküzü 148
Etil l. Volga Eufrátesz 114
Fajcung [Faizong] 100
Farsz 117, 119
Fátimida‐dinasztia 114
fehér tatár/po tata [bo tata] 119
Fejér megye 153
Fekete‐Irtis 74
Fekete‐tenger 15, 17, 19, 25, 31, 54, 59, 71, 127, 128,
129, 130, 131, 135, 152, l. még Pontosz/Pontus
Örmény‐tenger 155
Felvidék 137, 153
Feng Chia‐sheng 100
Fergana 39, 40, 43, 74, 110, 120
Fertő‐tó 153
Franciaország 58
frank 136, 137
Freisingi Ottó 121
fríg 30
Fróm l. Purum Fukü [Fuqu] 79
Fulin l. Purum Funien [Funian] 76
Gabula 121
Gangesz, folyó 126
Gaznevida‐dinasztia 107, 109, 110, 113, 125
Gazni 109, 126
Gárdonyi Géza 59
gepida 56, 59, 135
geta 34
Géza 153
Gilgit 104
Góbi, sivatag 17, 18, 48, 49, 66, 75, 78, 84, 91, 119
Góg 61
gót 54, 56
osztrogót/keleti gót 54, 55



vizigót/nyugati gót 55, 58
görög 25, 30, 31, 32, 35, 42, 70, 74, 116
Grigorjev, V. V. 107
Grousset, R. 9
grúz 114
Gundahar 57
guzz l. úz Gúr, hegység 125
Gúr, város 126
Gúrida‐dinasztia 125, 126
Hamilton, J. R. 88
Han [Han]‐dinasztia 39, 45, 51, 69, 91, 102
Hangáj, hegység 18, 44, 78, 84, 108
Hanhaj [Hanhai] 75
hanti l. osztják hartes l. kun Hámi 91, 92, 95, 97
Icsou [Yizhou] 91
Komul 97
Heftal‐dinasztia 52
heftalita 49, 51, 52, 53, 66, 69, 72, 73, 136
abdel 72
Hejsa l. Kara‐kum Hejsacseng l. Kara‐kum Helioklész 39
Hellasz 136
Hentij‐hegység 44
Herat 126
Herberstein, Sigismund 146
Hermanarik 54, 55
Hezaraszp 126
Hérodotosz 15, 31, 32, 34, 127, 143
Hétfolyam l. Szemirecsje Hieli [Xieli] 74, 76, 84
Himalája, hegység 17, 18
Hindukus, hegység 18
Hingan l. Nagy‐Hingan hiungnu [xiongnu] 24, 25, 35, 36,
37, 38, 39, 40, 43, 44, 45, 47, 49, 51, 52, 53, 55, 59, 63, 65,
66, 72, 81,103, 108
Híva 123, 125
hjón l. hun hjungno l. hun Ho Küping [He Qubing] 43
Hodzsend 110



Homérosz 30
Honorius 55
Horászán 107, 109, 110, 113, 116, 117, 120, 125
Horezm l. Hvárezm Horvát István 35
Hotán 23, 40, 75, 102, 104, 110, 111, 120, 121, 122
Hróm l. Purum hu [hu] 36
hua l. avar Huangho [Huanghe], folyó 18, 49, 102, 155
Rma‐cshu 102
Sárga‐folyó 18, 78, 92
Huhanje [Huhanye] 43
hujho l. ujgur hukie [hujie] 43
hun 22, 23, 52, 53, 54, 55, 56, 57, 58, 59, 60, 61, 62,
63, 72, 73, 127, 128, 129
hjón/hjóno 51, 52, 53, 69, 136
hjungno 52
húna 52
hwn 52
khunni 72
Hungarus l. magyar Hunnia 61
Huo [Huo] 75
Huszrau Anúsirván 139
Hüancang [Xuanzang] 64, 74, 75, 86, 91
Hüpanisz l. Bug hüperboreusz 32
Hvárezm 110, 112, 113, 117, 118, 122, 123, 124, 125,
126, 133
Horezm 124
Hvárezmí 27
Iaxartész l. Szir‐darja Ibéria, kaukázusi 127
Ibn al‐Athír 112
Ibn Fadlán 132
Ibn Haukál 124
Ibn Hurdádbih 27, 145
Ibráhim, II. 111
Ibráhim ibn Inal 113, 114
Iconium l. Ikónion Icsinisitu [Yizhinishidu] 64
Icsou l. Hámi Ielekh l. Üllő



Ikh l. Emba Ikónion/Iconium/Konya 115
Il‐Arszlan 125
Ili, folyó 19, 40, 128
Ili kohan [Ili kehan] 65
imek 154
Imniscans/Imniscaris 54
Inancs Pajgu 110
India 16, 42, 51, 52, 76, 94, 104, 110, 115, 126
Indiai‐óceán 17
Indus, folyó 51
Inel 79
Irak 114
Irak Adzsamí 116
Irak Arabí 116
Irán 16, 23, 25, 40, 79, 94, 110, 111, 114, 115, 116,
125, 139, 140
Irtis, folyó 17, 18, 43, 44, 89, 128, 151, 153, 154, 156
Isim, folyó 17, 18, 153, 154
isszédon 32
Istemi 66, 67, 69, 70, 71, 75
Sitiemi [Shidiemi] 67
Szilzibulosz 67, 70, 71
Szindzsibu 67
István, I., Szent 35, 110, 153
Iszik‐köl, tó 19, 39, 40, 74
Iszmail 109
Isztahrí 124, 154
Isztrosz l. Duna Itália 56, 121, 131, 135
Itil 142
Iznik l. Nikaia Jablonovij, hegység 18
jaglakar 88, 93, 95, 96
jagma 108
Jajik l. Urál, folyó Jangikent/Díh‐i nau/Madína al‐dzsadída
112
Japán 16, 100
Jarkend 23



Jar‐klungsz 103
Javdiertim 151
János pap 121
jász l. ász Jeges‐tenger 17
Jehol 100, 101
jelü [yelu] 99, 118
Jelü Tasi [Yelu Dashi] 101, 118, 119, 120, 121
Jen [Yan]‐dinasztia 45, 46
Jen [Yan] 41
Jencaj [Yancai] 41
Jenci l. Kara‐sahr Jenyiszej 17, 25, 43, 44, 65, 79, 81, 89,
108
Kien [Jian]/Kem 64, 65
Jeruzsálem 121
Jetiszu l. Szemirecsje Jezdegird, II. 57
Jin‐san l. Csogaj‐kuzi Jordanes 54, 58
Jókai Mór 59
József kagán 141
Jugra l. Jugria Jugria 146, l. még obi‐ugor Jugra 31, 133,
143, 146
Júra 133, 146
ugr 146
Julianus 145
Jusztinianosz 69, 130
Jusztinosz, II. 69, 71
Júra 146
Júra l. Jugria Júszuf Hássz Hádzsib Balaszagúní 111
Jüancsen l. Tonjukuk jüanho l. onogur jüecsi [yuezhi] 37,
38, 39, 40, 41, 42, 43, 51, 102
sziao (kis) jüecsi 39, 102
ta (nagy) jüecsi 39
jüepan [yueban] 44, 49
Jüncsung l. Sanjü jürka 31, 143
jüven [yuwen] 46
Kabuksinjula 151
Kadirkán, hegység 66



kahag‐szkíta 40
káj 155
Kakuk Zsuzsa 66
Kalka, folyó 157
Kancsou [Ganzhou] 85, 91, 92, 93
Kang/Kangha l. Kangkü kangar 146, 147, 151, 152, l.
még besenyő
Kangkü [Kangju] 40, 41, 43, 69
Kang/Kangha 40, 41
kangli 111, 120
Kankar/Kangar, folyó 151
Kanszu [Gansu] 39, 43, 88, 91, 92, 93, 96, 97, 99, 105,
106, 108
Kaocsang l. Turfán Kaocung [Gaozong] 76
Kaokouli/Kaoli l. Korea kaokü l. tingling Kapgan 78, 79,
84, 85, 99
Begcsor/Mocso [Mochuo] 78
Kara/Kolo [Gelo] 66
Kara‐balgaszun 85
Karahanida‐dinasztia 47, 96, 107, 108, 109, 110, 111,
113, 115, 120, 123
al‐Háqáníya/al‐Háníya 108
Kara‐hodzsa l. Turfán karaim 141
karakalpak 152, 159
karakitaj 96, 101, 111, 117, 118, 120, 121, 122, 124,
125, 126
Karakorum, hegység 18
Karakota 106
Kara‐kum, sivatag 18
Kara‐kum/Hejsa [Heisha]/Hejsacseng [Heishacheng] 76
Kara‐müren, folyó 100, 119
Kara‐ordu/Kuz‐ordu 109
Kara‐sahr 42, 48, 95, 96
Jenci [Yenqi] 95
Kara‐tau, hegység 40



karluk 74, 85, 86, 93, 95, 105, 107, 108, 111, 112, 120,
122, 151
ücs‐karluk 74
kaszar l. kazár Kataván 120
Kath 125
Kaukázus, hegység 7, 15, 28, 30, 31, 32, 41, 55, 73,
127, 128, 133, 135, 138, 139, 140, 141, 144, 147, 151,156
kaukázusi albán/aluán 139
kaukázusi avar/dagesztáni avar/auhar 128, 129
kavar 149, 151
kazak 152, 157, 159
Kazakisztán 16
Kazak‐steppe 19, 22, 40, 41, 43, 44, 53, 54, 59, 128,
145, 153, 155, 156
Kazán 132
kazáni tatár 134, 152, 157, 159
kazár 112, 130, 133, 138, 139, 140, 141, 142, 144, 145,
147, 149, 152, 155
kaszar 139
Kazária 141, 142, 148
Káma, folyó 17, 133, 143, 145, 154, 156
Kárpát‐medence 16, 19, 22, 35, 44, 55, 57, 60, 61, 117,
128, 131, 135, 136, 137, 144, 146
Kárpátok, hegység 30, 31, 55, 148, 152, 159
Kásgár 23, 75, 96, 104, 109, 110, 111, 120, 121, 122
Kásgárí 154
Kásgárí Mahmúd l. Mahmúd Kásgárí Kásmir 51, 104
Káspi‐tó 15, 17, 18, 41, 66, 139, 154
Keats, John 33
Kem l. Jenyiszej kengeresz 151
Kercs l. Boszporosz Kercsi‐szoros l. Kimmeriosz
Boszporosz kereit 119, 121
Kerja 23
Kerülen, folyó 44, 78
ke’u‐li l. Bükli Kézai Simon 35, 62
Kherszón 71



kholiata 70
Khri‐gcug lde‐brcan Ral‐pa‐csan 105
Khri‐szlon‐brcan 103
Khri‐szrong lde‐brcan 104, 105, 106
Khrüszaphiosz 58
khunni l. hun Khuzisztán 115
kiang [qiang] 39, 102, 103
Kidara 51
kidarita 51
Kidarita‐dinasztia 51
Kien l. Jenyiszej kienkun l. kirgiz Kijev 142, 149
kiku l. kirgiz Kilikia 55
kimek 112, 151, 153, 154
kimmer 30, 31, 54
Kimmeriosz Boszporosz/Kercsi‐szoros 31
Kin [Jin]‐dinasztia 98, 101, 118
Kin‐san l. Altaj kipcsak 152 153, 154, 155, 156
Kipcsak‐steppe/Dast‐i Kipcsak 155, 156
Pole Poloveckoje 156
kirgiz 43, 44, 64, 66, 70, 79, 80, 88, 89, 90, 92, 96, 99,
108
kienkun [jiankun] 43, 44, 89
kiku [qigu] 64
Kirgizisztán 16
Kis‐Ázsia 115, 116, 117, 152
Kiskunság 157
kitaj 46, 66, 78, 84, 86, 90, 92, 98, 99, 100, 101, 105,
108, 111, 118, 119, 122, 155
kitan [qidan]/kitany 98
Kitaj/Kitai/Cataya/Cathaia/Cathay 99
kiu szing l. tokuz‐oguz Kiu Tang su [Jiu Tang shu] 67
Kiuce l. Kucsa Kizil‐Arszlan 116
Kizil‐kum, sivatag 18
Kína 16, 18, 22, 23, 25, 33, 37, 39, 43, 44, 45, 46, 47,
48, 49, 50, 53, 69, 74, 75, 80, 86, 87, 90, 91, 92, 93,94, 95,
97, 98, 99, 100, 101, 102, 104, 111, 116, 121, 123, 125, 141



kínai 23, 35, 66, 77, 78, 86, 94, 95, 100
Kocso l. Turfán Koestler, Arthur 141
Kogurjo l. Korea kohotun [kehedun] 50
Kolo l. Kara Komul l. Hámi Konstantin/Konsztantinosz,
VII., Bíborbanszületett 108, 146, 147, 148, 149, 151, 152
Konstantinápoly 57, 58, 71, 127, 135, l. még Bizánc
Konya l. Ikónion Korea 38, 46, 66, 99, 159
Kogurjo/Kaokouli [Gaogouli]/Kaoli [Gaoli] 66
koreai 99, 100
kopocsen [kepochen] 46
kotrag l. kutrigur Kovrat 130, 132, 136
Kozlov, P. K. 106
Kóphén l. Kuma Kögmen l. Szaján Kök‐Öng/Ongin‐gol,
folyó 78
köktürk l. türk Köpet‐dag, hegység 18
Körös, folyó 153
Kötöny 157
Kőrösi Csoma Sándor 93
Krím 71, 129, 141, 156
krími tatár 47, 157, 159
Kubán, folyó 31, 129, 130, 132, 138, 144
kubáni bolgár l. bolgár Kubáni Bulgária l. Nagy‐Bulgária
Kuber 136
Kucsa 23, 42, 70, 90, 95, 96
Anszi [Anxi] 90, 95
Kiuce [Jiuze] 95
Kuej‐i‐kün [Gui‐yi‐qun] 91, 92
Kuku‐nór, tó 39, 49, 66, 76, 91, 102, 103
Kuli Pejlo [Guli Peile]/Kullig Bojla 85
Kuma/Kóphén, folyó 71
kuman l. kun kumandur l. kun kun 60, 130, 152, 155,
156, 157
hartes 155
koman 155
kuman 130, 155
kumandur 130



kun‐kipcsak 142
polovec 155, 156
xartesk’ 155
Kunduz 74, 75
Kunimund 135
Kunlun, hegység 18, 23
Kura, folyó 139, 147, 151
Kurla 23
Kusán‐dinasztia 42, 51, 126
Kutlug Bilge Kül/Kutulu Pikia Küe [Guduolu Pijia Jue] 85
Kutlug, türk kagán 76, 77, 78, 79, 82, 84
Elteris 76, 77, 78
Kutlug, ujgur kagán 95
kutrigur 130, 131, 135
kotrag 130
Kutulu Pikia Küe l. Kutlug Bilge Kül Kuz‐ordu l. Kara‐ordu
Kuzula Kadphiszesz, I. 42
Kücsülüg 111, 121, 122
Küercsicsure 151
Kül‐tegin 66, 73, 79, 80, 81, 82
kvád 56
langobard 135
Laosang [Laoshang] 38, 39
László Gyula 136, 137
lengyel 34
Lengyelország 136, 141
Levedi 148, 149
Levedia 148
Léna, folyó 17
Lha‐sza 103, 104
Ra‐sza 103
Liangcsou [Liangzhou] 85
Liao [Liao]‐dinasztia 92, 93, 98, 100, 101, 118, 119, 121,
123, 124
Liao, folyó 18, 99, 100
Liao, ország 41



Liaohaj [Liaohai], öböl 66
Liao si [Liao shi] 119
Liaotung [Liaodong] 66
Ligeti Lajos 9, 46, 101
Limné Maiotisz/Maeotis/Azovi‐tenger 31
Lingcsou [Lingzhou] 105
Litvánia 141
Liu Jüan [Liu Yuan] 45
Lojang [Luoyang] 45, 52, 86, 87
Szarag 52
Lombardia 135
Lop‐nór 103
Madína al‐dzsadída l. Jangikent Maga‐Togon 104
Magóg 61
magyar 22, 35, 50, 137, 142, 144, 145, 146, 147, 148,
149, 151, 152
Hungarian/hongrois 144
Hungarus 93
szavartoi aszphaloi 147
türk 148
ugri 145, 146
Ungarus 144, 146
Magyarország 41, 152, 153, 157
Mahmúd Gazneví 109, 110, 113
Mahmúd Kásgárí 111
Malazgird l. Manzikert Malik‐sáh 115, 116, 117
Maljavkin, A. 96, 97
man [man] 36
mandzsu 23, 101
Mandzsúria 16, 18, 45, 46, 85, 99, 100, 101, 103
Maniakh 69, 70
Manzi l. Csin Manzikert/Malazgird 114
manysi l. vogul Maotun [Maodun] 37, 38, 39, 53
Margus 56, 57
Dubravica 56
Markianosz 58



Maros, folyó 153
Marquart, Joseph 108, 154
Marvazí 155, 156
Maszúd 110, 113
Maurikiosz 72
Maximinosz 57, 58
Mámúnida‐dinasztia 125
Máni 87, 90
Mávaráunnahr l. Transzoxiana Menandrosz 69, 70, 71,
72
Merens l. merja merja 54, 133
Merens 54
merkit 119, 121
Merv 113, 117
mescser 54
mescsera 133
Meshed 132
Mezopotámia 52, 115, 116, 121
méd 121
Miechowi Mátyás 146
Milkó 157
Ming [Ming]‐dinasztia 37, 91
Minns, E. H. 32
mocsar l. mozsar Mocso l. Kapgan Moesia 129, 130
Moesia Superior 56
Mohamed, Aláaddín 121, 125, 126
Mojencso l. Bajan‐csor Mojmir 137
Mokilien l. Bilge Moksa 156
Moldva 157
mongol 23, 24, 25, 70, 80, 85, 88, 91, 93, 96, 97, 98, 99,
101, 103, 105, 108, 111, 117, 122, 133, 135,142, 155, 157,
159
Mongol‐fennsík 18, 41
Mongólia 16, 18, 22, 43, 44, 47, 53, 81, 89, 90, 93, 96,
99, 100, 101, 108, 109, 119, 120, 139, 151
Morávia/Morvaország 136



Mordens l. mordvin mordvin 54, 133, 145, 156
Mordens/mordva 54
Moszul 52, 116
Moujü l. Bügü mozsar/mocsar 145, 146
Muglig l. Bükli Muhan l. Bukan Muje [Muye], hegy 101
mujun [muyun] 45
Mukri l. Bükli Muktadir 132
Mukuri l. Bükli Mundzsuk/Mundiuch 56
Murom 133
muroma 133
Nagyalföld, magyar 55
Alföld 135
Nagy‐Bulgária/Magna Bulgaria 130, 132
Kubáni Bulgária 129, 138, 144
Nagy‐Hingan, hegység 16, 18, 48
Nagykunság 157
najman 111, 118, 121, 122
Nanai‐dvar 52
Nanai‐vandak 52
Nan‐san [Nanshan] 39, 42, 91, 102, 156
Naszr ibn Ali 110
Nándorfehérvár/Bolgárfehérvár/Belgrád 130
Singidunum 136
Nepál 76, 104
Németh Gyula 9, 129, 144
Nikaia/Nicaea/Iznik 115
Niképhorosz 136
Ningszia [Ningxia] 105
Nisápúr 113, 117
Nisifu [Nishifu] 76
Nizám al‐Mulk 115, 116
nogáj 157
Notulu [Nuodulu] 64
nusipi [nushibi] 74
Nyitra 137
Ob, folyó 17



obi‐ugor 31, 133, 143, 145, 146
Ogulcsak Kadir Hán 109
ogur 71, 72, 127, 128, 129, 130, 135, 138, 144, 145
saragur/szaragur 127, 129
urog 127
vuho [wuhe] 130
ogur‐bolgár 137, 138, 139, 140, 144
ogur‐török 145
oguz 78, 82, 84, 85, 96, 112, 113, 115, 117, 122, 125,
139, 151, 153, 155, l. még úz Oguz‐steppe 153, 155
Oka, folyó 55, 133
Oktár/Octar 56
Ongin‐gol l. Kök‐Öng ongirat 119
onogundur l. onogur onogur 127, 128, 129, 130, 144,
145, 146, 147, 148, 149
jüanho [yuanhe] 130
ongr 144
onogundur 130
onogur‐bolgár 129, 130, 145, 146
on‐ok 67, 74
on‐ujgur 85
Ordosz 18, 37, 44, 48, 76, 91, 92, 99, 105
Ordu‐balik 85, 90
Orhon, folyó 18, 78, 81, 83, 85, 92, 96, 99, 108
Orléans l. Aureliani orosz 34, 142, 145, 152, 156
Oroszország 33, 152, 153, 156
oszmán 113
oszmán‐török 67, 114, 115, 153
Oszmán‐dinasztia 115, 116, 117
Oszmán, Karahanida uralkodó 121, 126
Oszmán, oszmán‐török uralkodó 113
osztják 31, 133, 143
hanti 143
osztrogót l.gót otuz‐tatár 66
Oxus l. Amu‐darja Ozmis 79
öngüt 155



örmény 114, 139
Örmény‐tenger l. Fekete‐tenger Ötüken‐hegység 78, 84,
108
özbek 159
Özbekisztán 16
Özkend 110
pajci [paice] 123
Pakisztán 51
Pamír, hegység 18, 23, 40, 48
Pandzsáb 51
Pandzsikath 95
Pang‐tegin 94, 95, 96
Pannonia 56, 135, 136, 137
Pannonia prima 56
Paoji [Baoyi] 88
Pauler Gyula 149
pecseneg l. besenyő
Pejting l. Bes‐balik pejzsu l. besenyő
Pelliot, Paul 46, 50, 65
Peloponnészosz 136
permi finnugor 133
perzsa 32, 51, 69, 70, 71, 114, 121, 127, 139
Perzsia 50, 52, 69, 110, 113, 116, 121, 141, 146
Pesávár l. Purusapura Pireneusok 140
Plinius 33
Plintha 56
Pohaj [Bohai] 99, 100
Pole Poloveckoje l. Kipcsak‐steppe Polo, Marco 99
Polomen [Boluomen] 49, 50
polovec l. kun Pompeius Trogus 41
Pomponius Mela 33
Pontosz/Pontus 70, 127, l. még Fekete‐tenger Pontosz
Euxeinosz 31
Pontus‐vidék 129, 131, 147
po tata l. fehér tatár Pribina 137
Priszkosz 57, 58, 72, 73, 127



Pronja, folyó 156
protobolgár l. bolgár Prut, folyó 148
pszeudoavaroi l. avar Pszeudo‐Zakhariasz 129
Ptolemaiosz 27, 42, 54
Punu [Punu] 44
Purum/Róm/Rómi/Rúm/Hróm/Fróm 67
Fulin 67
Purusapura/Pesávár 51
Radloff, W. 108
Rajna, folyó 57, 58
Ra‐sza l. Lha‐sza Rába, folyó 153
Rma‐cshu l. Huangho Róma 23, 67, 69, 94
Rómanosz Diogenész 114
Rómi/Rúm l. Purum Rua/Ruga/Rugila 56
Rubruk, Willelmus 99
Rufinus 56
Ruga/Rugila l. Rua Rumélia 67
Sacsou [Shazhou] 91, 92, 93
Samo 136
Saniardi 121
Sanjü [Shanyu] 75, 76
Jüncsung [Yunchung] 75
Saphrax 55
Sarkel 142, 149
sato l. csujüe saragur l. ogur Sándor, Nagy 41, 61
sárga ujgur/szali vejvuer [sali weiwuer]/szarig jugur 93
sári 155
szari ujgur 93, 156
Sárga‐folyó l. Huangho sári l. sárga ujgur Sárvidék 153
Si ki [Shi qi] 36
Sine‐uszu 86
Singidunum l. Nándorfehérvár Sinop l. Szinopé Sinor
Dénes 17
Sirmium/Szávaszentdemeter/Sremska Mitrovica 136
Sitiemi l. Istemi sivej [shiwei] 99
Sölun [Shelun] 48, 49



Sremska Mitrovica l. Sirmium Stein Aurél 9, 40, 52, 98
Stilicho, Flavius 56
svéb 56
Szaján, hegység 18, 23, 79
Kögmen 79
szajvang l. szaka szaka 32, 40, 41
szajvang [saiwang] 40, 41, 42
szakarauka 41
szakarauka l. szaka Szakasztán l. Szeisztán szali vejvuer
l. sárga ujgur Szaloniki 136
Szamarkand 40, 52, 69, 74, 75, 107, 110, 120, 122, 123,
126
Szandzsár 116, 117, 120, 125
Szarag l. Lojang szaragur l. ogur Szaratov 156
Szargon, II. 32, 121
szari ujgur l. sárga ujgur szarig jugur l. sárga ujgur
szarmata 30, 31, 33, 135, 142
szauromata 31
Szarvas 137
Szatuk Bugra‐hán 109
szauromata l. szarmata szavárd 147
szavartoi aszphaloi l. magyar szávardijja/szijávardijja
147
szevordi/szevortioi 147
szavir 127, 128, 129, 135, 138, 139, 140, 145, 146, 147,
148, 149
szuvar 132, 133
Zuárd/Szovárd/Zovárd 133
Számán 107
Számánida‐dinasztia 107, 109, 112, 113
Szászánida‐dinasztia 51, 139
Száva, folyó 153
szávardijja/szijávardijja l. szavárd Szávaszentdemeter l.
Sirmium Szcitia l. Szkítia Szebük‐tigin 109
Szecsuan [Sichuan] 86
Szecung [Sizong] 86



Szeisztán/Szakasztán 40
székely 133
szeldzsuk 108, 110, 111, 112, 113, 114, 115, 116, 117,
120, 125, 153
Szeldzsuk 113
Szeldzsuk‐dinasztia 116
Szelenga, folyó 18, 44, 86, 108
Szema Kien [Sima Qian] 36
Szemirecsje 19, 108, 110
Hétfolyam 19, 108
Jetiszu/Dzsetiszu 19
Szerbia 56
Szeret, folyó 148
Szevan‐tó 151
szevordi/szevortioi l. szavárd Szi Hia [Xi Xia] 105, 122
sziao ci [xiao zi] 99
sziao jüecsi l. jüecsi Sziao Vuti [Xiao Wudi] 49
Szibéria 17, 19, 23, 41, 143, 144, 145, 154, 156
Szicsou l. Turfán sziejento [xieyantuo] 84
sziencsen [xianchen] 46
szienjün [xianyun] 36
szienpi [xianbi]/szienpej [xianbei] 44, 45, 46, 47, 48, 49,
53, 65, 102, 103
Szihaj [Xihai] (Nyugati‐tenger) 66
Szilzibulosz l. Istemi Szin l. Csin Szindzsibu l. Istemi
Szinkiang [Xinjiang] 18, 90, 97
Szinopé/Sinop 71
Szir‐darja, folyó 18, 19, 22, 23, 40, 55, 69, 70, 79, 110,
112, 128, 151, 153
Iaxartész 40
szittya 35
Szíria 55, 114, 115
szkíta 30, 31, 32, 33, 34, 54
Szkítia 31, 34, 35, 61, 127
Szcitia 35
szláv 131, 135, 136, 141, 142, 144



Szo‐állam 64, 65
Szo lu [Sou lou] 65
szogd 40, 41, 69, 70, 80, 86, 87, 128
Szogdia 41, 51, 69, 74, 79
Szute [Sude] 51
Szonga 79
Szovárd l. szavir szoven [suowen] 93
Szovjetunió 16
Szrong‐bcan szgam‐po 103, 104
Sztanovoj‐hegység 18
Sztrabón 41
Szucsou [Suzhou] 52, 105
Szuj [Sui]‐dinasztia 74
Szuj su [Sui shu] 46, 63, 64, 151
Szujáb l. Balaszagun Szulejmán ibn‐Kutulmis 115, 116
Szultán‐sah 125
Szung [Song]‐dinasztia 100, 119
Szungari, folyó 18
Szute l. Szogdia Szutlej 102
Szuvar 134
szuvar l. szavir Szvjatoszláv 142, 155
ta ci [da zi] 99
ta jüecsi l. jüecsi Tabarí 67
Tabgacs l. topa tabgacs/tavgacs l. topa Tacitus, Publius
Cornelius 72
Tagma‐tarkhan 70
Tahia [Daxia] 40, 41
Taj Vuti [Dai Wudi] 49
Tajci l. Apaoki Tajcung [Taizong] (626–649) 75, 104
Tajcung [Taizong] (762–779) 88
Tajjang 121
Tajüan [Dayuan] 39, 40, 43
Takla‐Makán, sivatag 18, 23, 94
Taksony 153
Talasz, folyó 40, 43, 70, 86, 104, 108, 110, 121, 151
Tan Sihuaj [Tan Shihuai] 45



Tanaisz l. Don Tang [Tang]‐dinasztia 78, 80, 86, 87, 91,
92, 95, 99, 104
Tang su [Tang shu] 67
tanghiang [tangxiang] 102
tangut 92, 93, 102, 122
Tannu‐Ola, hegység 18
Taocung [Daozong] 100
Taraz 74, 75, 108, 109, 110, 112
Tarbagataj‐hegység 18, 43, 74, 108
Tardu 75
tardus 84
Tarim, folyó 18
Tarim‐medence 18, 32, 40, 44, 48, 88, 94, 122
Tasi l. Jelü Tasi Taskent 74, 122, 151
tatabi 66
tatár l. fehér tatár, kazáni tatár, krími tatár, otuz‐tatár
tatár‐mongol 60
Taugaszt l. topa tádzsik 122
Tádzsikisztán 16
Tecung [Dezong] 88
Tekes, Aláaddín 125
Temir kapig l. Vaskapu Thaguroi 42
Thaguron, hegy 42
Theoderik, avar 137
Theoderik, vizigót 58
Theodosius, I. 55
Theodosziosz, II. 58
Theophanész 130, 136
Theophülaktosz Szimokattész 47, 72, 73, 128
Thogara 42
Thomsen, Vilhelm 80
Thon‐mi Szambhota 104
thrák 30, 34
Thrákia 32, 55, 129, 130
Thuróczi János 62
thüsszageta 31



ti [ti] 36
Tibériosz 71
Tibet 18, 39, 76, 80, 91, 95, 102, 103, 104, 105
Töböd/Töbed/Töpöt/Töpüt/Tubbat 103
tibeti 32, 66, 80, 86, 88, 91, 92, 95, 98, 102, 103, 104,
105
tielö l. tingling Tienci [Tienzi] 100, 119
Tien‐san [Tianshan], hegység 18, 39, 40, 41, 43, 44, 49,
90, 94, 95
tiglig/tilig l. tingling tilig l. tingling Timur Lenk 119
tingling [dingling] 43, 44, 45, 128
kaokü [gaoju] 44, 49, 65, 128
tiglig/tilig 44
tielö [tiele] 44, 48, 65, 84, 96, 128, 130, 139, 151
tili [dili] 44, 128
Tisza, folyó 59, 153
Tiszántúl 135, 137
Tobol, folyó 17, 18, 145, 153, 154
Togril113, 114
Togril, III. 116, 125
tohár 42, 94, 97, 122
Toharisztán 42, 51, 52, 53, 54, 74, 135
tojogon l. tujühun Tokmak l. Balaszagun tokuzguz 69, 83,
108, 112
tokuz‐oguz 79, 84, 85, 108, 112
kiu szing [jiu xing] 84
Tola, folyó 18, 44, 78
Tolna megye 153
Tolosa/Toulouse 58
Tolsztov, S. P. 112
Tomaj nemzetség 153
Ton Baga/Tun Moho [Dun Mohe] 88
Tonjukuk 77, 79, 80, 81
Jüancsen [Yuanchen] 77
Tonuzoba 153
topa [toba] 45, 46, 47, 48, 49, 53, 65, 98



tabgacs 47, 98
Tabgacs 72
Taugaszt 47, 72
tavgacs 47
Topa Kuj 48
tork l. úz Touman [Touman] 37, 38
Toulouse l. Tolosa Töböd/Töpöt l. Tibet töles 84
török 25, 41, 47, 49, 65, 78, 79, 81, 88, 93, 95, 96, 97,
107, 108, 109, 110, 111, 114, 115, 116, 117, 118,122, 124,
125, 127, 135, 141, 144, 153, 154, 155, 157, 159, l. még
azeri, bolgár, ogur, oszmán, szeldzsuk Törökország 67
Transzkaukázia 140, 147, 151
Transzoxiana 19, 107, 109, 110, 112, 117, 120, 123,
124, 126, 151
Mávaráunnahr 19
Tricassis/Troyes 58
Tubbat l. Tibet tuhufu [duhufu] 95
tujühun [tuyuhun] 91, 103, 104
tojogon 103
a‐zsa 103, 104
tuküe l. türk tulu [dulu] 74
Tumen l. Bumin tunghu [donghu] 38, 45, 48
tunguz 98, 99
Tunhuang [Dunhuang] 23, 39, 50, 52, 81, 91, 98, 105
Turfán 23, 63, 75, 91, 92, 95, 96, 97, 98, 99, 122
Kaocsang [Gaochang] 63, 75, 95
Kara‐hodzsa 95
Kocso [Gochuo] 95, 96, 97, 124
Szicsou [Xizhou] 91, 95
Turfáni‐depresszió 18
Turkesztán 16, 17, 18, 20, 23, 32, 39, 40, 43, 63, 81, 86,
88, 94, 95, 97, 101, 103, 104, 105, 108, 109, 111,117, 118,
120, 122, 123, 128
Turxanthosz 71
Tutak 113
Tutus 116



Tuva 79, 80, 81, 89
Türasz l. Dnyeszter türges 74, 78, 108, 112
türk 22, 23, 24, 25, 51, 63, 64, 65, 66, 67, 68, 69, 70,
71, 72, 73, 74, 75, 76, 77, 78, 79, 80, 81, 82, 83, 84,85, 88,
89, 95, 96, 99, 103, 108, 112, 129, 135, 138, 139, 146, 147,
149, l. még magyar köktürk 66
tuküe/t’u‐küe [tujue] 65
dru‐gu/turk/turkaj/turkoi/truka/
turuska/twrk 65
türkmen 112, 113, 115, 117, 122, 153, 155
Türkmenisztán 117
uar l. avar uarkhonita l. avar ugor 143
ugri l. magyar ujgur 79, 83, 84, 85, 86, 87, 88, 89, 90,
91, 92, 93, 94, 95, 96, 97, 98, 99, 108, 112, 120, 121, 123,
124,128, 139, 156
hujho [huihe] 83
ujgur, mai 97
Ukrajna 33, 71
Umaj 82
Ungarus l. magyar Urál, folyó 16, 18, 19, 70, 153, 156
Daikh 70
Jajik 70, 156
Urál, hegység 15, 18, 19, 23, 133, 143, 144, 145, 153,
154, 156
Urmia‐tó 32
urog l. ogur Urumcsi 23
Uszpenszkoje l. Bolgár Usztjug 133
utigur 130, 135
úz 34, 142, 151, 152, 155
guzz 112, 153
tork 152, 153, 155
uz 153
ücs‐karluk l. karluk ücs‐kurikán 66
Üllő 108
Ielekh 108
Ürgencs/Dzsurdzsánijja 125



Ürkünd 153
Valens, Flavius Julius 55
Valentinosz 69, 71, 72, 74
Vámbéry Ármin 9, 108
vandál 56
varég 142, 145, 149
Vaskapu 66, 75
Temir kapig 75
Vej [Wei]‐dinasztia, Északi 46, 48
Vej [Wei]‐dinasztia, Nyugati 65
Vej su [Wei shu] 46, 48, 51
Vesz/Viszu 133
Vithimir 55
vizigót l. gót vogul 31, 133, 143
manysi 143
Volga, folyó 17, 19, 22, 70, 128, 129, 132, 133, 134,
138, 141, 144, 145, 146, 148, 153, 154, 156
Attélasz 70
Etel 148
Etil 70
volgai bolgár l. bolgár Volgai Bulgária 133, 134
votják 133
vu [wu] 101
Vu taj [Wu tai] (’Öt dinasztia’) 91, 92
vuho l. ogur vuhuan [wuhuan] 45
Vukia [Wujia] 90
Vumuszi [Wumusi] 90
vuszun [wusun] 39, 40, 41, 43, 44, 45, 48
Vuti [Wudi] 39, 43, 91
Wittfogel, K. 100
Worms 57
xartesk’ l. kun Zajaczkowski, Ananiasz 141
Zala, folyó 137
Zarafsán, folyó 40, 69, 122
Zemarkhosz 64, 70, 71, 74, 129



Zovárd l. szavir Zuárd l. szavir zsangzsung/zsangtung
[rangtong] 102, 104
zsi [ri] 36
Zsirai Miklós 146
zsuanzsuan [ruanruan] 47, 50, 53, 64, 66, 72, 73, 88,
90, 108, 128
zsouzsan [rouran] 47
zsucsen l. dzsürcsi zsung [rong] 36
* A személy‐, dinasztianevek, a népek és törzsek neve,
valamint a földrajzi nevek mellé fölvettünk dőlt betűkkel
olyan fogalmakat, címeket is, amelyeket kínai források is
említenek. A kínai formák pinyin átírását szögletes
zárójelben adjuk meg.
[]



Tartalomjegyzék
1. Előszó az új kiadáshoz
2. Előszó
3. 1. FEJEZET – BEVEZETÉS
1. 1. Belső‐Ázsia fogalma
2. 2. Belső‐Ázsia természeti földrajza
3. 3. Belső‐Ázsia és a nomadizmus
4. 4. Belső‐Ázsia történetének korszakai
5. 5. Belső‐Ázsia történetének forrásai
4. 2. FEJEZET – BELSŐ‐ÁZSIA A TÜRK KOR ELŐTT
1. 1. Kimmerek, szkíták, szarmaták
2. 2. A szkíták utóélete
3. 3. Hiungnuk
4. 4. A jüecsi népvándorlás
5. 6. Szienpik és topák
6. 7. A zsuanzsuanok birodalma
7. 8. Újabb nomád hullámok az iráni világban: hjónok
és heftaliták
8. 9. A hunok Európában
9. 10. A hunok utóélete
5. 3. FEJEZET – BELSŐ‐ÁZSIA TÖRÖK KORSZAKA
1. 1. A türkök felemelkedése és első birodalma
2. 2. Türk–bizánci kapcsolatok és az avar‐kérdés
3. 3. Az Elsőtől a Második Türk Kaganátusig
4. 4. A Második Türk Birodalom
5. 5. Ujgur hegemónia
6. 6. A kirgiz epizód
7. 7. Kanszui ujgurok
8. 8. Turkesztáni ujgurok
9. 9. Kitajok és dzsürcsik
10. 10. Tibetiek és tangutok
6. 4. FEJEZET – AZ ISZLÁM TÉRHÓDÍTÁSA BELSŐ‐ÁZSIÁBAN



1. 1. Az első muszlim török dinasztia: a Karahanidák
2. 2. Oguzok és szeldzsukok
3. 3. Karakitajok
4. 4. Hvárezm
7. 5. FEJEZET – BELSŐ‐ÁZSIA NYUGATI NYÚLVÁNYA: A
KELET‐EURÓPAI STEPPEVIDÉK
1. 1. Onogurok és bolgárok
2. 2. Volgai Bulgária
3. 3. Avarok
4. 4. A Kazár Birodalom
5. 5. Magyarok
6. 6. Besenyők és úzok
7. 7. Kunok
8. 6. FEJEZET – UTÓSZÓ HELYETT
9. 7. FEJEZET – RÖVIDÍTÉSEK
10. 8. FEJEZET – IDŐRENDI TÁBLÁZAT
11. 9. FEJEZET – TÉRKÉPEK
12. 10. FEJEZET – MUTATÓ[*]