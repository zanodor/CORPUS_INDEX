---
master_file: "[[@KubinyiAndrasMatyas]]"
---
# Index for Kubinyi András – Mátyás király.pdf

Kubinyi András
Mátyás király
Vince Kiadó
A TUDOMÁNY - EGYETEM SOROZAT FŐSZERKESZTŐJE:
Glatz Ferenc
A Történeti életrajzok alsorozat szerkesztője:
Pótó János
Tudomány - Egyetem sorozat © Vince Kiadó A sorozat
grafikai terve Fiaász István, tipográfiai terve Kempfner Zsófia
munkája
© Kubinyi András, 2001
A borítón Mátyás király domborművű mellképe látható,
(készült 1485 és 1490 között).
Kiadta: Vince Kiadó Kft., 2001 1027 Budapest, Margit körút
64/b A kiadásért felel a Vince Kiadó igazgatója Nyomdai
előkészítés: Badics és Társa Bt. Nyomás és kötészet:
Szekszárdi Nyomda Kft. Felelős vezető: Vadász József
igazgató ISBN 963 9323 24 1 /ISSN 1417-6114
Tartalom
A király családja és rokonsága
A gyermekkortól a királyválasztásig



Magyarország a 15. század második felében
A királyi hatalom megszilárdulása Mátyás megkoronázásáig
Koronázás, reformok, lázadások
A cseh háború vége, az osztrák kezdete
A török kérdés és a hadsereg
Belpolitika az 1471-es összeesküvés leverése után
A király és a nők. A trónörökösödés kérdése
Az utolsó évek. Mátyás halála és ennek következményei
A humanizmus és a művészetek pártfogója
A népmesék Mátyása és a valóság
Függelék
Irodalom
Jelmagyarázat és megjegyzések a genealógiai táblákhoz
Névmutató
A király családja és rokonsága
A gyermekkortól a királyválasztásig
Magyarország a 15. század második felében
A királyi hatalom megszilárdulása Mátyás
megkoronázásáig
Koronázás, reformok, lázadások
A cseh háború vége, az osztrák kezdete
A török kérdés és a hadsereg
Belpolitika az 1471-es összeesküvés leverése után



A király és a nők. A trónörökösödés kérdése
Az utolsó évek. Mátyás halála
A humanizmus és a művészetek pártfogója
A népmesék Mátyása és a valóság



A király családja és rokonsága
Magyarország egyik legjelentősebb, de mindenképp a
legismertebb uralkodójának származásáról számos, részben
mondaszerű elemeket tartalmazó történet és nézet terjedt
el, ami családja tüneményes karrierjét tekintve talán
természetes is. Ennek ellenére közvetlen apai és anyai
őseiről viszonylag pontos forrásadatokkal rendelkezünk.
Sokkal problematikusabb azonban oldalági rokonsága, pedig
- királyról lévén szó - nem kevésbé lényeges, hogy kik voltak
unokatestvérei, másod-unokatestvérei, és milyen befolyásuk
volt rokonuk udvarában. A rokonsági fok ismerete ugyanis
egyes esetekben megmagyarázhat gyors érvényesüléseket,
más esetekben ennek teljes hiányából kell következtetéseket
levonni, ami egyben az uralkodó személyiségének
ismeretéhez nyújt adatokat.
A későbbi Mátyás király 1443. február 23-án született
Kolozsvárott, Hunyadi János erdélyi vajda és Horogszegi
Szilágyi Erzsébet másodszülött fiaként. (A korábban
feltételezett 1440-es születési év téves.) Bátyja, László 1431
1433 táján született, ami nem zárja ki, hogy a két testvér
között lehellek csecsemő- vagy gyermekkorban elhaltak is.
Hunyadi László életkora alapján szüleik házasságát az 1420
1430-as évek fordulójára tehetjük.
Az apa - idősebb Hunyadi János - életkora vitás. Először egy
1409. október 18-ai oklevél említi, amelyben Zsigmond király
Serbe fia Vajk udvari lovagnak, továbbá testvéreinek,
Magosnak és Radolnak, unokatestvérének (vagy
nagybátyjának), Radolnak, valamint fiának, Jánosnak adja
Hunyadvár birtokot és tartozékait. 1419. február 12-én pedig
oklevelet írnak át László (más néven Radol) és testvére, Vajk
lovag három fia: János, János és Vajk hunyadi nemesek
számára. Ezek szerint addigra Vajk lovag már meghalt



(1414-ben még élt), eltűnt Magos és az unokatestvér, Radol
is, a család feje pedig Vajk öccse, a Lászlónak is nevezett
Radol, akinek nyilván nem volt fia. Ami fontosabb, 1409 és
1419 között Vajknak még két fia született: a második a
bátyja nevét kapta (nem volt szokatlan egy családban két
azonos nevű testvér ebben a korban), míg a harmadik az
apjáét. Nem tudjuk, hogy ki volt Mátyás nagyapja, Hunyadi
Vajk felesége, és azt sem, hogy nem nősült-e meg kétszer.
Amennyiben a későbbi kormányzó (idősebb János) és öccsei
(ifjabb János és Vajk) ugyanazon anyától születtek, ő sem
jöhetett sokkal 1409 előtt a világra, ha viszont más volt az
anyjuk, akkor akár idősebb is lehetett.
A monda azonban ennél többet tud. A történet
csíraformában már Antonio Bonfini 15. század végén írt
történeti művében megjelenik, majd Heltai Gáspár 16.
századi krónikájában fordul elő. Ezek szerint az idősebb
Hunyadi János Zsigmond királynak és egy, a Morzsinai
nemesi családból származó leánynak házasságon kívül
született fia lett volna, ami megmagyarázná a család
tüneményes előmenetelét. Bár - a külföldi szokásoktól
eltérően - a középkori Magyarországon szerették eltitkolni a
törvénytelen származást, s így ennek említése mintha a hír
hitelét erősítené, ez a monda semmivel sem igazolható és
teljesen valószínűtlen - ugyanakkor lehetetlennek sem
mondható.
Ami az adatokból nyilvánvaló: a Hunyadi-család román
eredetű volt. Erre utalnak az általuk eleinte használt
keresztnevek, de először a későbbi kormányzót is Hunyadi
Oláh Jánosnak hívták, később pedig külföldön „Walachia
fehér lovagja"-ként emlegették. Származásáról nincs kétség,
noha mindig akadtak, akik ezt kétségbe vonták. Az azonban
már bizonytalan, hogy Serbe fia Vajk milyen társadalmi
rétegből és honnan jött. Udvari lovag volta mindenesetre
arra utal, hogy „jobb" család sarja volt. A királyi udvartartás



tagjai ugyanis az egész középkorban a legbefolyásosabbak
közé tartoztak. Az „udvari nemességet" különböző előjogok
illették meg, az uralkodók többnyire az ő körükből
választották ki a főméltóságokat. Az udvari nemesség
hierarchiájában pedig az „udvari lovagok" az élen álltak,
nem véletlen, hogy Vajkot minden oklevél lovagi címével
nevezi meg. Ez kizárja azt a feltevést, amit egyes román
történészek állítanak, hogy paraszti eredetű, de azt is, hogy
egy Hunyad megyei román kenéz fia lett volna. A
legvalószínűbb, hogy havasalföldi bojár, tehát román főúri
sarj volt, sőt az sem zárható ki, hogy havasalföldi vajdai
családból származott. Feltehetőleg Zsigmond valamely
havasalföldi hadjárata idején állt a király szolgálatába,
valószínűleg 1395-ben. A hunyadvári uradalommal magyar
nemes lett, és a tekintélyesebbek, de nem a
legtehetősebbek közé került. Havasalföldi származását
Thuróczy János krónikája is igazolja.
Román származásúnak mondja Hunyadi Jánost fiának,
Mátyásnak olasz udvari történetírója, Antonio Bonfini is.
Szerinte viszont Hunyadi János anyja görög származású és a
császári család rokona lett volna. Ezt általában nem fogadja
el a történetírás, akárcsak a másik legendát, miszerint a
római Corvinusok (Valerius Messala Corvinus) leszármazottja
volt. Bonfini ezt a hollós címer (corvus jelentése holló) és a
Hunyadiak román származása alapján állította. A „görög"
származás jelentheti egyszerűen az ortodox egyházhoz való
tartozást is, és a románok a keleti egyház tagjai voltak. Az
viszont elgondolkodtató, hogy Mátyás király egy, II. Mehmed
szultánhoz írt levelében ugyanazon vérből származónak
nevezi a szultánt. Ráadásul Mátyás 1489-ben, amikor a
nyugatra menekült Dzsem szultánt, II. Bajezid (1481-1512)
szultán öccsét, a török trónkövetelőt akarta megszerezni,
közölte a pápai követtel, hogy Dzsem a vérrokona, mert
nagyanyja nővérétől származik, aki török fogságba jutott, és
a szultán felesége lett. Ez a szultáni hárembe került hölgy



Mátyás apai nagyanyjának, azaz Hunyadi János anyjának a
nővére lehetett. Így a görög származás sem zárható ki
teljesen. Utólag azonban nehéz lenne bizonyítani, hogy ez a
háremhölgy valóban szült-e fiat a szultánnak, ahogy azt
Mátyás tudta, vagy nem. Mindenesetre II. Bajezid az 1488
ban kötött békeszerződésben Mátyást „testvérének és
rokonának" nevezi. Ez lehet hogy nem sokat jelent, hiszen
minden uralkodó testvérének hívja a másikat, II. Lajos
viszont I. Szelim szultánt (1512-1520) az 1519-es
békeszerződésben csak „testvérének, barátjának és
szomszédjának" nevezte.
Amennyiben Mátyás jól tudta, a szóban forgó szultán
akinek Hunyadi János nagynénje a háremhölgye lett - csak I.
Mehmed lehetett (1413-1421). Ezek szerint az 1403-1404
táján született II. Murád (1421-1444, 1446-1451) Hunyadi
kormányzó első fokú, II. Mehmed (1444-1446, 1451-1481)
pedig Mátyás király másodfokú unokatestvére volt. A
történet kissé hihetetlen, Mátyás viszont minden jel szerint
meg volt győződve róla, így ezt a lehetőséget sem lehet
kizárni.
Serbe fia Vajk 1409-ben említett rokonságának
leszármazottjairól semmit sem tudunk. Egy 1429-es
oklevélben előfordul Hunyadi Vajknak nevezett László
özvegye, Brancsikai (Barincskai) Ankó. Valószínűleg Radol
László felesége lehetett, akit tekintélyesebb bátyjáról Vajk
családnévvel neveztek. (Más nézet szerint Lászlónál
tévedésből kimaradt az oklevélből, hogy Vajk testvére.) A
Brancsikaiak Hunyad megye jelentősebb, román eredetű
birtokos nemeseihez tartoztak. Úgy látszik, hogy a Serbe
rokonságból csak Vajknak maradtak fiú utódai, ami azonban
nem zárja ki leányok születését. Elképzelhető tehát, de nem
igazolható, hogy a Mátyás király szolgálatában nagy karriert
befutó Hunyad megyei román családok közt a királynak



közeli rokonai voltak, így a Csulai Mórék vagy a Nádasdi
Ongorok.
Hunyadi idősebb János testvérei közül Vajk gyermekkorban
halhatott meg, míg az ifjabb János, aki a jelek szerint nem
nősült meg, 1439-1440-ben bátyjával együtt Szörényi bán
lett, majd 1441-ben a törökkel harcolva esett el. Jó katona
lehetett: bátyja „a vitézek vitézének" nevezte. A két
Jánosnak azonban voltak nőtestvérei is. Oláh Miklós, a
későbbi esztergomi érsek (1553-1568) kissé önellentmondó
történetet írt le Hungária című művében saját
származásáról. Eszerint a havasalföldi fejedelmi család egyik
tagja, Argyesi Mamzilla Hunyadi János testvérét, Marinát
vette el feleségül, és attól született az érsek apja, Sztoján,
vagyis István, aki Magyarországra menekült. Oláh Miklós
1493-ban született, így kissé valószínűtlen, hogy nagyanyja
Hunyadi János testvére lett volna. Nem zárható azonban ki,
hogy az érsek valóban a Serbe atyafiság leányági
leszármazottja lett volna.
Az viszont igazolható, hogy Hunyadi János egyik ismeretlen
nevű testvére a Szentgyörgyi Székely családba házasodott,
de itt is vannak nehézségek. Biztosnak tűnik, hogy a
kormányzó sógorát Székely Jánosnak hívták. A
legvalószínűbb, hogy ez a sógor, nem pedig a fia, azaz
Hunyadi unokaöccse volt 1444-1446-ban a kunok ispánja,
1446-1448-ban horvát-szlavón bán és a vránai perjelség
kormányzója, s ő esett el 1448-ban a rigómezei csatában. Az
ő fia - esetleg testvére - volt Tamás, aki 1450-1461 között
vránai perjel, azaz a magyarországi johannita lovagok főnöke
volt. Amennyiben Szentgyörgyi Székely János azonos lenne
az 1429-ben említett solti széki esküdttel, nem
származhatott túl előkelő családból. Talán valószínűbb, hogy
az 1470-ben Doboka megyében és a Barcaságban
birtokosként kimutatható Szentgyörgyi Székely család sarja
volt.



Volt Hunyadi Jánosnak egy Klára keresztnevű testvére is. Őt
ugyan egy oklevél anyai ágú testvérének nevezi, amiből arra
lehetne következtetni, hogy Serbe fia Vajk özvegye újra
férjhez ment. A középkori oklevelek azonban gyakran
eltévesztik a megnevezéseket, így valószínűbb, hogy
édestestvérek és nem féltestvérek voltak. Klára a Káta
nembeli Dengelegi Pongráchoz ment férjhez. Fiai apjuk nevét
már vezetéknévként használták, tehát a Dengelegi Pongrác
családnevet viselték. Hunyadi sógora 1433-1439 között
udvari lovag volt, majd 1441 -től haláláig, 1444-ig Hunyadi
János erdélyi alvajdájaként működött. A család Szatmár
megyei előkelő nemes volt.
Dengelegi Pongrác és Hunyadi Klára házasságából három fiú
és egy leány született. Borbála egy tekintélyes báróhoz, a
Rozgonyiak idősebb ágából való Sebestyénhez ment hozzá,
aki 1443-1449 között pozsonyi ispánként viselt országos
főméItóságot, majd felesége unokatestvére, Mátyás
uralkodása idején, 1458-ban királyi lovászmester és
ugyanakkor a Felső részek főkapitánya volt, végül 1459-1461
közt erdélyi vajda tisztet töltött be haláláig. Sebestyénnek és
Dengelegi Borbálának négy gyermeke született. Anna és
Borbála talán hajadonként halt meg. Druzsiánát
gyermekként házasították össze Pelsőci Vajdafi Imrével
1460-ban (a menyasszony hároméves volt!), de a „férj"
hamar meghalt. Később Zagorjei György gróf - Vitovec János
szlavón bán fia - felesége lett, a házasságból csak egy leány
született. A rokonság ellenére Mátyás 1488-ban elkobozta a
Zagorjei grófok vagyonát, és saját fiának adta. Rozgonyi
Sebestyén fia, László királyi palotásként - azaz udvari
nemesként - tíz lovassal vett részt Beatrix királyné
nászkíséretében Olaszországban. Ekkor a király rokonának
nevezik. (Anyja volt Mátyás unokatestvére.) 1478-1479-ben
királyi asztalnokmester, 1481-ben nándorfehérvári kapitány,
Mátyás halála után pedig haláláig királyi kamarásmester volt
1490-1491-ben. Alsólendvai Bánfi Erzsébettel kötött



házasságából egy fiú és két leány született. Mindhárman
gyermekként haltak meg. Rozgonyi László minden jel szerint
nem tartozott Mátyás legkedvesebb rokonai közé.
A három Dengelegi Pongrác fivér közül a legidősebb, László,
egyetemi tanulmányok után a kolozsmonostori bencés
apátság kormányzója lett 1461-ben, de két év múlva egy
birtokviszály miatt a kolozsvári polgárok meggyilkolták.
Öccse, Pongrác János vajda, bosszúból meg akarta
ostromolni Kolozsvárt, végül azonban a szülővárosához
vonzódó király leszerelte unokatestvérét. A legifjabb testvér,
András országos főméltóságot kapott unokatestvérétől:
1462-1464 közt királyi pohárnokmesteri tisztet töltött be. Ezt
a méltóságát azonban az 1464-es koronázással kapcsolatos
átszervezéseknél elvesztette, majd a boszniai háborúban
elesett. Családjáról nem tudunk.
A család legtekintélyesebb, a királytól leginkább pártfogolt
tagja a középső fivér, Dengelegi Pongrác János vajda volt.
1461-1463 közt királyi asztalnokmester, 1462-1465, 1468
1472 és 1475-1476 között erdélyi vajda, közben 1466-ban
Szörényi bán, 1470-1472-ben egyben temesi ispán
méltóságot töltött be. Őt említik legtöbbször a király
unokatestvéreként, és amikor 1476 végén, Mátyás és Beatrix
esküvői ünnepsége alatt meghalt, udvari gyászt tartottak.
Pálóci Erzsébettől két gyermeke született, Mátyás és Katalin.
Mátyás ugyan megkapta Beatrix királyné egyik rokona,
Aloizia leányát feleségül (majd özvegyként Perényi Orsolyát
vette el), de semmiféle udvari méltóságban nem részesült.
Húga, Katalin, Újlaki Lőrinc herceghez ment feleségül.
A Dengelegi Pongrác család nagy birtokadományokban
részesült, házassági kapcsolatai révén a magyar
arisztokrácia legjelentősebb családjaival került rokonságba,
komoly politikai szerepet azonban egyedül a beházasodott
Rozgonyi Sebestyén, illetve Pongrác János játszott közülük



rokonuk, Mátyás udvarában. A család 1500-ban, Pongrác
Mátyás halálával halt ki.
Serbe fia Vajk legidősebb fia, az idősebb Hunyadi János
futotta be a magyar történelem egyik legnagyobb ívű
pályáját. Karrierje a tekintélyesebb középbirtokos nemesség
szokásos útjaként indult: különböző nagy-birtokosok
szolgálatába állt. Először valószínűleg a Csákiaknál szolgált,
de katonáskodott Lazarevic István szerb fejedelem
udvarában is, sőt a szerb néphagyomány a despota
(fejedelem) természetes fiának tartotta. Familiárisa volt az
Újlaki családnak is, 1434-1435-ben pedig Zsigmond király
udvari lovagja. Valószínű azonban, hogy már korábban is az
volt, és elkísérte a királyt a császárkoronázással záruló
olaszországi útjára. Közben Milánóban Visconti fejedelem
szolgálatába állt._1434-ben azonban már ismét
Magyarországon volt, és udvari lovagként 1200 forint
kölcsönt adott a császárnak, aki azért birtokot zálogosított el
neki és öccsének, az ifjabb Jánosnak. Ezzel kezdődött az a
birtokszerzési folyamat, amely élete végére az ország
legnagyobb földbirtokosává tette.
1439-ben Albert király kinevezte - öccsével együtt - Szörényi
bánná. Ezzel bejutott az „igazi bárók", az ország
főméltóságai közé. 1440-ben Albert király utószülött fiával
a későbbi V. Lászlóval - szemben Ulászló lengyel király
magyar királlyá választását támogatta, és ő lett a délvidéki
nagyúr, Újlaki Miklós mellett Ulászló fő támogatója. A nála
közel egy évtizeddel fiatalabb Újlaki Miklóssal nyilván az
Újlaki család szolgálatában töltött évek kötötték össze.
Másfél évtizedig ez a szoros, kisebb nézeteltérésekkel is csak
ritkán gyengített kapcsolat határozta meg az ország
politikáját. 1441-ben I. Ulászló Hunyadit Újlakival együtt
erdélyi vajdává, az ország egyik legnagyobb hatalmú
főméltóságává nevezte ki. E tisztet Hunyadi 1446-ig,
kormányzóvá választásáig, Újlaki pedig 1465-ig töltötte be.



Az 1440-es évek elején János vajda már az ország
legismertebb embere, ami méltóságán kívül eredményes
török elleni hadjáratának következménye. (A vajdai cím
fontosságát jelzi, hogy fiát, Mátyást kezdetben gyakran
Vajdafi Mátyásnak nevezték.) Az 1444-es várnai csatát
azonban Hunyadi elvesztette II. Murád szultán - saját
unokatestvére (?) - ellen, és a harcmezőn I. Ulászló is elesett.
1445-ben először négy részre osztották az országot, élükre
pedig hét főkapitányt választottak. Csak Hunyadi (az
Alföldön) és szövetségese, Újlaki (a Dunántúlon) kapott társ
nélkül egy-egy negyedet, s mivel a felosztásból kimaradt
Erdély már amúgy is az ő kezükben volt, ketten gyakorlatilag
az ország több mint kétharmadát ellenőrizték. A következő
évben aztán az országgyűlés az ország kormányzójává
választotta Hunyadit, így a III. Frigyes császárnál tartózkodó
gyermek V. László helyett - akit végül is elismertek a rendek
- ő lett az államfő.
Kormányzósága nem esett könnyű időszakra. Biztosítania
kellett egyrészt az ország védelmét az egyre erősödő török
támadások ellen, másrészt feladata lett volna az országban
felbomlott rend helyreállítása. Sikerült ugyan nagy sereget
felállítania a törökök ellen, de 1448-ban a Rigómezőn (a mai
Koszovó) csatát vesztett, amelyben sok magyar úr is elesett.
Észak-Magyarországra cseh huszita katonák fészkelték be
magukat még Zsigmond idejében, akiket Jan Giskra kapitány
egységbe szervezett. Giskra - magát V. László
főkapitányának nevezve - gyakorlatilag önálló
fejedelemséget hozott létre, melyet Hunyadinak végül is
nem sikerült levernie. Szlavóniában V. László közeli rokonai, a
Ciliei grófok voltak az urak, s ők egyben rokonságban álltak
Brankovic György szerb despotával is, akinek magyarországi
birtokai tekintélyes részét Hunyadi már 1444-ben
megszerezte. V. László és Ciliei rokonságához tartozott még
a nádor, Garai László is.



Végül az osztrák és a cseh rendek vezetőivel, Ulrich
Eizingerrel és Podjebrád Györggyel szövetkezve - V. László
örökösödés jogán Ausztria főhercege és cseh király is volt
sikerült a fiatal királyt III. Frigyes császár „védőőrizetéből"
kivenni. Kompromisszumos megoldás jött létre, melynek
értelmében 1452 végén Hunyadi lemondott a
kormányzóságról, és átadta a hatalmat a királynak. Az pedig
1453 elején kinevezte Magyarország főkapitányává és a
királyi jövedelmek kezelőjévé, valamint Beszterce örökös
grófjává. Ilyen örökös arisztokrata cím nem volt addig
Magyar-országon, ezzel a volt kormányzó rangban a
legelőkelőbb lett. (Néhány nyugati határszéli, illetve horvát
arisztokrata család ugyan már régóta használt grófi címet,
mint a Szentgyörgyi és Bazini, vagy a Frangepán, de ez
külföldi hatásra történt, és itthon nem biztosított számukra
előjogokat. A besztercei grófi cím ettől eltért.)
Főkapitányként és a királyi jövedelmek kezelőjeként Hunyadi
gyakorlatilag megőrizte korábbi hatalmát.
A volt kormányzó 1456-ban legyőzte a Nándorfehérvárt
ostromló II. Mehmed szultánt, ami csak növelte már
nemzetközivé vált hírnevét, ugyanakkor figyelmeztetést
jelentett a török felé: Magyarország nem könnyű préda.
Győzelme után néhány héttel azonban a főkapitány meghalt,
s ez új politikai helyzetet teremtett.
Hunyadi János 1428-1430 táján nősülhetett. Felesége,
Szilágyi Erzsébet tekintélyes nemesi családból származott:
Szilágyi Bernolt László és Bellyéni (vagy Bellyei) Katalin
leánya volt. (A Bernolt nevet később már nem használták.)
Szilágyi László 1403-ban tűnt fel mint Maróti János macsói
bán familiárisa. Mivel urával együtt Zsigmond oldalára állt
Nápolyi László ellenkirály ellen, a király Bodrog megyei
birtokokat adott neki. Ezekben a birtokokban osztályos
atyafiaknak fogadta öt fiútestvérét, valamint egy
unokatestvérét is. Bár közülük egyesek később is



előfordulnak az oklevelekben, leszármazottaik utóbb nem
tűnnek fel, nem játszanak szerepet. Szilágyi László a Maróti
familiárissággal - és a birtokadománnyal - végleg a
Délvidékre került.
Családja eredetéről csak annyit tudunk, hogy a Szilágyságból
származik. Szilágyi László 1405-1408 között (Vojk-)
Keresztúri Garázda Miklóssal együtt szreberniki várnagy volt,
közösen királyi birtokadományokban is részesültek, így 1407
ben az erdélyi Doboka és Fehér megyékben. 1408-ban
Zsigmond - részben Heves és Nógrád megyei birtokért
cserébe - a Temes megyei horogszegi uradalmat
adományozza nekik, majd 1408-ban közös címerrel tünteti ki
őket. Garázdát ekkor Mecsenicei előnévvel nevezi az oklevél.
A Vojk nembeli szlavóniai, délszláv eredetű Garázdák
tekintélyes birtokosok voltak Szlavóniában Vojkkeresztúr és
Mecsenice környékén. Rokonságukhoz tartozott többek közt
Vitéz János is. A közös címeradomány alapján Szilágyi László
délszláv eredete is felmerült a szakirodalomban, ez azonban
teljesen valószínűtlen: Mátyás anyai nagyapja magyar volt.
Zsigmond gyakran adott azonos címert egymással nem
rokon egyéneknek, így az együtt katonáskodó és nyilván jó
barátságban levő Szilágyi és Garázda is közösen kapott
birtokokat és címert. Később Horogszeg, ami a Szilágyiak
előneve lett, már egyedül ezé a családé. Szilágyi László a
szokott köznemesi karriert futotta be: familiárisi szolgálattal
emelkedett ki a kisnemesek közül az előkelőbb nemesek
sorába.
Felesége, Bellyéni Katalin ugyanilyen, tekintélyesebb Bodrog
megyei nemesi család sarja volt, akit nyilván bodrogi
birtokszerzése nyomán vett el feleségül. A házasságból
három fiú és három leány született. A legidősebb
valószínűleg Erzsébet lehetett, Hunyadi János leendő
felesége. A fiúk között Osvát volt a legidősebb, aki sógora,
Hunyadi János szolgálatában állt, 1446-ban a kormányzó



temesi alispánjaként említik a források. 1452 előtt meghalt,
felesége a Bár-Kalán nembeli Szeri Pósa Ágota volt, egy
tekintélyes alföldi család sarja. Egy Ferenc nevű fiáról
tudunk, aki valószínűleg korán meghalt. Egyik leánya, Margit
Maróti Mátyus felesége volt, aki előbb a lovászmester (1467
1469), majd a macsói bán (1469-1476) tisztét látta el. A
tekintélyes arisztokráciához tartozott, mint láttuk, Szilágyi
László e család szolgálatában emelkedett fel. A házasság
gyermektelen maradt. Az özvegy Maróti Mátyusné
Horogszegi Szilágyi Margit 1504-ben javait néhai Rozgonyi
Apollónia gyermekeire: Csáki Miklós Csanádi püspökre,
Lászlóra, Ferencre, Annára, aki Bajnai Both András és
Borbálára, aki Hédervári Ferenc felesége volt, továbbá a
hajadon Katalinra hagyta. Látni fogjuk, hogy Rozgonyi
Apollónia, Szilágyi Orsolya leánya, Margit asszony első fokú
unokatestvére volt.
Valószínűleg Szilágyi Osvát leánya volt Jusztina is, akit
azonban az oklevelek Osváton kívül épp úgy neveznek Osvát
fia, Ferenc, mint Osvát öccse, ifj. Szilágyi László leányának.
Jusztina élete mutatja, hogy Mátyás kevés kivétellel csak
akkor támogatta rokonait, ha haszna volt belőle.
Unokatestvérét, Jusztinát először az északnyugati Felvidéken
nagy hatalmú Szentmiklósi Pongrác család egyik tagjához,
Vencelhez - akit azonban többnyire Lászlónak neveztek
adta feleségül. A férjé volt Sztrecsény vára és Zsolna városa.
Hatalma megerősödése után a királynak már nem volt
szüksége a Szentmiklósi Pongrácokra, ezért elvette
unokasógora birtokait, helyette pedig neki és feleségének,
Horogszegi Szilágyi Jusztinának az 1467-es lázadásban való
részvétel miatt birtokelkobzásra ítélt Suki és a Somkereki
Erdélyi családok erdélyi javait adományozta, köztük a
gernyeszegi uradalmat is. (A Pongrác Lászlótól elvett
felvidéki birtokok csak a férj tulajdonában voltak!) Ez az
adomány a rövidesen özvegyen maradi Jusztina asszonynak
sok kellemetlenséget okozott, hiszen a Sukiak és az



Erdélyiek vissza akarták azt perelni. Szilágyi Jusztina a
perektől csak házassággal szabadulhatott: 1479-ben Suki
Pál, majd ismét megözvegyülvén 1481 -ben Erdélyi János
felesége lett. Még 1497-ben is élt, négy férjétől azonban a
jelek szerint nem született gyermeke.
Eddig azonban csak Jusztina három férjéről volt szó. A sorban
második, eddig nem említett férjhez a király ugyanis fontos
politikai okból adta hozzá unokatestvérét. Ő ugyanis nem
volt más, mint a Drakulának nevezett Vlad Tepes havasalföldi
vajda (1448-1462, 1476), a vérszopó vámpírként a
filmtörténetbe is bejutó Drakula gróf névadó mintája. A
kegyetlen, de a török ellen eredményesen hadakozó román
fejedelmet Mátyás 1462-ben letette a vajdaságról, és több
mint egy évtizedig Magyarországon tartotta fogva. 1476
elején azonban már a király egyik hadvezéreként a Balkánon
harcolt a török ellen, majd az év vége felé Mátyás
visszahelyezte a vajdai méltóságba, néhány hét múlva
azonban elesett. Bonfini ugyan úgy tudta, hogy a király még
fogságba esése előtt adta hozzá egyik rokonát, viszont egy
korabeli orosz forrás azt írja, hogy Mátyás a fogoly vajdához
adta saját húgát feleségül, aki fiat is szült neki. A fiúra más
adatunk nincs, a nőül adott „húg" pedig Mátyás
unokatestvére, Szilágyi Jusztina volt. Drakula vajda pécsi
piactéri házát ugyanis az 1480-as években özvegye, Jusztina
asszony adományozta el. Ezek szerint az 1470-es évek
közepére először megözvegyült Jusztinát azért adta a király
nőül Vladhoz, hogy a vajda Mátyás unokasógoraként az ő
érdekeit képviselje Havasalföldön.
Szilágyi László második fia, Mihály pályáját ugyancsak
sógora, Hunyadi szolgálatában kezdte mint torontáli alispán
(1451), majd nándorfehérvári kapitány (1456). Ugyanez év
végétől macsói bánként már a bárók közé tartozott, 1458
ban pedig az ország kormányzójává választották, kóla
később részletesen lesz szó. Valószínűleg már



kormányzóként vette feleségül a tekintélyes arisztokrata
Ecsedi Bátori Margitot, a házasság azonban gyermektelen
maradt. Szilágyi Osvát és Mihály öccsét, ifj. Szilágyi Lászlót
aki akkor már Mihály bátyja nándorfehérvári várnagya volt
valamikor 1456-1457 fordulóján Brankovic György szerb
fejedelem ölelte meg. Házasságáról nem tudunk, de
amennyiben Jusztina az ő, nem pedig Osvát leánya lett
volna, nyilván nős lehetett.
Szilágyi Lászlónak három fián kívül három leánya született.
Hunyadi János feleségén, Erzsébeten kívül Zsófia, a Kacsics
nembeli Geréb János és Orsolya, Rozgonyi János hitvese. A
Gerébek tekintélyes birtokos nemesnek számítottak. János
hasonnevű apja már erdélyi alvajda volt, ő maga pedig
udvari lovag, majd sógora, Hunyadi erdélyi alkormányzója
(alvajdája), görgényi várnagya volt. Amikor másik sógora,
Szilágyi Mihály kormányzó lett, őt nevezte ki
alkormányzójának, hatásköre azonban gyakorlatilag csak
Erdélyre terjedt ki. Ezt a tisztet 1458. augusztus végéig
töltötte be. 1459-ben erdélyi főkapitány lett, majd amikor a
király 1460-ban kibékült Szilágyival, és őt ismét Erdély
kormányzójának nevezte ki, Geréb János újból sógora
alkormányzója lett az év őszéig, amikor is Szilágyi török
fogságba került. Jelentős birtokokat szerzett: 1464-ben
Mátyás a fogarasi uradalmat adományozta neki, arra
azonban vigyázott a király, hogy nagynénje férje ne jusson
be az arisztokráciába. 1466-ban erdélyi sókamaraispán volt,
az uralkodó azonban 1469-ben - bizonyos nézeteltérésekre
hivatkozva-elkobozta a Geréb családtól Fogarast, és az
erdélyi szászoknak adományozta. Az 1471. évi, Vitéz János
és Janus Pannonius nevéhez fűződő összeesküvés azonban
elkerülhetetlenné tette, hogy a király bővítse támogatói
számát, és erre közeli rokonai voltak a legalkalmasabbak. Így
1471 szeptemberében visszaadta a Gerébeknek Fogarast, a
családfő, Geréb János azonban röviddel ezután elhunyt.



A Szilágyi Zsófiával kötött házasságból öt fiú született. A
legidősebb, István 1468-ban, közel harmincévesen halt meg,
de sem feleségéről, sem esetleges tisztségeiről nem tudunk.
A következő testvér, Lőrinc, feltehetően gyermekként
távozott az élők sorából. A legnagyobb karriert Péter futotta
be: király unokatestvére egyik legjobb hadvezére lett. Az
1471-es összeesküvés idején az ő feladata volt a Felvidék
biztosítása. 1475-1476-ban a felső-sziléziai Jágemdorf
kapitányaként szolgálta Mátyást, majd 1477-1479 között
erdélyi vajdaként került a bárók közé. 1486-1489 között az
udvarmesterséggel egybekötött ajtónállómester tisztét
viselte, 1503-ban pedig immár nádorként hunyt el. A család
vele kihalt, mivel öccse, László, aki 1475-ben erdélyi püspök
lett, 1502-ben kalocsai érsekként távozott az élők sorából. Az
ötödik Geréb testvér, Mátyás 1483-1489 között horvát
szlavón bán volt. Jó szervezőképességgel rendelkezett, sokat
tett a horvát végvárak megerősítéséért. Bár Mátyás haláláig
a király környezetében tartózkodtak, valami történhetett
Mátyás és unokatestvérei között, 1489-ben ugyanis a király
mind Pétert, mind Mátyást felmentette tisztségeikből. Talán
ennek következményeként a három Geréb testvér 1490-ben
nem támogatta unokaöccsük, Corvin János trónörökösödését.
A Geréb család birtokai nagy részét azonban a család kihalta
után Corvin János örökölte.
Mátyás anyjának másik húga, Szilágyi Orsolya, a Rozgonyi
család ifjabb ágából való János első felesége lett. A
legtekintélyesebb arisztokratákhoz számító férj más
országos méltóságokon kívül 1449-től több ízben töltötte be
az erdélyi vajdai méltóságot, majd országbíró lett. 1471
augusztusában a regensburgi német birodalmi gyűlésen halt
meg, ahol köveiként vett részt. Felesége, Orsolya korán
meghalt: 1455-ben még élőként említik a források, akkor két
fia és egy leánya volt. Orsolya és Rozgonyi János fiai közül
egyedül csak az 1470-es évek elején meghalt János érte meg
a nagykorúságot, lányuk, Apollónia pedig Csáki Benedekhez



ment feleségül. Ennek apja, Csáki Ferenc - korábbi székely,
majd bihari ispán - nagy befolyással rendelkezett Mátyás
uralkodása elején, Benedek viszont a rokonság ellenére
háttérbe szorult. Mint láttuk, az ő gyermekei örökölték meg
Horogszegi Szilágyi Margit javait. Az ő fiuk volt Csáki Miklós,
az a Csanádi püspök, akit 1514-ben Székely Dózsa György
karóba húzatott. Amikor Miklós a 15-16. század fordulóján a
padovai egyetemen tanult, Mátyás király anyai ágú
unokaöccsének nevezték, hiszen édesanyja valóban a király
elsőfokú unokatestvére volt. Geréb Péter halála, azaz a
Geréb család kihalása után különben mint Horogszegi
Szilágyi (id.) László leszármazottai, Csáki Miklós püspök és
testvére, Anna örökölte a horogszegi uradalmat.
A nagy király rokonságának bemutatása érdekes
következtetésekre ad alkalmat. Láthattuk, hogy a karrier
szempontjából az uralkodóval való rokonság csak abban az
esetben jelentett előnyt, ha az illető tehetséges is volt,
avagy hasznot hajtott a királynak, a nőrokonok pedig
alkalmasnak bizonyultak nagyúri családokat az uralkodóhoz
kötni. Az sem lehet véletlen, hogy a rokon férfiak közül a
leginkább előnyben részesített Dengelegi Pongrác János és a
három Geréb testvér az ország legtehetségesebb hadvezérei
és szervezői közé tartoztak, és talán a rokonság nélkül is
elérhették volna ugyanezt. Tehetségük sem menthette
azonban meg őket, ha királyi rokonuk valamiért
megharagudott rájuk. Ez alól csak egyetlen kivételt
ismerünk, az ő esetében viszont nem tudjuk, hogy az illető
milyen rokonsági fokban állt Mátyással.
Szapolyai Imre deákról van szó. A „deák" jelzőt, amit az
arisztokráciába való kerülése előtt használt, ebben az időben
még azok viselték, akik egyházi pályára készülvén az alsóbb
egyházi rendeket ugyan felvették, de még megnősülhettek.
Több helyen együtt fordul elő a Hunyadi-, a Szilágyi- és a
Szapolyai-címer. Ennek alapján több kutató joggal sorolta a



Szapolyaiakat Mátyás rokonságához, van aki a
Hunyadiakhoz, van aki a Szilágyiakhoz, azonban egyik
megoldás sem igazolódott. Pedig Imre deák szédületes
karrierje és egész életpályája nem magyarázható mással,
mint igen közeli rokonsággal.
1457-ben nagybányai várnagyként és kamaraispánként tűnt
fel. Mátyás trónra lépte után emellett országos
sókamaraispán volt, majd 1459-ben főkincstartóként került a
bárók közé. Öccsével, Istvánnal együtt ebben az időben részt
vett a felvidéki, Giskra vezette cseh-huszita katonák elleni
harcban. 1464-1465 között horvát-szlavón bán, egyben
boszniai kormányzó is. Pályája eddig a pontig ugyan nem
nagyon gyakori, de mégsem szokatlan. Az viszont már
különleges, hogy 1462-ben nem csupán a csehektől
visszafoglalt Szepesvárt és uradalmát, hanem a Szepesföld
örökös grófja címet is neki és testvérének, Istvánnak adta
Mátyás. Addig magyar király csak egy örökös grófságot
adományozott: V. László 1453-ban Besztercét Hunyadi
jánosnak, majd Mátyás ugyanezt - a kormányzóságról való
leváltása után - nagybátyjának, Szilágyi Mihálynak. Igaz, a
Szapolyaiak részt vettek a felvidéki harcokban, de ugyancsak
ott volt például Rozgonyi Sebestyén, a király unokasógora is,
mégsem lett örökös gróf.
A következő furcsaság, hogy az 1467-es erdélyi lázadásban a
Szapolyai testvérek nemcsak részt vettek, hanem annak fő
szervezői is voltak. Az uralkodó mégsem büntette meg őket.
Igaz, a lázadó vajdákat sem, akiket csupán leváltott
tisztükből. A Szapolyaiak kezdetben az 1471-es
összeesküvéssel is rokonszenveztek, ekkor viszont hamar
átálltak a király oldalára. Ami ezek után különös: annak
ellenére, hogy nem volt a király legmegbízhatóbb hívének
mondható, ráadásul 1465-től nem viselt tisztséget, Szapolyai
Imre szinte sohasem hiányzott a királyi tanács üléseiről. Ami
még fontosabb: a király gyakori háborús külföldi



tartózkodásai idejére az ország kormányzatát rendszeresen
rá, nem pedig a mindig hűséges Ország Mihály nádorra
ruházta. Sőt, annak halála után, 1486-ban Szapolyait
választatta nádorrá. E tisztséget azonban csak rövid ideig
tölthette be, mert 1487-ben elhunyt.
A legvalószínűbb magyarázat e töretlen karrierre az, hogy
Szapolyai Imre és Mátyás király féltestvérek voltak. Eszerint
Imre deák Hunyadi János természetes fia lehetett, azaz az
uralkodó legközvetlenebb rokonaként mindent
megengedhetett magának, a különben bosszúálló Mátyás
mindent megbocsátott neki. A források szerint azonban Imre
a Pozsega megyei közepes birtokos nemes Szapolyai Vajdafi
László legidősebb fia volt. Idősebb öccse, Miklós 1461-től
1468-ban bekövetkezett haláláig az erdélyi püspöki széket
töltötte be. A harmadik, István jó hadvezérként először a
csehek ellen tűnt ki, majd Szilézia, 1485-től pedig Alsó
Ausztria helytartójaként szolgált. 1492-től haláláig, 1500-ig
az ország nádora volt, fia lett majdan I. János magyar király
(1526-1 540). János király sohasem érvelt a Mátyással való
rokonsággal, így a két ifjabb Szapolyai fivér valószínűleg
valóban Szapolyai Vajdafi László gyermeke lehetett.



A gyermekkortól a királyválasztásig
1442 lavaszán Hunyadi János erdélyi vajda a tartományában
tartózkodott: május 28-án például Szászhermányból keltezett
egy levelet. Minden jel szerint vele volt felesége is, aki 1443.
február 23-án Kolozsvárott megszülte második fiát, Mátyást.
A másodszülött fiú gyermekkorát elsősorban anyja
felügyelete alatt töltötte, mivel apját a háborúk, majd az
ország kormányzata foglalta le. A középkori arisztokráciánál
ez nem volt szokatlan: mialatt a családfő az uralkodó
udvarában vagy a csatamezőn biztosítja családja befolyását,
felesége otthon marad, igazgatja birtokaikat, és neveli a
gyermekeket. Szilágyi Erzsébet a politikában - leszámítva a
férje halála és fia királlyá választása közti rövid időszakot
nem nagyon vett részt, viszont gondos gazdaként irányította
a hatalmas Hunyadi-uradalmakat 1458 után, amikor a király
anyjára bízta családi birtokait.
Mátyás neveltetésébe azonban Hunyadi János természetesen
komolyan beleszólt. Születésekor az apa már erdélyi vajda,
az ország egyik főméltósága, aki rövidesen államfő lesz, így
a szokványos nemesi nevelésnél többet kellett nyújtania
fiának. Mivel a középkorban gyakori volt a
gyermekhalandóság, arra is gondolnia kellett, hogy az
idősebb testvér halála esetén esetleg az ifjabb Mátyásra
hárul a Hunyadi-család fenntartásának és befolyása
növelésének terhe. A katona apa a jelek szerint nem tudott
írni-olvasni, és valószínűleg latinul sem beszélt, külföldi
útjain azonban megfigyelhette az ottani nagyúri családok
életét és műveltségét. Úgy látszik, olyan tudást akart
gyermekeinek nyújtani, amely a legmagasabb tisztségek
betöltésénél hasznukra lehet. Ez magába foglalta a
szokványos nemesi nevelést, azaz a fiúknak meg kellett
tanulniuk a katonáskodás mesterségét (lovagolni, vívni stb.),



de annál jóval többet is: nyelveket, valamint az akkori
általános műveltség alapjait.
Katonáskodásra nyilván apja taníttatta Mátyást. Állítólag a
táborban nőtt fel, a megpróbáltatásokat kétségkívül jól tűrő,
valamennyi katonai diszciplínában jártas emberré fejlődött,
aki képes volt akár egy folyót is átúszni. Hunyadi János fiai
szellemének művelését a lengyel Sanocki Gergelyre bízta,
aki I. Ulászló király nevelőjeként került Magyarországra.
Miután az uralkodó 1444-ben elesett a várnai csatában,
Sanocki Gergely vette át a Hunyadi fiúk tanítását. Kiváló
humanista volt, Vitéz János váradi püspök barátja, aki
nagyváradi kanonoknak is kinevezte. Mátyás azonban
valószínűleg csak keveset tanulhatott tőle, mert Sanocki
1451-ben, amikor Ivovi (Lemberg) érseknek nevezték ki,
elhagyta Magyarországot. Mátyás pedig akkor még csak
nyolcéves volt. Feltételezik, hogy Vitéz, Hunyadi főbb
tanácsadóinak egyike, maga is Mátyás nevelője lehetett. Az
valószínű, hogy Vitéz beleszólt a fiatal Hunyadi fiú
taníttatásába, de politikai feladatai és püspöksége
valószínűtlenné teszik tényleges nevelői szerepét.
Nevelői humanisták lehettek, de akárkik is tanították
Mátyást, ő meglepően széles körű ismereteket szerzett.
Kitűnően megtanult latinul, beszélt németül és valamely
szláv nyelven, valamint feltehetően románul is. A későbbi
király szeretett olvasni, főként klasszikus latin szerzőket,
ezeken belül pedig nyilván nem véletlenül a hadtudományi
vonatkozásúakat. Képzettsége király korában lehetővé tette,
hogy olasz humanistákkal tudós beszélgetéseket folytasson.
S mindezt gyermekként kellett elsajátítania, hiszen még nem
töltötte be tizenötödik évét, amikor királlyá választották,
utána pedig rendszeres tanulásra már nem, legfeljebb
olvasásra maradhatott ideje. Úgy látszik tehát, hogy a
jövendő uralkodónak gyermekkorában nem sok lehetősége
volt a kortárs gyermekek szokott játékaira. Mátyás átlagnál



nagyobb tehetségét bizonyítja, hogy ilyen fiatalon jelentős
tudást volt képes felhalmozni.
Képzettsége nyilván jóval meghaladta bátyjáét, akinek a
gyermekkora bizonyára másként zajlott le, hiszen apja
akkoriban még viszonylag jelentéktelen köznemes volt.
Ráadásul László - apja kormányzósága következtében - már
nagyon fiatalon komoly politikai szerepet játszott. 1452-ben,
kb. húszévesen pozsonyi ispánként került a bárók közé,
1453-ban horvát bán lett, majd 1456-ban lovászmester,
temesi és trencséni ispán. Nemcsak apja egyik legfontosabb
politikai támaszának számított, de öccsével együtt arra is
szánták, hogy a Hunyadi-család hatalmát politikai házasság
kötésével erősítse. Amikor a rigómezei csata (1448) után
menekülve Hunyadi János Brankovic György szerb fejedelem
fogságába esett, kiszabadulása fejében fiát, Lászlót kellett
túszul hagynia. Már akkor felmerült egy házasság terve
László és vagy Ciliei Ulrik leánya (Brankovic unokája), vagy
Garai László (Ciliei unokatestvére) leánya között. László
ugyan közel két év múlva kiszabadult, de a házassági terv - a
változó politikai viszonyoktól függően - fennmaradt. Egyes
nézetek szerint 1451-ben, mások szerint 1455-ben jegyezte
el Garai Annát, aki akkoriban még nem lehetett tízéves.
Ebben a házassági politikában Mátyás is szerepet kapott.
1451-ben kötötték meg a házassági szerződést a két
gyermek, Hunyadi Mátyás és Cillei Erzsébet között, a szülők
közti ellentét miatt azonban csak 1455 nyarán került sor a
házasságra. Cillei Ulrik ekkor átadta leányát Hunyadi
Jánosnak, Mátyást viszont a király kamarásaként V. László
udvarába vitték, mivel a király anyja, Zsigmond király
leánya, Cillei Ulrik első fokú unokatestvére volt. A két fél e
gyermekházassággal nyilvánvalóan túszokat szedett
egymástól. A házasság elhálását természetesen
elhalasztották a gyermekek felnövéséig, Cillei Erzsébet
azonban rövidesen elhunyt, valószínűleg Hunyad várában. A



házasság különben politikailag hasznos lett volna a
Hunyadiaknak, mert Cillei Ulrik nemcsak magyar főúr,
hanem német birodalmi fejedelem is volt, és mivel fiú
utóddal nem rendelkezett, Mátyás örökölhette volna a Cillei
vagyont, valamint rokonságba került volna a szerb fejedelmi
családdal is.
A volt kormányzó halála a nándorfehérvári győzelem (1456)
után fiát,
Lászlót lette a Hunyadi-vagyon örökösévé és János
nagyszámú familiárisának urává. Lászlóban megvolt a kellő
ambíció, és most hatalma is lett ennek kielégítésére. Apja
nyomdokaiba akart lépni, azaz elsősorban az országos
főkapitányi tisztséget kívánta megszerezni, erre viszont V.
László rokona, Cillei Ulrik is igényt tartott. A király 1456
őszén Cilleivel és - a török elleni hadjárat ürügyével - sereg
élén jelent meg Nándorfehérvár előtt. Az ekkor
bekövetkezett eseményt a források pártállás szerint eltérően
adják elő. Annyi mindenesetre tény, hogy Hunyadi László, aki
a nagybátyja, Szilágyi Mihály által parancsnokolt
Nándorfehérvárott tartózkodott, nem engedte be a sereget a
várba. Csak a király és Cillei nyert bebocsátást minimális
kísérettel. Ezután Hunyadi László és hívei magukhoz hívatták
Cilleit, és állítólag egy, a gróf által Brankovicnak írt és
elfogott levél tartalmára hivatkozva, miszerint Cillei gróf meg
akarta ölni a Hunyadi testvéreket, 1456. november 9-én
meggyilkolták Cilleit. A jelek szerint ebben Hunyadi László
maga is részt vett.
Az esemény hírére a királyi sereg feloszlott, V. László pedig
gyakorlatilag a Hunyadi-család fogja lett. Hunyadi László a
kezén levő Temesvárra kísérte a királyt. Ott tartózkodott
Szilágyi Erzsébet és valószínűleg Mátyás Is, Az uralkodónak
esküt kellett tennie, hogy nem bosszulja meg rokona halálát,
és ki kellett neveznie Hunyadi Lászlót főkapitánnyá.



Cillei volt Szlavóniában a leghatalmasabb úr. Halála új
helyzetet teremtett az országban. Vele kihalt a Cillei
dinasztia, özvegyének nem sikerült a családi vagyont
megtartania. Birodalmi fejedelemségére III. Frigyes császár
tette rá a kezét, a magyarországi birtokokon zsoldoskapitányi
osztoztak. Ugyanakkor Magyarországon 1456-ig a Hunyadi
János és szövetségese, Újlaki Miklós közti - időnként kisebb
nézeteltérésekkel megzavart - kapcsolatnak volt döntő
jelentősége. Újlaki volt Hunyadi után az ország
leghatalmasabb bárója, akivel a néhai kormányzó annak
idején érdekszférákra osztotta az országot: azaz Hunyadi
nem avatkozott be a dunántúli ügyekbe, ott nem
akadályozta Újlaki érvényesülését. Hunyadi László azonban
apja halála után bejelentette igényét a nyugat
magyarországi németújvári uradalomra, amelyet Miklós úr is
magáénak tartott. Hunyadi László főkapitányként egy
csapásra az ország legbefolyásosabb bárója lett, ami sértette
mind a korábbi szövetséges, Újlaki, mind a Hunyadiakkal
korábban is szembenálló urak érdekeit, különösen pedig a
nádorét, Garai Lászlóét, aki egyrészt a meggyilkolt Cillei Ulrik
unokatestvére, másrészt viszont Hunyadi László apósa volt.
A fiatal Hunyadi azonban a jelek szerint bízott leendő
apósában.
Végül az urak - a királlyal egyetértve, aki féltette hatalmát az
új főkapitánytól - csapdát állítottak a Hunyadi testvéreknek.
Rávették a Budán tartózkodó Hunyadi Lászlót, hívja öccsét a
fővárosba. Annak ellenére, hogy a néhai Hunyadi János
meghagyta fiainak, együtt soha se tartózkodjanak az
udvarban, és az utazást Szilágyi Erzsébet is ellenezte,
Mátyás engedelmeskedett bátyjának. Hunyadi László
főkapitányként a török ellen akart menni, így csapatok
gyűltek össze Budán. Serege élén megjött a család nagy
ellensége, Jan Giskra cseh kapitány is. A király 1457. március
14-én letartóztatta a két Hunyadi testvért és híveiket: az
urak közül Vitéz János váradi püspököt, Rozgonyi Sebestyént



(a Hunyadiak unokasógorát) és Kanizsai Lászlót (noha ő
Garai nádor nővérének fia volt), valamint a gazdag polgár és
nagybirtokos Modrár Pált, továbbá Györgyi Bodó Gáspárt
(Spirancic), Horváth Pált és Eustach Frodnachert (a két
utóbbi a Hunyadiak zsoldostisztje volt).
Március 16-án aztán kivégezték Hunyadi Lászlót, Vitéz Jánost
pedig Szécsi prímás őrizetébe adták, ahonnan két hónap
múlva szabadult, de novemberben már ismét a király
környezetében volt Prágában. A többi fogoly - Mátyás és
Modrár kivételével - rövidesen megszökött. Március 21-én V.
László egy oklevélben állította össze Hunyadi János, László
és Mátyás (!) „bűnlajstromát", egyben védelmébe vette
azokat az urakat, akik a Hunyadiak elleni eljárásban részt
vettek, felsorolva Garai László nádor, Újlaki Miklós erdélyi
vajda és szlavón bán, Alsólendvai Bánfi Pál ajtónállómester,
Buzlai László és Szomszédvári Czernin Henning
lovászmesterek, két osztrák úr, valamint Jodok véglesi
kapitány (a Justh család őse) nevét. Más adatokból tudjuk,
hogy az akcióban rajtuk kívül szerepet játszott Pálóci László
országbíró, Rozgonyi János erdélyi vajda (a Szilágyi testvérek
volt sógora) és testvérei, Rénold és Osvát székely ispánok,
Jan Giskra, valamint Cillei két volt familiárisa: Turóci Benedek
és Lamberger Frigyes is.
A vádiratban az is szerepel, hogy a Hunyadi testvérek
puccsra készültek, és meg akarták ölni a királyt, valamint
rokonát, a nádort. Ez viszont ellentétben áll a csupán három
évtizeddel később íródott Thuróczy-krónika azon állításával,
hogy Hunyadi László bízott leendő apósában. Bár a
gyilkossági vád mellett is szólnak érvek, az mégis inkább
valószínűtlen. Egy furcsaság szólhat mellette: Újlaki ugyanis
nagy sereggel indult Budára, de annak megérkeztét addig
halogatta, míg Hunyadiékat el nem fogták. A délvidéki
nagyúr egész életében biztosra ment: lehetőleg tikkor
kapcsolódott be valamelyik oldalon, ha ott már biztosnak



látszott a győzelem. Hunyadi László feltehetően megbízott
benne mint apja fő szövetségesében, de a jelek szerint
megfeledkezett arról, hogy németújvári akciójával
megsértette. Akárhogy is áll azonban a dolog, a tizennégy
éves Mátyásnak az esetleges gyilkossági tervben semmi
része nem lehetett, és vádlottá nyilvánításának nem volt
semmi jogi alapja.
Garaiék látszólag jól szervezték meg a Hunyadiak elleni
akciót, de nem számoltak azzal, hogy ellenfeleik vagyona és
kipróbált hadserege Intakt maradt. Szilágyi Erzsébet és
testvére, Mihály azonnal szervezni kezdte az ellenállást,
amelyhez természetesen csatlakoztak a budai fogságból
megszököttek is. A Szilágyi Mihály által vezetett és külföldi
zsoldosokkal is megerősödött csapatok Erdélybe törtek, és
csaknem az egész tartományt elfoglalták. V. László hívei
Rozgonyi Osvát székelyispán vezetése alatt Brassóba
zárkóztak, Szilágyi pedig ostrom alá vette Brassót és
Nagyszebent. Ez utóbbinál 1457 vége felé fegyvernyugvás
jött létre: a szászok tízezer aranyforintot fizettek érte Szilágyi
Mihálynak.
A Hunyadi rokon Székely Tamás vránai perjelen és Rozgonyi
Sebestyénen, valamint a szintén megszökött Kanizsai
Lászlón kívül nagyon erősítette a Szilágyi testvérek erejét az
északnyugati Felvidéken nagy hatalmú és jelentős
csapatokkal rendelkező Szentmiklósi Pongrác csatlakozása.
(Fiai apjuk keresztnevét - akár a Dengelegiek - már
vezetéknévként használták.) Pongrác úr többnyire szemben
állt Giskrával, így időnként Hunyadi szövetségese volt, de
mivel a kormányzó Trencsén körül saját uradalmat kezdett
kialakítani, a viszony megromlott. Talán Szilágyi Erzsébet
diplomáciai ügyességének köszönhető, hogy egy hónappal
Hunyadi László elfogása után, április 14-én Temesváron a
Szilágyi testvérek szövetséget kötöttek Szentmiklósi
Pongráccal, aki a szövetségbe fiait (köztük Vencelt, aki majd



Szilágyi Jusztinát veszi el) és testvéreit is belefoglalta.
Szilágyiék kötelezték magukat az általuk kézben tartott
Pongrác-uradalmak, köztük Sztrecsény várának
visszaadására. (Ezt kobozta el később Mátyás Pongrác
Venceltől.) A szerződés megtartására a Szilágyi testvérek
Hunyadi Mátyást is kötelezték.
Rozgonyi Sebestyénék szökése és a lázadás kitörése
megijesztette a királyt. Mivel V. László cseh király és osztrák
főherceg is volt, Mátyást és Modrárt fogolyként magával vitte
előbb Bécsbe, majd innen Prágába utazott, a fiatal Hunyadit
továbbra is magával hurcolva. A tizennégy éves gyermek
több mint tíz hónapot töltött így külföldi fogságban. Mátyás
lényegében túsz volt, de nem sok hasznot hozott a királynak.
Szilágyi Mihály nem nagyon törődött unokaöccsével, és
tovább folytatta a lázadást. Valószínűleg saját
érvényesülését kívánta Hunyadi László megbosszulása és
Mátyás kiszabadítása ürügyén biztosítani, bár ez utóbbiért
nem sokat tett. 1457 vége felé patthelyzet állt elő: sem a
lázadók, sem a királypártiak nem tudták befolyási területüket
növelni, így aztán fegyverszünetet kellett kötni.
Ekkor azonban váratlan esemény történt. 1457. november
23-án a csupán tizenhét éves V. László hirtelen meghalt
Prágában, valószínűleg pestisben. Ezzel teljesen új helyzet
állt elő. Csehországban a huszita Podjebrád György kezébe
került a hatalom, aki kormányzóként igazgatta az országot.
Az elhunyt király jogos örökösei nővérei voltak. Az idősebbik,
az 1432-ben született Anna III. Vilmos szász herceg neje volt.
Szászország ugyan Csehország közvetlen szomszédja volt,
Podjebrádnak azonban nem volt nagy kedve átadni a
hatalmat. Bár Anna és férje a magyar trónra is bejelentette
igényét, a távolság miatt ezt senki sem vette komolyan. A
második nővér, az 1437-ben született Erzsébet viszont IV.
Kázmér lengyel király felesége volt, és a gyermektelen
Annával szemben eddigre már egy fiút és egy leányt szült



(később még kilenc gyermek következett). A lengyel kártya
kijátszása nem látszott esélytelen vállalkozásnak
Magyarországon, hiszen Nagy Lajos is ült a lengyel trónon,
IV. Kázmér elődje pedig az az I. Ulászló Volt, aki 1440-1444
közt már uralkodott Magyarországon.
Más okból jöhetett számításba III. Frigyes német császár.
Ugyanúgy a Habsburg-ház tagja volt, mint V. László és apja,
Albert király, viszont a család egy másik ágából. (Albert
másodfokú unokatestvére volt.) Albert azért lehetett magyar
és cseh király, mert Zsigmond császár és király leányát vette
feleségül. Így Frigyesnek nem lehetett vérségi igénye a
magyar trónra, ezzel szemben ő örökölte a magyar-cseh
osztrák perszonálunió harmadik országát, Ausztriát.
(Korábban Stájerországban uralkodott.) Ami mellette szólt:
Erzsébet, V. László anyja neki zálogosította el a magyar
Szent Koronát, valamint több nyugat-magyarországi várat és
várost, köztük Sopront és Kismartont, azaz benn volt az
országban. Amennyiben nem őt választják meg magyar
királynak, akkor az új uralkodónak a korona és a nyugati
országrész visszaszerzéséért összetűzésbe kellett vele
kerülni.
Bonyolította a helyzetet az ország belső helyzete. Szilágyi
Mihályt és párthíveit vagy le kellett verni, vagy hűségre
kellett szorítani. A Felvidék tekintélyes részét kézben tartó és
többségükben Giskrának engedelmeskedő, nagyon komoly
katonai erőt jelentő csehek kérdése is megoldásra várt. A
Felvidéken a birtokviszonyok teljesen felborullak: sok főúr és
nemes elvesztette birtokait, amelyeket vissza akart szerezni
a csehektől.
Giskra erre nem volt hajlandó, bár egyébként V. László
hűséges emberének mutatkozott. Az valószínű volt, hogy a
német császár vagy a lengyel király magyar királlyá
választása esetén az ő oldalukra áll, a támogatás felében



azonban nyilván ragaszkodott volna tartományához. A Cillei
örökség miatti viszályok meglazították a rendet Szlavóniában
is, ráadásul újabb török támadás állt a küszöbön.
Maradt a belső megoldás. A leghatalmasabb urak a királyi
családdal rokon Garai László nádor, valamint Újlaki Miklós
voltak. Mindkettejük birtokai elsősorban nyugaton és délen
terültek el, gyakran egymással vegyesen. Újlaki egy
személyben erdélyi vajda, macsói és szlavón bán volt ugyan,
de egyik tartományban sem uralkodott egyedül. Erdélyben
Rozgonyi János volt a társa, Szilágyi azonban - mint láttuk
majdnem az egész tartományt elfoglalta. Macsóban éppen
Szilágyi volt Újlaki társa, Szlavóniában pedig a Cillei-örökség
nagy részét megszerző zsoldoskapitány, Jan Vitovec. Ebben a
helyzetben sem Garai, sem Újlaki nem lett volna képes a
másikkal - és főképp Szilágyi Mihállyal - szemben a hatalmat
megszerezni.
Így egyetlen logikus lehetőségként Hunyadi Mátyás
megválasztása maradt. Bár a katonai hatalom Szilágyi
kezében volt, a Hunyadi vagyont azonban Mátyás örökölte,
így nagybátyja is csak unokaöccse nevében folytathatta a
harcot. Azonkívül, hogy könnyen irányítható gyermeknek
tartották, még valami szólt Mátyás mellett. A pápa a spanyol
III. Calixtus (Alfonso de Borja, olaszosan Borgia, 1455-1458)
volt akkor, aki szorgalmazta a török elleni harcot, és akire
nagy hatást gyakorolt Hunyadi János küzdelme. Ebben az
időben pápai legátusként évekig Magyarországon
tartózkodott a pápa egyik bizalmasa, a szintén spanyol Juan
de Carvajal bíboros. (A pápai legátus az átlagosnál nagyobb
felhatalmazású szentszéki követ.) Carvajal maga is jóban
volt Hunyadival és annak környezetével, így Vitéz Jánossal,
ezért Mátyás királyságát támogatta.
Az első lépést Garai László tette meg. Felkereste a Szilágyi
testvéreket, és velük 1458. január 12-én Szegeden



megállapodást kötött. Szilágyi Erzsébet és Mihály
megbocsátották Garainak, feleségének, Alexandrina
(tescheni) hercegnőnek, Barius Miklós pécsi püspöknek (V.
László titkos kancellárja volt) és Lindvai Bánfi Pálnak a
Hunyadi László megölésében játszott szerepüket. Annak
fejében viszont, hogy Garaiék támogatják a Podjebrád
György őrizetében lévő Mátyás kiszabadítását és királlyá
választását, a Szilágyiak Mátyás nevében megfogadták,
hogy az feleségül veszi Garai leányát (bátyja volt
menyasszonyát), megtartja apósát a nádori méltóságban és
Buda birtokában, valamint összes javaiban. Kölcsönös
segélynyújtásra is kötelezték magukat mindenki ellen. Garai
azonban e „mindenki"-ből, név szerint említve, kivette
szövetségeseit, Bariust és Újlakit. A két Szilágyi letette az
esküt a szerződés megtartására, azonban azt is kimondták,
hogy a nagyobb biztonság okából az esküt meg kell ismételni
Carvajal bíboros és Szécsi Dénes bíboros esztergomi érsek
(Garai első fokú unokatestvére) előtt. Egy függelékben pedig
felsorolták a nádor azon párthíveit, akik csatlakozhatnak az
egyezményhez, köztük Szomszédvári Henninget, Turóci
Benedeket, Buzlai Lászlót, a Véglesen ülő Jodokot és
másokat.
Tanulságos a kimaradottak személye: eszerint Újlaki, Pálóci,
a Rozgonyi testvérek, Giskra és Lamberger nem jöttek
számításba. Újlaki név szerinti kivétele azok közül, akik ellen
Garainak segíteni kell a Szilágyi testvéreket, arra utal, hogy
Miklós vajda ellenezhette a megegyezést. A döntő viszont az
eskü két bíboros előtti megismétlésének írásba foglalása.
Nincs adatunk arra, hogy ez megtörtént volna, és mivel
később a pápa megköszönte Carvajalnak és Szécsinek a
Mátyás megválasztásában játszott szerepét, nyilván ők
tagadták meg az eskü megismétlését. Ezzel az egyezmény
Szilágyiékat illető része gyakorlatilag érvénytelenné vált, és
Mátyás, illetve anyja és nagybátyja szabad kezet kapott. A
nádort tehát átejtették. Unokatestvére, a kánonjogi doktor



prímás a pápai kívánságot eszerint a családi kapcsolatok elé
helyezte.
Most már nem volt komoly akadálya Mátyás
megválasztásának. A királyválasztó országgyűlésen Szilágyi
Mihály sereg élén jelent meg Pesten, és biztosította a Budán
lévő nagyurakat, hogy Mátyás nem fog bosszút állni bátyja
kivégzéséért. Így azok is beleegyeztek megválasztásába.
Ennek hírére január 24-én a többségében Szilágyi katonáiból
és az országgyűlésen megjelent nemességből álló tömeg a
Duna jegén Buda és Pest között királlyá kiáltotta ki a néhai
kormányzó fiát. Az új uralkodó még nem töltötte be
tizenötödik évét sem, így kiskorúnak számított. Erre
hivatkozva nagybátyját, Szilágyi Mihályt kormányzónak
választották.
Feltűnő, hogy Mátyást egészen eddig gyermeknek
tekintették, ami életkorát tekintve érthető is. Róla, de
nélküle döntöttek először a szülei, majd a bátyja, végül a
nagybátyja: az ő nevében tettek házassági ígéretet,
kötelezettséget vállaltak stb. Nagybátyja nyilván úgy
gondolta, hogy ez a továbbiakban is így lesz, a hatalmat
pedig ő fogja gyakorolni. Ne felejtsük el, hogy Szilágyi 1456
ig másodvonalú politikai szereplő volt csupán, sógora
familiárisa, aki csak a CiIlei-gyiIkosság után, a szabad
cselekvésében akadályozott király által lett macsói bánná,
így került a bárók közé, családi vagyona pedig nem érte el az
arisztokrácia szintjét. Most azonban néhai sógora haderejére
támaszkodva a király után ő lett az első ember.
Az új király azonban valószínűleg megváltozott fogsága
idején. A tizennégy éves fiú, akit addig családja irányított,
több mint tíz hónapig egyrészt állandó félelemben élt, hogy
nem kerül-e bátyja sorsára, másrészt semmi
összeköttetésben nem állt családjával. Csak magára utalva,
idegenek felügyelete alatt élt. Igaz, a bécsi és prágai fogság



lehetővé tette nyelvtudása megerősítését, talán műveltsége
növelését is - bár fogsága körülményeit nem ismerjük, így
azt sem, hogy hozzájuthatott-e olvasnivalóhoz.
Pszichológusra tartozna annak eldöntése, hogy mi történik
egy gyerekemberrel, ha közel egyéves teljes elzártság után
egyszerre csak a törvények és a szokásjog által korlátozott
teljhatalomhoz jut, de ezek a körülmények feltétlenül
kihatottak jellemére, valószínűleg éppúgy pozitív, mint
negatív értelemben. Addig - mint bátyjánál közel tíz évvel
fiatalabb, legifjabb gyermek - bizonyára elkényeztetett
„mama kedvenceként" nőtt fel, főként apja halála után. Most
már ő az úr nemcsak otthon, hanem az országban is.
Hatalmát csak a források szerint durva nagybátyja
korlátozhatta, aki minden előképzettség nélkül, szinte
véletlenül jutott a kormányzói székbe. Az ellentét nagybácsi
és unokaöcs között tehát mintegy előre be lett programozva.
Bár az országgyűlés Mátyást és nem valamelyik külföldi
trónkövetelőt választotta meg, ez nem jelentette egyben azt
is, hogy ezek el fogják ismerni az új magyar uralkodót.
Csupán a véletlenek következménye volt, hogy a választás
lényegében simán lezajlott. Vilmos szász hercegnek ugyan
semmi esélye nem lehetett, Szászországból nem is tudott
volna beavatkozni a magyar ügyekbe, ez azonban nem áll a
két másik önjelöltre.
Csakhogy IV. Kázmér lengyel király 1454-1466 között a
német lovagrenddel folytatott háborújával volt elfoglalva, III.
Frigyes pedig V. László osztrák örökségének és a Cilleiek
fejedelemségének biztosításával volt kénytelen foglalkozni.
Alsó-Ausztriára ugyanis mind ő, mind a Felső-Ausztriát
megszerző öccse, Albrecht igényt tartott. Ezenkívül
Ausztriában pénzügyi válság tombolt, ami szintén
akadályozta egy háború kiadásainak fedezését.



Az nyilvánvaló volt, hogy Szilágyiék egyik trónkövetelőt sem
támogattak volna, amennyiben azonban az urak valamelyik
mellé állnak, akkor biztosan összefogtak volna a másikkal.
Garai László ezt feltehetően megértette, ezért választotta a
kibékülést a Hunyadiakkal. Az azonban bizonyosnak látszik,
hogy amennyiben sem a lengyel király, sem a császár nincs
más ügyekkel elfoglalva, akár az ország kettéosztására is sor
kerülhetett volna, mint ahogy az 1490 után majdnem be is
következett. Végül Mátyás királlyá választása hozhatott volna
az országnak egy potenciális szövetségest. Podjebrád
György ugyanis, aki Hunyadihoz hasonlóan kormányzó volt V.
László másik királyságában, Csehországban, a magyar
példát felhasználhatta - és fel is használta - saját királlyá
választása érdekében. Az ő helyzete azonban - huszita
ereinek lévén, akit az egyház támadott - nehezebb volt. A
pápa által támogatott magyar király viszont biztosíthatta
legitimitásának elfogadását, annál is inkább, mert csak innen
kaphatott katolikus püspököket, hogy érvényesen királlyá
koronázzák. A husziták által megválasztott „fő eretnek", Jan
Rokycana prágai érsekkel mégsem tehette ezt meg.
Mialatt az új király változatlanul Prágában volt, Szilágyi
kormányzó a királyválasztó országgyűlésen törvényt hozott,
amivel ország-világ előtt bizonyította, hogy Mátyás
„választott" király helyett ő az államfő, és el is jár ebben a
tisztében. A törvényt a maga nevében hozta és
szentesítette, végrehajtását pedig Mátyás nevében is
megígérte. Tartalmilag e törvény hasonló volt azokhoz,
amelyeket az új uralkodók szoktak trónra léptükkor kiadni,
biztosítva a rendek jogait. Foglalkozott az elmúlt zűrzavaros
idők következményeinek felszámolásával, elfoglalt birtokok
visszaadattatásával, a hatalmaskodások elleni fellépéssel,
engedély nélkül épült várak és erődítések lerontásával. A
törvény szerint idegenek nem kaphatnak egyházi vagy világi
méltóságot, sem a király, sem a kormányzó nem vethet ki
(rendkívüli) adót, továbbá kimondta: az ország védelme a



király feladata, ha ez nem elég, először a főpapi és bárói
bandériumoknak kell hadba szállni, és a nemesi felkelés csak
végszükségben mozgósítható. Nem érdemes az összes
cikkelyt felsorolni, van azonban közöttük két lényeges. A XI.
tc. szerint a király és a kormányzó szolgáltasson igazságot a
rokonaik és familiárisaik által elkövetett sérelmekért, és
biztosítsák, hogy ezek ne nyomják el az országlakosokat. A
XIV. tc. viszont valamennyi erődített város és királyi vár
Szilágyi kezébe való átadását rendelte el. Az előző cikkely
világosan mutatja, hogy az ország félt a Hunyadi-Szilágyi
atyafiság gátlástalan terjeszkedésétől, a másik pedig azt
teszi nyilvánvalóvá, hogy a kormányzó a maga kezébe
akarta összpontosítani a hatalmat. Ezzel máris megszegte a
Garaival kötött egyezményt. (Igaz, a III. tc. a nádori tisztség
érdekében intézkedik, de ez az ítélkezéssel kapcsolatos.) A
törvény különben elsősorban a köznemesség érdekeit vette
figyelembe, amit az is mutat, hogy évente Pünkösd napjára
országgyűlést határozott el Pest városában, ahol valamennyi
országlakos - tehát a rendek - köteles megjelenni. Az
igazolatlanul távollevők birtokait a kormányzó vagy a király
foglalja le. (Jellemző „apróság": a kormányzó van elsőként
említve.)



Magyarország a 15. század második
felében
Milyen is volt hát az ország, amelyet a fiatal király kezébe
kapott? Magyarország lakosságának számát 15. század végi
források alapján tudjuk felbecsülni. Erdéllyel és Szlavóniával
együtt - de Horvátország nélkül - 2 911 000 és 3 307 000
közöttre tehetjük az akkori népességet. Ugyanakkor
Franciaországét 16,4, a Német Birodalomét 12, a brit
szigetekét 4,4, Lengyelországét 3,5 millióra becsülik. Ez nem
jelentéktelen népesség, főként ha arra gondolunk, hogy a
Német Birodalmon belül számos, gyakorlatilag önálló állam
terült el, mint például Csehország, Ausztria, Bajorország,
Szászország vagy Brandenburg, amelyek felett a császári
hatalom csak lazán érvényesült. A népesség megoszlása már
kevésbé volt egészséges: a lakosság 4,4%-a rendelkezett
ugyanis nemességgel, ennél magasabb nemesi aránnyal
csak Lengyelországban találkozunk. A magyar nemesség
kétharmada azonban ún. egytelkes volt, azaz gyakorlatilag
jobbágy nélküli szabad parasztnak tekinthető. Ugyanakkor
viszont igen alacsony volt a városi polgárság aránya: a kb.
30 szabad királyi városban az ország népességének
mindössze 3,8%-a élt. Amennyiben a földesúri városok és a
jelentősebb mezővárosok jogilag jobbágynak tekintendő
polgárságát is hozzájuk számítjuk, akkor sem kapunk a
polgárságra 8,2%-nál többet. Németországban ugyanekkor a
lakosok 10-15%-a élt városokban, a nyugati országokban
pedig még több. Mindez azt mutatja, hogy Magyarország
népességének túlnyomó többsége földműves volt.
Ez a kedvezőtlen városiasodási arány visszahatott az ország
bevételeire Is. Más országokban a városok és a polgári
foglalkozások (például a kereskedelem) adták az állam
bevételeinek nagy részét, adó vagy vámok formájában.
Magyarországon pedig elsősorban a jobbágyság adójából



kellett fedezni az állam kiadásait. Mint említettük, adataink a
század végéről, azaz Mátyás halála utánról származnak.
Valószínűsíteni lehet azonban, hogy a század közepe és vége
között Magyarország népessége a legjobb esetben is
stagnált. Ez következik egyrészt a belső harcokból, az egyre
erősödő török támadásokból, másrészt az állami adóprés
Mátyás alatti növekedéséből. Míg Zsigmond király (1387
1437) uralkodása idején 400 000 jobbágyporta (azaz
adóalap) volt az országban, számuk a század végére
egyharmaddal csökkent.
A királyi kincstár bevételeire Mátyás financiális reformjaival
kapcsolatban visszatérünk. Addig csak annyit, hogy egy
1453 táján, a trónra jutott V. László számára összeállított
kimutatás szerint a korona maximálisan 243 000 forint
jövedelemhez juthatott volna. (Ezt azonban a valóságban
messze nem érte el.) A forint értékével kapcsolatban annyit
mondhatunk, hogy egy gyalogos katona havi zsoldja
Magyarországon 2, egy lovasé 3 forint volt, egy ökör ára
pedig 2-5 forint közt váltakozott. V. László a maximális
bevételből tehát csupán évi 6750 lovast vagy 10 125
gyalogost tudott fenntartani. A helyzet a belső harcok
következtében 1458-ra, Mátyás trónra lépte idejére csak
romlott.
A hatalom alapját Magyarországon a várak képezték.
Egyrészt stratégiai fontosságuk miatt, másrészt mert a
nagybirtok váruradalmakba volt szervezve. Az uradalmak
tartották el a vár őrségét és az úr katonai kíséretét. Nem
véletlenül akarta Szilágyi kormányzó a királyi várakat
megkaparintani! A várak statisztikája, ami többé-kevésbé
egyben a nagybirtok megoszlását is mutatja, furcsa képet
nyújt. Nagy Lajos uralkodása idején (1342-1382) a királyé
volt a várak többsége. A halála utáni trónviszályokban igen
sok királyi vár magánkézre került, de 1437-ben, Zsigmond
halálakor a várak 24,4%-a még mindig a király kezén volt, és



mivel ezek szétszórtan helyezkedtek el az országban,
változatlanul szolid alapot biztosítottak a királyi hatalomnak.
Annál is inkább, mert a főkegyúri jog alapján az uralkodótól
többé-kevésbé függő egyház a várak további 9,6%-át
mondhatta magáénak.
Az 1437-1458 közti zavaros időszakban a maradék királyi
várak többsége magánkézre került. Noha a Hunyadiak voltak
az ország legnagyobb birtokosai, a király családi vagyonával
együtt 1458-ban csupán a várak 10%-ával rendelkezett.
Egyházi kézen volt a várak 10,3%-a, ezzel szemben a világi
nagybirtokosok a várak 44,7%-át mondhatták magukénak. A
tekintélyesebb nemesek az erősségek 21,9%-át tartották
kezükben, végül 13,1% külföldiek birtokában (például a
császár vagy a csehek) volt, vagy nem ismerjük
tulajdonosukat. A valóságban az arány még nagyobb volt a
világi nagybirtokosok javára, ugyanis számos tekintélyes
nemes familiárisként valamelyik nagyúrnak szolgált. Mindez
igen megnehezítette a királyi hatalom érvényesítését, annál
is inkább, mert az új király - elődjeihez hasonlóan
ugyancsak kénytelen volt megjutalmazni azokat, akik mellé
álltak, s ez tovább csökkentette a királyi birtokállományt.
A tényleges hatalom tehát az egyre inkább mágnásnak
nevezett világi nagybirtokosok kezében volt, még az
uralkodó is kénytelen volt kívánságaikat tekintetbe venni. A
15-16. században átlagban kb. 40 családot számíthatunk a
világi nagybirtokosok közé. Ez a szám nem nagyon változott,
bár gyakori volt a fluktuáció. Ennek okai közt a lecsúszás
vagy a birtok elkobzása nem mondható gyakorinak.
Gyakrabban megtörtént, hogy a család a nagyszámú
gyermek miatt felosztotta javait, ami gyengítette
érdekérvényesítési lehetőségeiket. Sokkal több viszont az
olyan eset, amikor a család kihalt. Helyükre azonban újak
kerültek, rendesen az éppen uralkodó király környezetéből.



Magyarország nem ismerte az örökölhető arisztokráciát.
(Mint láttuk, csak kevés örökös grófot találunk. Igaz, néhány
nyugat-magyarországi vagy horvát család a szomszéd
országok hatására felvett grófi címeket, mint a Szentgyörgyi
és Bazini család vagy a Frangepánok, ez azonban nem
biztosított olyan előjogokat, mint a besztercei vagy a szepesi
grófság.)
Ennek ellenére a köztudat a leghatalmasabb családokat már
kezdte arisztokratának tekinteni. A folyamat Mátyás alatt
gyorsult fel. Először az 1459: XXIV. tc. ismeri el, hogy vannak
„nemesek, akik valamilyen módon bárósági vagy más tisztes
státussal rendelkeznek a többi nemesen túl". (Elvileg ugyanis
minden nemes egyenlő.) Őket hívták később „természetes"
vagy „név szerinti" báróknak, illetve mágnásoknak. („Név
szerinti" azért, mert személyre szóló meghívót kapott a
királyi tanácsba és az országgyűlésekre.) A családfőnek kijárt
a nagyságos cím, de a század vége felé már a család összes
tagját így nevezik. Korábban ők is, akár a tekintélyes
nemesek, a „vitézlő" megszólításra tarthattak csak igényt. Ez
utóbbiakat - szemben a bárókkal vagy mágnásokkal
előkelőknek hívták.
Eredetileg bárónak, mégpedig „az ország igazi bárójának"
csak a főbb méltóságviselőket nevezték. Ilyen volt a nádor,
az országbíró, a tárnok-, mester, az erdélyi vajda, a bánok és
az udvari méltóságok: az ajtónállómester (egyben
udvarmester), a lovászmester, a pohárnokmester, az
asztalnokmester, a pozsonyi, a temesi és a székelyispán,
továbbá 1464-ig a főkincstartó. Hivatalból tagjai voltak a
királyi tanácsnak, nagyságos úrnak számítottak, és
amennyiben megfelelő birtokokkal rendelkeztek, illetve nem
váltak kegyvesztetté - előjogaikat méltóságukból való
kiválásuk után is megtarthatták. Mint láttuk, Hunyadi
Szörényi, Szilágyi pedig macsói bánságával jutott be közéjük.
Bár az uralkodók előszeretettel nevezlek ki a legnagyobb



birtokosok közül igazi bárókat, hiszen a nagybirtok
támogatására szükség volt a királyi tanácsban, mindig
megvolt a lehetőség néhány tehetséges, nem annyira
jelentős birtokú egyén kinevezésére.
Ezek túlnyomó többsége méltósága megszűnte után
ugyanolyan nagybirtokos lett, mint tanácsbeli kollégái,
hiszen nekik volt a legtöbb lehetőségük a vagyonszerzésre.
(Erre Hunyadi a legjobb példa.)
Azt lehet mondani, hogy az ország legnagyobb birtokosai
között lámpással is alig találni olyant, aki nem országos
méltóságot viselt családból származott, avagy maga nem
töltött be ilyent. (Ilyen kivételnek számít a század közepét
jellemző zűrzavarban feltűnt Szentmiklósi Pongrác, igaz
családját Mátyás - a rokonság ellenére - visszaszorította az
előkelők közé.) Éppen ezért a mágnásokat gyakran nevezték
„bárófiaknak", amit csak egy lépés választott el attól, hogy
magát a családot is bárónak tekintsék.
Az ország legfelsőbb szerve a királyi tanács volt. Ezt
összetétele alapján - prelátusoknak és báróknak is nevezték,
mert a megyéspüspökök és az igazi bárók (beleértve a volt
méltóságviselőket) alkották a testületet. Az uralkodó
természetesen meghívhatta egy-két nem főpapi vagy bárói
rangú bizalmasát, elsősorban néhány vezető hivatalnokot az
ülésekre. Az 1437-1458 közti zavaros időben olykor egyéb
nagybirtokosokat is meghívtak. Mátyás trónra léptétől
kezdve ez aztán rendszerré vált, valamennyi „bárófit", azaz
az összes nagybirtokost meghívták, így a tanács nevében
előforduló „bárók" alatt immár nemcsak az igazi, hanem a
„természetes" bárókat is értették. Így azonban a tanács túl
népes, rutinügyek intézésére alkalmatlan testületté vált.
Ennek következtében a tanács kettévált: a mindennapi
ügyeket intéző szűkebb tanács lényegében a korábbinak
felelt meg, fontos államügyek esetén azonban az uralkodó a



nagyobb vagy teljes tanácsot hívta össze. Ez az ország
birtokstruktúrájában bekövetkezett változás következménye
volt: a nagybirtokosok összességének egyetértése nélkül
nehéz lett volna kormányozni. Ez a kb. negyven mágnás,
„természetes", illetve „név szerinti" báró az
országgyűlésekre is személyre szóló meghívót kapott, és
többnyire - a főpapokkal együtt - a rendektől külön ülésezett.
A nagybirtokosok egyetértése a tágabb királyi tanácsban
olykor szükségtelenné tette az országgyűlés összehívását:
Mátyás alatt is előfordult, hogy egyedül a tágabb tanács
határozatára támaszkodva vetett ki adót.
A mágnás réteg politikai súlyát óriási birtokai alapozták meg.
A 1 5. századi nagybirtokosok hatalmasabbak voltak
elődeiknél, egy-egy család kezén már jóval nagyobb
uradalmakat találunk, mint a század elején. A határ a
„természetes bárók" és a köznemesség felső rétege, az ún.
előkelők között a valamivel több mint ezer jobbágy feletti
uralomnál húzódott. Az átmenet lefelé nem volt teljesen
merev, az ezer jobbágy körüli alattvalóval rendelkező, „igazi
bárói" ősöket kimutató nemeseket a király olykor meghívta
tanácsába, olykor nem. Ennek a köztes rétegnek nem volt túl
nagy jelentősége, legfeljebb egy tucat családot számíthatunk
közéjük.
A nagybirtok hatalmát növelte a familiárisi rendszer. A
mágnások ugyanis birtokaik igazgatását, csapataik
parancsnokságát, amennyiben pedig állami méltóságokat
töltöttek be, helyettesítésüket ún. familiárisokra ruházták.
Ezek hűséggel tartoztak uruknak, akik a szolgálattal
kapcsolatos ügyekben ítélkezhettek is felettük. Fizetésként
vagy valamely birtok jövedelmét élvezhették, vagy pénzt,
esetleg terményeket kaptak. A szolgálat eredetileg
meghatározatlan időre szólt, amelyet bármely fél
felbonthatott, később terjedni kezdett a határozott, általában
egy évre szóló megbízás. Ugyan bárki lehetett familiáris, s



ha elvétve is, de karriert futhattak be familiárisként
kisnemesek, sőt nem nemesek is, a legtekintélyesebb
nagyurak azonban sokkal gyakrabban vettek fel
szolgálatukba a nemesi előkelőkhöz tartozókat, sokszor
olyanokat, akiknek birtokai saját uradalmaik mellett vagy
azok között feküdtek. Az egyik legtekintélyesebb magyar
arisztokrata, Újlaki Miklós kezén például 17 várat, 9 kastélyt
és 9 mezővárost találunk, ezzel szemben familiárisai 8 várat,
10 kastélyt és 15 mezővárost birtokoltak. A szolgálatában
állók birtokaival együtt tehát lényegesen meg tudta növelni
uralmi területét.
A mágnás szabályszerű udvartartást tartott, ami kicsiben a
királyit utánozta. Általában állandó székhellyel, rezidenciával
is rendelkezett, ami többnyire egy mezőváros melletti vár
vagy kastély volt. Itt élt a birtokait látogató vagy
államügyekben elfoglalt úr felesége és családja, itt őrizték a
családi kincstárt és levéltárt, innen igazgatták a birtokokat,
és rendesen egy itteni kolostor templomában temették el az
urat és családját. Feltűnő viszont, hogy a főváros közelében
egyetlen főúri rezidenciát sem találunk. 70-150 km távolság
között hét, 150-200 km közt kilenc, 200 km-en túl
harminckét főúri székhely feküdt. Az urak tehát igyekeztek
az uralkodótól minél távolabb lakni. Az sem érdektelen, hogy
különböző nagyúri családok rezidenciáit egymás közelében
építtették fel. Mind Vas, mind Zemplén megyében - hogy az
ország két legtávolabbi megyéjét vegyük - négy-négy bárói
család székelt. Mindez arra utal, hogy szükségesnek találták
a konkurencia megfigyelését.
Ilyen hatalmas uradalmakból természetesen igen nagy
jövedelmet élveztek a mágnások. Amennyiben azonban
fényes udvartartásukat, magánhadseregeik és egyéb
familiárisok fizetését is figyelembe vesszük, kiderül, hogy a
nagy bevételek sem mindig vagy csak épphogy fedezték a
kiadásokat. Nem csökkenthették a fényűzést vagy



familiárisaik számát, mert ez alapozta meg tekintélyüket,
befolyásukat. Egyetlen lehetőségük volt anyagi helyzetük
biztosítására, ha országos méltóságokat, illetve tisztségeket
vállaltak. Így az országos jövedelmek törvényes és
törvénytelen eltulajdonításával növelhették saját
bevételeiket. Ez viszont lehetőséget biztosított a királynak
arra, hogy a kezében tartsa őket. A bátyja kivégzésében
részt vett Garai László fia, Garai Jób például soha nem kapott
Mátyástól tisztséget, még egy megyésispánságot sem, így
noha Mátyás a tágabb királyi tanácsból nem zárhatta ki (Jób
úr többnyire meg is jelent ott), hiába volt az ország egyik
legnagyobb birtokosa, élete végére eladósodott.
Szükséges ennek hangsúlyozása, ugyanis feltűnő, hogy a
tartományi méretű nagybirtokok ellenére az ország nem
esett szét részeire. Egy-két kivételtől eltekintve, egy nagyúri
család birtokai nem alkottak egységes tömböt, valamely
család túlzott hatalmi növekedését korlátozták a szomszédos
nagybirtokok (a szomszéd rezidenciák), az uralkodó pedig
gyakran - ha nem is mindig - megakadályozhatta valamely úr
előretörését úgy, hogy egyszerűen kizárta a
méltóságviselésből.
A kb. negyven családot számláló „bárók" mellett komoly erőt
képviselt a köznemesség. Ennek kétharmada ugyan
jobbágytalan parasztnemes volt, s a maradék zöme is csak
néhány jobbágytelek felett gyakorolt földesúri jogokat, így a
talán 400-500 családból álló „előkelők", a több száz
jobbágyos nemesek tudtak komolyabb szerepet játszani. Ők
azonban támaszkodhattak a sok ezer szegény nemesre,
akiknek tömege már jelentős politikai súlyt képezett. Az
előkelők egy része ugyan nagyúri szolgálatban állva urát
támogatta, sok esetben viszont érdekeik egybeestek a
kisnemesi tömegekéivel.



A nemesség politikai szervezettel is rendelkezett. A
vármegyei önkormányzat ugyanis a nemesség kezében volt,
és mivel a megyei rendszer jól működő, mind az
igazgatásban, mind a bíráskodásban nélkülözhetetlen
intézmény volt, így az általában kéthetente összegyűlő
megyei nemesek a megyei törvényszéki üléseken és az
időnkénti megyei közgyűléseken politikai ügyekben is állást
foglaltak. A nemesség az országgyűléseken is a megyei
önkormányzaton keresztül vett részt. Ha az uralkodó
valamennyi nemest meghívta a diétának is nevezett
országgyűlésre, a meghívót a vármegye kapta kézhez,
amennyiben viszont csak követek képviselték a nemességet,
ezeket a megyegyűlés választotta meg. A megye élén álló
ispánt ugyan többnyire az uralkodó nevezte ki a mágnások
közül, őt azonban familiárisai közül általa kinevezett
alispánok képviselték a megyében. Így a tényleges hatalom
az alispánok kezében volt. Ha az ispánná kinevezett
nagybirtokos túlzott hatalommal rendelkezett, alispánja azt
tette, amit ura akart. Azokban a megyékben azonban, ahol
erős volt az „előkelők" hatalma, a nagybirtok pedig gyenge,
vagy ahol több egymással rivális nagybirtokos élt, ott a
megyésispán kénytelen volt egy olyan tekintélyes megyei
nemest alispánjává kinevezni, aki már függetlenebbül
járhatott el. Mivel nem egy esetben az adott problémától
függött, hogy a nagyúri hatalom vagy a nemesi közösség
akarata érvényesül-e a megyében, nehéz volt e|őre
kiszámítani, hogy a megyék többsége mi mellett fog állást
foglalni.
A bizonytalanság leginkább az országgyűlések esetében
tapintható ki. Ha valamennyi nemest, azaz az egytelkes
parasztnemeseket is meghívták, akkor a diéta nem
hagyhatta figyelmen kívül a nemesi tömegek kívánságait. Az
urak - és olykor a király - szerencséjére azonban az
országgyűlésen való részvétel költségei miatt a kisnemesség
nem mindig örült a meghívásnak. Azok az előkelők azonban,



akik nem álltak nagyúri szolgálatban, jobban örültek ennek,
hiszen a nemesi tömegekkel nyomást lehetett gyakorolni
mind a királyra, mind az urakra. Szilágyi Mihály
országgyűlése ezért hozott törvényt a nemesek fejenkénti
megjelenéséről.
Az országgyűlések a 15. század közepi zűrzavaros időkben
kezdtek többé-kevésbé rendszeressé válni. Korábban a
királyi hatalom erőssége miatt elég volt a tanács
egyetértése. A nagybirtokosok megerősödése és gyakori
rivalizálása azonban szükségessé tette, hogy az udvar egy
egy határozathoz a nemesség jóváhagyását is megszerezze,
sőt az 1440-es évektől a közvetlenül a királytól függő
városok követeit is meghívja. Főként köznemesi politikusok
gondoltak arra, hogy a többségében falakkal övezett, katonai
erővel is rendelkező városok támogatása nekik használ az
urakkal szemben. A polgárság azonban óvatos volt, csak a
saját érdekeit nézte, és nem nagyon kívánt a nemesek
ügyeibe beleszólni. Ilyenformán többnyire semlegesek
maradtak. Abban az esetben, ha a nemességet csupán
megyei követek képviselték, jobban lehetett manipulálni a
diétát. Ilyenkor nemegyszer a megye főispánja döntötte el,
hogy kik - lehetőleg tőle függő nemesek - képviseljék a
megyei nemességet az országgyűlésen. Maradt is arról
forrásadat, hogy a megyésispán javasolta: kiket válasszanak
meg.
Kissé más volt a helyzet az ún. melléktartományokban. Míg
az ország területén birtokügyekben a nemesség közvetlenül
a királyi bíróságok alá tartozott, a megyék által eldöntött
kisebb ügyekben pedig a királyi kúriához hihetett fellebbezni,
addig Erdélyben és a bánságokban közbeiktatódott a vajda,
illetve a bán törvényszéke, akik egyébként rendszeresen
tartománygyűléseket is tartottak. A magyar
országgyűléseken pedig Erdélyt és a bánságokat legfeljebb
követek képviselték. Az erdélyi és a szlavóniai, illetve macsói



megyék ispánjait nem a király, hanem a vajda vagy a bán
nevezte ki.
Erdélyben a vajda hatásköre - egyes esetektől eltekintve
csak a hét ottani megyére terjedt ki. A vajdasághoz kötött
ún. honorbirtokok egy része továbbra is megvolt. (A
honorbirtok olyan szolgálati hűbérbirtokot jelentett, amellyel
a méltóságviselő hivatali ideje alatt szabadon rendelkezett,
így például a vajda kezén volt a dévai uradalom.) A székely
székek élén önálló székelyispán állt, ő rendelkezett a
székelyek fegyveres erejével, valamint honorbirtokként
többek közt a görgényi uradalommal. A vajdai és a
székelyispáni tiszt önálló volt, mindkettő „igazi bárónak"
számított, és mindkettőt többnyire két egyenrangú személy
töltötte be. Mindkettő nevezhetett ki helyettest: alvajdát,
illetve székely alispánt. A szász területek legfeljebb katonai
tekintetben voltak a vajdának vagy a székelyispánnak
alávetve, de teljes belső önkormányzattal rendelkeztek, és
közvetlenül a királytól függtek. A szász területek négy
egymástól területileg is különváló részből álltak. Ezek az ún.
„hét szék", a „két szék", a Barcaság Brassó várossal,
valamint Beszterce földje (és városa). A hét és a két szék
értelemszerűen hét és két székből, önkormányzati egységből
állt. A szászok 1453-ban elvesztették Besztercét, amely a
Hunyadiak, majd Szilágyi örökös grófsága lett. A székek élén
királybírók álltak, akiket elvileg az uralkodó nevezett ki, a
tiszt azonban gyakorlatilag vagy öröklődött egy szász
családban, vagy választották. A legelőkelőbb szász
tisztségviselő a nagyszebeni királybíró volt, aki a szászok
grófja címét viselte. Az erdélyi „három nemzet", azaz a hét
magyar megye, a székely székek és a szászok a Budai Nagy
Antal vezette parasztháború idején, 1437. szeptember 16-án
a kápolnai unióban szövetségre léptek egymással, ennek a
hatása később is fennmaradt. A magyar országgyűléseken a
„három nemzet" külön képviseltette magát.



Különös képződmény volt a macsói bánság. Macsó a Száván
túl fekszik, korszakunkban a bánság majdnem teljes területe
török kézen volt. A királyok azonban a macsói bán
joghatósága alá rendeltek hat magyar megyét, éspedig
Szerém, Valkó, Bodrog, Bács, Baranya és Tolna megyét, azaz
az ország legsűrűbben lakott megyéit. A bánságban - akár
Erdélyben és Szlavóniában - a bán nevezte ki az ispánokat,
és ő, illetve vicebánjai ítélkeztek a tartományi ítélőszéken. A
macsói bán kezén nem voltak honorbirtokok.
A szlavón bánság ekkor még csak időnként volt
összekapcsolva a horvát-dalmát bánsággal. Négy Száván
inneni (Körös, Zágráb, Varasd és Verőce), valamint három
Száván túli (Dubica, Szana és Orbász) megye tartozott
hozzá. Az utóbbi, ún. alsó-szlavóniai megyék azonban a
folyamatos török pusztítás miatt gyakorlatilag nem sokat
számítottak. A vicebánok, akiket természetesen a bán
nevezett ki, egyben Körös (az ország legnagyobb megyéje)
ispánjai is voltak. Ebben a tartományban sem maradt
honorbirtok, legfeljebb Körös mezővárost tarthatjuk annak,
amely akkor a tartomány székhelye, az ítélőszék és a
tartományi gyűlés helye volt. A vajdától és a két bántól az
országbíróhoz lehetett fellebbezni.
A Szörényi bánság a Kárpátokon túli Szörényvár és
környékére terjedt ki, azonban egyre inkább ide számították
Temes megye déli részének román kerületeit. A báni
törvényszéki üléseket és gyűléseket leginkább itt,
Karánsebes városban tartották. Hunyadi János Szörényi
bánként került a bárók közé. A bánság eredeti területének
nagy része - Szörényváron kívül - gyakorlatilag a török
hatalma alá került, így a 15. század második felében a
Szörényi bánt már nem számították az ország „igazi bárói"
közé, hanem nagyobb hatáskörű végvári parancsnoknak
tartották - amennyiben a báni méltóságot egyáltalán



betöltötték. (Ha nem, akkor hol a vajda, hol a temesi ispán
látta el feladatát.)
Külön állt a horvát-dalmát bánság. Ez eredetileg az önálló
horvát királyság volt, amely I. (Szent) László, majd végleg
utóda, Kálmán király idején került a magyar koronához.
Jogilag azonban fennmaradt önálló királyság jellege: a
magyar király hivatalos címe is Magyarország, Dalmáciai és
Horvátország királya volt. Dalmácia nagy része Zsigmond
király Idején a velencei köztársaság kezére került, csak a
gyakorlatilag önálló köztársaság, Dubrovnik (Raguza) ismerte
el elvileg a magyar korona fennhatóságát, és - amennyiben
szüksége volt a magyar támogatásra -ezért adót is fizetett. A
horvát-dalmát bánság egyrészt önálló nagybirtokokból
amelyek urai magukat grófoknak címeztették (Frangepán,
Korbáviai, Blagaji, Zrínyi, Merzini) -, másrészt a megyékhez
hasonlító zsupákból állott. A királyt képviselő bán és az általa
kinevezett vicebán rendesen Kninben (Tinnin) székelt. Itt is
találunk tartománygyűlést és báni törvényszéket.
Horvátország a legritkább esetben képviseltette magát a
magyar országgyűléseken, viszont püspökei közül a knini és
a modrusi, a grófok közül pedig a Frangepánok és a
Korbáviaiak rendszeresen megjelentek a prelátusok és bárók
gyűlésein, azaz a királyi tanácsban. Mivel a tartományt
ugyan a Szent Koronához számították, de - szemben
Erdéllyel és Szlavóniával - Magyarországhoz nem, a horvátok
olykor önálló külpolitikai akciókban is részt vettek.
Noha a király hatalmát a nagyurak és a rendek
korlátozhatták, neki mégis olyan tényezők álltak
rendelkezésére, amelyeket kihasználva megkísérelhette
akarata érvényesülését. Ide számítható a királyi udvar és a
királyi hivatalszervezet. Az udvartartásnak minden középkori
államban Igen nagy szerepe volt. A középkori ember ugyanis
nagyon fogékony volt a vizuális élményekre, ebből
következőleg a ceremóniákra és azok szimbolikájára. Előre



megszabott koreográfia alapján zajlott le az uralkodó
bevonulása fővárosába, ez rokon vonásokat mutat Európa
minden királyságában, és azt a célt szolgálta, hogy a
lakosság apraja-nagyja előtt igazolja, hogy ki az uralkodója.
De lehetne egyéb példákat is említeni. A király kíséretét
udvartartásának tagjai alkották. Ezt nevezzük
Magyarországon udvari nemességnek, amelyet Hunyadi
Jánossal és apjával kapcsolatban már említettünk. Az udvari
nemességen belül rangfokozatok létezlek. Az élén álltak,
mint említettük, az udvari lovagok. Ettől függetlenül több
csoportra oszlottak, köztük a kamarások voltak a
legbefolyásosabbak, akik bármikor beléphettek az
uralkodókhoz. Számuk a százat is elértc. Az udvari nemesség
tagjai bizonyos számú „lóra" kaptak fizetést: azaz ennyi
lovas katonával voltak kötelesek a királyt követni. Ez azt
jelenti, hogy az udvartartás nemcsak ceremoniális szerepet
töltött be, hanem tagjai alkották az ország elit katonaságát,
beleértve az uralkodó személyes testőrségét. A Mátyás
halála utáni időben a király ezer lovasból álló bandériumot
volt köteles tartani, mely az udvari nemességből állt össze.
A palotások - ahogy akkor az udvari nemességet nevezték
lényegében ugyanazt a szerepet töltötték be, mint a
familiárisok a magánföldes-uraknál. Mivel közvetlenül az
uralkodótól függtek, s tőle remélhették további
előmenetelüket is, megbízható híveinek számítottak.
Amennyiben a király egy intézkedésnél meg akarta kerülni a
hivatalos utat, az ügy elintézését rendesen egy palotásra
bízta.
A király rendelkezéseit a királyi kancelláriában foglalták
írásba, majd ezeket az uralkodó pecsétjével megerősítve a
kancellár adta a király nevében ki. Mivel az uralkodóknak
több pecsétjük volt, gyakran több kancellár és kancellária
működött. A nagypecsétet alkalmazó nagyobb kancellária
élén a főkancellár állott, akinek általában volt alkancellárja



is. Ez az intézmény már a 14. század utolsó harmadában a
királyi tanács felügyelete alá került. A királyi hatalom ezért a
14. századtól egy titkos pecsétet is használatba vett, az ezt
őrző kancellár a titkos kancellár címet viselte, s ő irányította
alkancellárjával a titkos kancelláriát. A kancelláriák, ahol
jegyzők és írnokok dolgoztak, önmagukban csak
segédhivatalok, okleveleket fogalmazó és leíró szervek
voltak, a pecséteket őrző kancellárok viszont nagy
hatalommal rendelkeztek, hiszen tőlük függött, hogy milyen
szöveget állítottak ki, továbbá megakadályozhatták nekik
nem tetsző intézkedések kiadását. Rutinügyekben
feltehetően a király tudta nélkül is állíthattak ki okleveleket.
Egyéb ügyekben - ellenőrzés céljából -feltüntették az
oklevélen, hogy az királyi parancsra lett kiállítva. Ez a
jegyzet takarta ugyanakkor a kancellár saját intézkedését is.
Amennyiben mástól kaptak oklevél-kiállítási parancsot,
annak nevét is ráírták az oklevélre. Ezekből az ún. relációs
jegyzetekből (azaz, hogy kinek a relációjára, az
oklevélkiállítási parancs kézbesítésére lett az oklevél
megszövegezve) tudjuk meg, hogy kiktől fogadott el az
intézmény ilyen parancsot.
A kancellároknak az ítélkezésben is szerepük volt. A királyi
kúriában több bíróság működött. Rangban az elsőnek a
nádoré számított. A király (mint földesúr) és az
állampolgárok egymás elleni ügyeiben ő volt az illetékes.
Igaz, az ország legfőbb bírája a király, elvben minden
ítélkezés az ő nevében történt. Az uralkodó azonban egyéb
ügyei következtében többnyire nem tudott az ítélkezéssel
foglalkozni, így helyette már az Árpád-kortól „királyi jelenlét"
címmel az országbíró, eredetileg a királyi udvar ispánja
ítélkezett. Mind a nádornak, mind az országbírónak saját
pecsétje és irodája volt, tudunk helyetteseikről, az alnádorról
és alország-bíróról, de mivel egyik sem volt jogtudó személy,
a tényleges ítélkezést, az ítéletlevelek megfogalmazását a



protonotáriusok (főjegyzők) látták el, akiket ezért magyarul
ítélőmestereknek neveztek.
Olykor azonban az uralkodó mégis maga ítélkezett, ilyenkor
a kancelláriák álltak szolgálatára. Ezt az ítélkezést hol királyi
különös, hol személyes jelenlétnek nevezték, sőt bizonyos
ügyeket vagy személyeket ki is vették más bíróságok
hatásköre alól, és ezeket a jelenléti bíróságoknak rendelték
alá. Ugyanaz következett be, mint az országbírónál: a király
gyakran nem ért rá, és akkor helyette a kancellár ítélkezett
egy ítélőmester segítségével. Természetesen a kancellárnak
is sok más feladata akadt, ezért a különös vagy a személyes
jelenlét helytartójának nevezett személyre, általában az
egyik alkancellárra bízta ezt a feladatot. Az uralkodó - igaz
ritkán, de - mindvégig fenntartotta magának a személyes
bíráskodás jogát, ebben az esetben „saját személyében"
ítélkezett. A 15. század közepére azonban önálló
intézményekként annyira megszilárdultak a jelenléti
bíróságok, hogy az uralkodó ha részt is vett az ítélkezésben,
az elnökséget átadta a bíróság elnökének. Ez Mátyás
esetében is többször kimutatható, az azonban már más
kérdés, hogy ha a király csupán bírótárskent ül is a
törvényszéken, az ítéletet nyilván ő dönti el. Ettől függetlenül
egyes, főként fontosabb ügyekben a király elnökként, saját
személyében Is hozott ítéleteket. A bíróságok ülnökei a
királyi tanács tagjai voltak.
A Mátyás trónra lépése előtti időben létezett a nagyobb
kancellária, élén Szécsi Dénes bíboros főkancellárral, alá
tartozott a különös jelenlét helytartójának bírósága egy
ítélőmesterrel. Ez a bíróság külön bírói pecsétet kapott. A
titkos kancellár 1453-ban Vitéz János váradi püspök lett, aki
a címet 1456-ban rövid időre elvesztette, majd visszakapta,
és a Hunyadi László kivégzésével kapcsolatos
letartóztatásáig viselte. Akkor azonban már két - ugyancsak
titkos kancellári címet kapott - társsal, Várdai István kalocsai



érsekkel és Barius Miklós pécsi püspökkel együtt
kancellárkodott. E kancellárok alá rendelték a személyes
jelenlét helytarlójának bíróságát, amely ugyancsak külön
bírói pecséthez jutott, és ahol szintén működött egy
ítélőmester.
A pénzügyigazgatás élén elvileg az „igazi bárói" rangot
viselő főkincstartó állott, pontos hatásköre azonban nehezen
állapítható meg. A „rendes" állami jövedelmek kezelésére
ugyanis önálló szervezetek álltak az uralkodó
rendelkezésére, amelyek vezetői a jelek szerint közvetlenül a
királytól függtek. Így nehéz volt egységes pénzügyigazgatási
politikát folytatni. A pénzügyigazgatás központosítása - egy
két kivételtől eltekintve - Nyugat-Európában is csak a 15.
század második felétől kezdve mulatható ki. A legfontosabb
állami bevételi forrás a Károly Róbert által bevezetett
„kamara haszna" nevű adó volt, amelynek beszedéséhez
nem kellett a rendek jóváhagyását kikérni. Öt jobbágyporta
fizetett egy aranyforint adót, azaz jó pénz esetén egy porta
20 dénárt. Az ország kamara haszna kerületekre volt osztva,
amelyek élén egy-egy kamara haszna ispán állt.
A másik nagy bevételi forrást jelentő jövedelem a
sómonopóliumból származott. Leszámítva a Sáros megyei
kicsi sóvári bányát és az Adriaitengerből származó tengeri
sót, a nagy hozamú magyarországi sóbányák (Erdélyben és
Máramarosban) az egész középkoron át királyi tulajdonban
voltak. Sóra mindenkinek szüksége volt, így az egész ország
területén szétszórt királyi sókamarákban adták el a király
sóját. A sókamarai szervezet élén hol országos
sókamaraispán állott, hol külön ispánja volt az erdélyi, és
külön a máramarosi sónak. A felvidéki sóelosztó-kamarák a
máramarosi, a többi az erdélyi sókamaraispán alá tartozott.
Természetesen az ispánok felügyelték a bányaművelést is,
gyakran szembekerülve a lázadó és olykor sztrájkoló
bányászokkal.



Az egész országban szétszórt út-, rév- és vásárvámok
ekkorra már földesúri kézre kerültek. Királyi bevétel maradt
azonban a határvámszervezet, azaz a harmincadok.
(Eredetileg az áru értékének harmincad részét szedték,
később a huszadát, Erdélyben ezért ezt a vámot huszadnak
nevezték.) A főként a határokon működő harmincadhivatalok
élén rendesen egy országos harmincadispán állott. A
pénzverdéket és a királyi nemesfém-monopóliumok
kezelését több pénzverő- és bányakamara-ispánság
igazgatta.
A királyi uradalmaknak nem volt közös szervezete.
Többségük honor-birtokként amúgy is egyes méltóságok
vagy királyi várnagyok fizetésére szolgált. A 15. század
közepére már nem sok honorbirtok maradt, még leginkább a
vajdának, a székelyispánnak, a szörényi bánnak, a temesi és
a pozsonyi ispánnak (az utóbbinak Pozsony vára) kezén
találunk ilyeneket. A maradék várak és uradalmak is
elsősorban a várak személyzetének eltartását szolgálták.
Az ország védelme, ahogy azt Szilágyi Mihály törvénye is
kifejtette, a király feladata lett volna. Állandó hadsereg
azonban - leszámítva az udvari katonaságot - nem volt. A
határvidéki tartományok kormányzói fizetésükből, és ha
voltak honorbirtokaik, azok jövedelméből ugyan tarthattak
fenn csapatokat, és igénybe vehették tartományok
lakosságát (Erdély például ezért volt felmentve a kamara
haszna adó fizetése alól), háborús időben azonban mindez
nem volt elég a védelemre. A kormányzók így katonáikat
sajátjukból fizették, utána pedig benyújtották a számlát a
királynak, aki ennek fejében birtokokat adott vagy
zálogosított el nekik. Hunyadi János vagyonának nagy része
is így keletkezett. Hozzá kell azonban tenni, hogy már
Zsigmond hozzálátott a déli végeken a királyi végvárrendszer
felállításához. Ez 1427 után meggyorsult, amikor Lazarevic



István szerb fejedelem halála után Nándorfehérvár (Belgrád)
a magyar király kezére jutott.
Az ország védelmére a magyar királynak egyébként a
következő lehetőségei voltak. Az 1397. évi törvény alapján
országgyűlési jóváhagyással mozgósíthatta az ún.
telekkatonaságot. Eszerint a jobbágyok száma (vagy portái)
után kellett katonákat kiállítani: általában 20-32 jobbágy
után egy lovasról volt szó. Ezeket a világi nagybirtokosok
saját bandériumaik (zászlóik) alatt, a többi birtokos esetében
pedig a megye keretében mozgósították, a tizedbirtokos
főpapok számára pedig később tizedbirtokosonként egy
bizonyos számot szabtak meg. Végül a király - végveszély
esetén - mozgósíthatta a nemesi felkelést, amikor minden
nemes köteles volt hadba vonulni.



A királyi hatalom megszilárdulása
Mátyás megkoronázásáig
Megválasztásakor az új király még Podjebrád György cseh
kormányzó fogságában Prágában tartózkodott. V. László
halála után Podjebrád még nem tudta, hogy mi lesz
Mátyással, de foglyából üzletet akart csinálni: Magyarország
legnagyobb vagyonának örökösétől jelentős váltságdíjat
remélhetett. Családi kapcsolatra is gondolt: kilencéves
(1449-ben született) Kunigunda (Magyarországon Katalinnak
nevezett) leányát akarta férjhez adni az ifjú Hunyadihoz. A
még nem egészen tizenöt éves és fogoly Mátyás
természetesen belement ebbe a szabadságát biztosító
alkuba. Közben megérkezett a hír (talán február 1 -én) a
választásról. Bonfini, Mátyás udvari történetírójának
anekdotája alapján a következő történt. Podjebrád vacsorára
hívta foglyát, akit a maga helyére, az asztalfőre ültetett.
Megmondta azt is, hogy a vacsora után örömhírt közöl vele.
A fiatalember azonban megijedvén arra gondolt, hogy ki
akarják gúnyolni, utána esetleg kivégzik, ezért nem tudott
enni. A vacsora után tudatta csak vele a cseh kormányzó,
hogy király lett.
A külvilágtól elzárt Mátyás tehát nem érezhette magát
biztonságban Prágában. Közben otthon Szilágyi átvette a
kormányzást. Mikor nyilvánvalóvá vált a Garai-féle szerződés
érvénytelensége, a nádor minden ellenkezés nélkül átadta
Buda várát a kormányzónak, ahogy azt a törvény elrendelte
(noha a szerződés szerint nála kellett volna maradnia), majd
félelmében elmenekült Budáról. Bár a nádorságról még nem
váltották le, a nádori iroda gyakorlatilag megszüntette
tevékenységét. A szerződés érvénytelensége különben
lehetővé tette a Podjebrád-házasságot, noha annak tervéről
a Szilágyi testvérek nem is tudtak, hiszen azt Mátyás maga
igaz, félelemből, nyomás alatt - határozta el. A kormányzó és



nővére Vitéz Jánost bízta meg, hogy Podjebráddal tárgyaljon
a király kiszabadításának feltételeiről. Egyben
nyomatékosítva Vitéz küldetését - a régi Hunyadi-pártból és
néhány csatlakozott főúrból álló sereggel megindultak
Csehország felé. Vitéznek azonban sikerült megállapodni a
cseh kormányzóval, aki természetesen nem mondott le a
jövendő vejéért kifizetendő váltságdíjról.
1458t. február 9-én Szilágyiék a magyar-morva határon
fekvő Straznicén kifizették a váltságdíjat, Podjebrád pedig
átadta a magyaroknak új királyukat. Mátyás „választott"
magyar királyként kötelezvényt írt alá, miszerint most már
szabad emberként is fenntartja a Podjebrád Katalin feleségül
vételére még megválasztása előtt tett ígéretét. Kötelezte
magát arra, hogy egy éven belül menyasszonyát, „akinek
alakját, arcát és testi épségét ismeri," hazahozatja, feleségül
veszi, megkoronáztatja, és a házasodási kor elérése, azaz
tizenkét éves kora után vele házassági formában egyesül.
Ezenkívül Podjebráddal mindenkivel szemben szövetséget
köt. Mátyás ígéretének megtartására kötelezték magukat a
jelenlévők is: az édesanyja, Szilágyi Mihály kormányzó, Vitéz
János váradi és Szilasi Vince váci püspök, Rozgonyi János
erdélyi vajda, Ország Mihály ajtónallómester, Marcali János
somogyi ispán, Hédervári Imre volt macsói bán, Rozgonyi
Sebestyén lovászmester és Bátori István asztalnokmester.
Ugyanakkor Podjebrád hasonló kötelezvényt állított ki,
amelyben leánya férjhez adásán kívül szintén ígéretet tett
Mátyás támogatására. Ezt a cseh urak is megerősítették.
Mátyás hívei közül feltűnő a Szilágyi testvérek volt sógora,
Rozgonyi vajda jelenléte, hiszen néhány hónappal azelőtt
még hadban állt néhai felesége testvéreivel. A névsor azt is
mutatja, hogy Szilágyi kormányzó már megkezdte az „igazi
bárók" lecserélését. A régi „kormányból" megmaradt
Rozgonyi János vajda és Ország Mihály, viszont az V. László



párti lovász- és asztalnokmesterek helyébe már újak
kerültek.
Az első problémát mindjárt az okozta, hogy a magyar
szokásjog szerint csak az a törvényes uralkodó, akit „Szent
István koronájával" Székesfehérvárott az esztergomi érsek
megkoronáz. A Szent Korona azonban III. Frigyesnél volt. Ezt
ugyan meg lehetett kerülni: I. Ulászlót a Szent István
ereklyetartójáról levett koronával koronázták meg - igaz,
nem fogadta el mindenki. Mátyás vagy környezete azonban
nem kívánta ezt a példát követni. A nagy kérdés tehát az
volt, hogy milyen alapon lehet törvényes uralkodó, azaz
„választott" királyból király. Sajnos nem tudni, hogy ki találta
ki azt a zseniális módszert, amivel ez végül sikerült, de
biztos nem a tizenöt éves uralkodó ötlete volt.
A gyermekkirályt diadalmenetben vitték Budára. Öt nap
múlva, február 14-én érkezett Mátyás a fővárosba. A papság,
a polgárság és a zsidók fogadták a város előtt, ahol először a
zsidók jogait erősítette meg. A körmenetben bevonuló király
a városkapuban ugyanezt tette Buda város szabadságaival.
Innen a Boldogasszony-templomba haladt a menet (a mai
Mátyás-templom), előtte azonban a szemben fekvő
városháza börtönéből szabadon bocsátották a foglyokat. A
templomban Te Deumot tartottak, a király pedig az egyházi
szabadságok megtartására kötelezte magát. Utána
végigjárták a várost, majd a várkapuban a nemesség jogait
erősítette meg. Majd bejutva a palotába, leült a királyi
székbe, és államügyeket intézett. Ebben a gondosan
megtervezett ceremóniában egybeötvöződött a királyok első
fővárosi bevonulásának rítusa (ebbe tartozik például az
amnesztia is) a székesfehérvári koronázások világi
vonatkozásainak egyes részleteivel. Az uralkodó megerősíti a
rendek jogait, trónusra ül, és ítélkezni kezd. Mátyás ezáltal



immár nem „választott" király, hanem az ország törvényes
uralkodója lett, aki ellátja az ezzel kapcsolatos feladatokat.
Kérdéses volt viszont, hogy a törvényes király hogyan fog
kijönni a teljhatalmú kormányzóval. Ne felejtsük el, hogy
Mátyás csak kilenc nappal trónra ülése után töltötte be
tizenötödik életévét. Ezzel ugyan már „törvényes korúnak"
számított a hazai szokásjog szerint (ez korábban tizennégy,
később tizenkét év volt), de csak azt jelentette, hogy
ügyvédvallást tehetett. Adósság- és zálogügyek intézéséhez
tizenhat évre, ingóságok ügyeihez tizennyolc évre lett volna
szükség, a nagykorúságot pedig csak huszonnégy évesen
érhette el, birtokot csak akkor idegeníthetett el. Különben
gyámra volt szüksége. Március 9-én a király mégis
nagybátyjának adja Besztercét és az örökös grófi címet, azaz
családi örökségét, amit pedig a hazai jog szerint csak kilenc
év múlva tehetett meg. Ezzel nagykorúként intézkedett, ami
ellen egyedül a kedvezményezett kormányzó tiltakozhatott
volna, de ő ezt természetesen nem tette meg.
Mátyás elismerte ugyan a kormányzói hatalmat, mégis
kezdettől fogva úgy viselkedett, mint aki az uralkodói
hatalom teljességét gyakorolja. Feltehetően nagyon jól tudta,
hogy amikor 1453-ban apja lemondott a kormányzóságról, és
átadta a királyi hatalom gyakorlását V. Lászlónak, a király
csupán tizenhárom éves volt, tehát két évvel fiatalabb, mint
ő most. Magyarországon pedig senki sem akart akkor
gyámot állítani a kiskorú király mellé. Ez példaértékű lehetett
Mátyás számára. Jó példa a király és a kormányzó viszonyára
a következő eset. Mátyás március 3-án utasítja Nagyszeben
városát, hogy béküljön meg Vlad havasalföldi vajdával (azaz
Drakulával). Három nappal később Szilágyi kormányzó a
maga nevében szinte szó szerint megismétli ugyanezt. A
kormányzó tehát kénytelen volt lenyelni a külpolitikába is
beavatkozó unokaöccse ténykedését, és saját tekintélye
megőrzése végett - a király levelére még csak nem is utalva



- egyszerűen megismételte az utasítást. Mátyás elkezdett a
saját nevében birtokadomány-leveleket és iktatóparancsokat
kiállítani, sőt március 11-én Szilágyi egy adománylevelét
erősíti meg, ami arra utal, hogy már másoknak is feltűnt az
új helyzet, és nem voltak biztosak a kormányzó
intézkedéseinek időállóságában.
Tehát még egy hónap sem telt el a király hazaérkezése óta,
de a január végén még magabiztos kormányzó hatalma
megrendült. Nem tudjuk, hogy Mátyás ötlete volt-e vagy a
nem különösen éles eszű Szilágyié, de a kormányzó március
közepén elutazott Budáról. Az ok: Gyulafehérvárott apja
mellé kellett temetni Hunyadi Lászlót. Szilágyi ezután a török
végeken talált magának tennivalót, közben azonban a király
ténylegesen átvette az uralkodást: Szilágyi a címén kívül
minden valódi hatalmát úgy vesztette el, hogy eleinte észre
sem vette.
Az urak egy része otthon várta ki a fejleményeket, mások az
új királyhoz csatlakoztak. Rozgonyi János vajda - mint láttuk
a király elé ment Morvaországba, öccse, Osvát székelyispán,
aki még 1457. december elején (!) Brassóban körülzárva
fordult V. Lászlóhoz az országpusztító Szilágyi ellen, most
tisztét megtartva Budáról írt március 12-én Brassónak, s a
levélben magát az ország egyik legfőbb emberének nevezte.
Podjebrád Slraznicen formailag Giskrával és Újlakival is
kibékítette jövendő vejét. (Újlaki ugyanis leányát akarta a
cseh kormányzó fiához hozzáadni.) Újlaki meg is tartotta a
vajdaságot, továbbá a macsói, valamint a szlavón bánságot.
Igaz, Erdélyben Rozgonyi János, Szlavóniában pedig Jan
Vitovec maradt a társa.
Podjebrádot március 2-án cseh királlyá választották. A május
7-ei koronázására Salánki Ágoston győri és Szilasi Vince váci
püspököt küldte Mátyás, akik - miután a huszita uralkodó
titokban hűségesküt tett a pápának - meg is koronázták. A



magyar királyt az ünnepségen rajtuk kívül Újlaki vajda és
Rozgonyi Osvát székelyispán képviselte. Látszólag tehát
konszolidálódott a helyzet, a király pedig májusban Vitéz
Jánost küldte III. Frigyeshez a korona visszaszerzésére.
A látszólag simán induló uralkodást Giskra zavarta meg.
Noha Podjebrád nyomására február elején meghódolt
Mátyásnak, március második felében Krakkóba utazott a
lengyel királyhoz, és felajánlotta, hogy felesége jogán
magyar királlyá teszi. Mátyás kisebb csapatokat küldött a
Felvidékre, és apósjelöltjéhez fordult segítségért, amit
azonban nem kapott meg. Igaz, Giskra ajánlatát a lengyel
országgyűlés a német lovagrend elleni háborúra hivatkozva
szintén visszautasította. A cseh kapitány ezért hosszabb
időre Lengyelországban maradt, a harcot részben alvezérei,
részben a tőle független cseh zsoldosközösségek folytatták.
A király unokasógorát, Rozgonyi Sebestyént nevezte ki - a
Felső részek főkapitánya címmel - a Felvidék
visszaszerzésére vezetett háború fővezérének, aki valóban
jelentős eredményeket ért el. 1458 nyarán aztán - török
támadás híre miatt - a király fegyverszünetet kötött a
csehekkel, és mivel Rozgonyi Sebestyénre nagyobb szüksége
volt Erdélyben, ahol vajdának nevezte ki, szeptembertől már
mások vezényelték a csehek elleni hadjáratot.
Giskra 1460 elején visszatért, és először békeajánlatot tett,
közben ugyanis több cseh csapat és kapitány átállt a király
oldalára. Azután a lengyel nemes Komorowski Péter is
Mátyás hűségére tért. Ő kezdetben Giskrától független
zsoldoskapitányként növelte hatalmát a Felvidéken, majd az
1440-es évek végén megkapta tőle Likava várát, sőt 1454-től
Árva és Liptó megye legtöbb várát kézben tartva a két
megye ispánjaként szerepelt. A király a két megye örökös
ispánságát adományozta neki átállásáért. Giskra ekkor a
támadásban látta sikere egyetlen lehetőségét, és Heves
megyére tört. Gyöngyöspata felett sikerült a cseheknek egy



erősséget felépíteni, ami biztosította számukra a Mátraalja
feletti befolyást. Az uralkodó újra Rozgonyi Sebestyénre bízta
csapatait, a vajda azonban Pata ellen nem ért el eredményt.
Mátyás ekkor személyesen avatkozott be a harcokba, 1460
júliusában sikerült is Patát elfoglalnia. A háború azonban
nem ért véget, sőt a király arra kényszerült, hogy november
végéig a Felvidéken irányítsa a változó sikerű harcokat.
Giskra újabb húzása tovább bonyolította a helyzetet. 1461.
március 10-én ugyanis hűséget esküdött III. Frigyes
császárnak mint magyar királynak (!), és ezentúl annak
nevében intézkedett, jelentős sikereket érve el. Késmárk is a
kezére jutott, így Mátyásnak 1461 július-novembere között
újra a Felvidéken kellett tartózkodnia.
Giskra közben a császár fővezéreként Ausztriában harcolt a
bátyja hatalmára törő Albrecht főherceg ellen. 1462. április
3-án Vitéz Jánosnak Grazban sikerült a császárral egy
előzetes megegyezést kötnie, ami a cseh kapitány számára
nyilvánvalóvá tette, hogy nem érdemes a harcot tovább
folytatnia. (Ekkor már Szapolyai Imre volt a Felső részek
főkapitánya.) Ilyen előzmények után május 14-én Vácott
létrejött a megegyezés Mátyás és Giskra között. Giskra nagy
pénzösszeg és a tiszántúli solymosi uradalom átengedése
fejében meghódolt, kötelezte magát az elfoglalt területek
átengedésére, valamint feleségül kapta a nádor unokahúgát,
Guti Ország Ilonát. Bár Mátyás közben már összehívta az
országgyűlést Budára, még annak összegyűlte előtt, május
14-én kivetette a királyi tanács jóváhagyásával a csehek
kifizetésére az egyforintos rendkívüli adót, amit az
országgyűlés két hét múlva azzal erősített meg, hogy az a
korona visszaváltására szolgál. Kilenc főpap és 19 báró
vállalt kötelezettséget, hogy a király többször nem vet ki
ilyen adót.
Giskra ettől kezdve hű maradt a királyhoz, egyes cseh
csapatok azonban továbbra is ellenálltak. Velük főképp



Szapolyai István harcolt. Az utolsó ellenálló cseh fészek,
Kosztolány vára, amelyet Jan Svehla védett, 1467 elején
került az ostromot személyesen irányító Mátyás kezébe, aki
Svehlát és emberei egy részét felakasztatta. Kilenc évig
nyugtalanították a csehek az országot, és csak nagy vér- és
pénzáldozattal sikerült helyreállítani a rendet.
Erdélyben sem volt szilárd a király hatalma, noha ez volt
valamikor Hunyadi János fő bázisa. Újlaki Miklóst 1465-ig
nem sikerült leváltani a vajdaságból, bár a jelek szerint neki
amúgy sem volt sok szerepe. A bajt inkább az okozta, hogy
Szilágyi Mihály kormányzóként a sógorát, Geréb Jánost tette
erdélyi alkormányzóvá. A kinevezés ugyan 1458
augusztusában, a kormányzó leváltásával megszűnt, de
Geréb erdélyi főkapitány maradt, majd amikor 1460-ban
Mátyás kibékült Szilágyival, és nagybátyját erdélyi
kormányzónak nevezte ki, újra alkormányzó lett. Ez
szükségképp ellentétekhez vezetett a vajdákkal és a
székelyispánokkal. Újlaki vajdatársát, Rozgonyi Jánost 1458
ban váltotta le a család másik ágából való Sebestyén, aki
haláláig, 1462 elejéig töltötte be a tisztséget. Rozgonyi
Sebestyén azonban időnként - mint láttuk - a Felvidéken volt
elfoglalva, ezért 1459 nyarától - talán rövid megszakítással
1461 nyaráig újra Rozgonyi János (ekkor egyben
tárnokmester is) volt Újlaki társa. Emellett 1459 elejétől
1461 augusztusáig Kanizsai László, sőt 1461 februártól
áprilisig kimutathatóan még öccse, Kanizsai Miklós soproni
ispán is vajdáskodott Erdélyben.
A székelyispánságot 1458 nyaráig még V. László
kinevezettje, Rozgonyi Osvát töltötte be. A helyére - talán
Szilágyi Mihály letartóztatásával kapcsolatban 1458 őszén
Lábatlani Jánost és Pakosi Lászlót nevezte ki Mátyás. Az
előbbi feltétlenül megbízható, de jelentéktelen nemes katona
volt, aki 1459-ben emellett a temesi ispánságot is betöltötte.
1459. október végén és november elején azonban testvére,



Lábatlani László székelyispán, egyben főkapitány, a király két
besztercei kapitányával tart ítélőszéket a nemesek,
székelyek és szászok számára, míg november végén
Lábatlani János székely- és temesi ispán az erdélyi
tartománygyűlésen elnököl. A vajdák említve sincsenek!
1460 folyamán újra Rozgonyi Osvát tölti be ezt a méltóságot,
de az év nyarán mellette még Losonci Dezsőfi László is
feltűnik székelyispánként. 1461-1463 között furcsa dolog
történt: az egyik vajda, Rozgonyi Sebestyén, majd utóda,
Dengelegi Pongrác János volt az egyik székelyispán,
mellettük viszont Rozgonyi Rajnáld (a család másik ágából,
Osvát és János testvére) volt a másik. Ezután - 1467-ben egy
rövid időt leszámítva - a vajdák egyben székelyispánok is
voltak.
1462-ben, Rozgonyi Sebestyén halála után saját sógora, a
király unokatestvére, Dengelegi Pongrác János lett az erdélyi
vajda, aki 1465. szeptemberig töltötte be - Újlaki Miklóssal
együtt - ezt a tisztet. Úgy tűnik, hogy uralkodása ezen
szakaszában Mátyás jobban bízott Hunyadi-ági rokonaiban,
mint a Szilágyiakban, s ezzel Erdély helyzete is
konszolidálódni kezdett.
A felvidéki és erdélyi problémák mellett az ország nyugalmát
Szilágyi Mihály növekvő sértődöttsége és a Garai és Újlaki
köré csoportosuló urak elégedetlensége zavarta meg. Míg
1458 első felében a kormányzó a déli határon volt elfoglalva,
ahol török támadások, valamint a Brankovic György halála
utáni szerbiai örökösödési viszályok veszélyeztették
Magyarországot, Mátyás a főpapokra, a Giskrával szemben
álló bárókra, valamint a nemességre támaszkodva egyedül
kormányzott, sőt 1458 májusára országgyűlést is hívott
össze, melynek végzéseit június 8-án szentesítette. Szilágyi
erre 1458. július 26-án Garai simontornyai várában mindenki
ellen szóló véd- és dacszövetséget kötött Garai László
nádorral és Újlaki Miklóssal, aki erdélyi vajda, valamint



szlavóniai és macsói bán volt ekkor. A szövetség
nyilvánvalóan a király ellen irányult.
Mátyás azonnal reagált az összejövetel hírére. Leváltotta a
nádort, és egy felvidéki bárót, Ország Mihály ajtónál
lómestert nevezte ki helyére. Egy nappal a szövetség
megkötése után, július 27-én már ő volt a nádor. A
csapatokkal rendelkező kormányzó továbbra is veszélyt
jelentett Mátyás számára, csakhogy a kormányzó
szembekerült saját testvérével is. Szilágyi ugyanis aspirált a
szerb fejedelemségre, és a Brankovicokat Hunyadi-birtokok
átengedésével akarta kielégíteni. E birtokok azonban a király
anyjának kezén voltak, Szilágyi Erzsébet így joggal tiltakozott
öccse terve ellen. A király Vitéz Jánost küldte követként
nagybátyjához, aki létre is hozta Mátyás, Szilágyi Erzsébet és
Szilágyi Mihály találkozóját. Ezen Szilágyi Mihály lemondott a
kormányzóságról, Mátyás viszont megerősítette besztercei
grófságában és birtokaiban.
Közben a török elfoglalta Galambóc várát, Mátyás és Szilágyi
pedig e hírre csapatokkal vonult le a Délvidékre: A király a
kormányzást, elsősorban a sereg ellátási feladatait az
anyjára bízta. Zavaros időszak következett, még az
események pontos helyét és időrendjét sem tudjuk. Szilágyi
állítólag összefogott a király külföldi ellenségeivel, és minden
jel szerint puccsra készült, mire Mátyás elfogatta, és Világos
várában börtönbe záratta. Az a legvalószínűbb, hogy Szilágyi
elfogatására még út közben, a Tisza mellett került sor. Egy
Pozsonyba küldött levél ugyanis azt tudatja, hogy a király
Szilágyi letartóztatása után Bodó Gergelyt (Hunyadi egykori
alvajdáját és budai várnagyát) és fiát, Gáspárt küldte
Nándorfehérvárra a vár átvételére, de az ottani várnagy
elfogatta őket. (Bodó Gergely ekkor már tárnokmester volt,
fia, Gáspár 1457-ben a Hunyadi fiúkkal együtt került V.
László fogságába, 1459-ben asztaInokmester lett.) Ez nyílt
lázadásnak számított, a később sereg élén megjelenő



uralkodó azonban megszállta a várat, és innen értesítette az
országot október 8-án Szilágyi lecsukatásáról.
A Szilágyi-probléma azonban ezzel nem fejeződött be, a volt
kormányzó ugyanis 1459 nyarán megszökött és csapatokat
gyűjtött. Szeptember elején azonban ismét kiegyezett a
királlyal, aki visszaadta neki a közben elkobzott Besztercét és
a legtöbb birtokát, majd a jelek szerint háziőrizetbe helyezte
Visegrádon, 1459. november 6-án legalábbis még ott volt.
A forrásokból úgy tűnik, hogy 1459-1460 fordulóján innen
elengedték, és Erdélybe, illetve a Tiszántúlra ment sereget
gyűjteni. Bár 1460. április elején már az erdélyi kormányzó
címét viselte, de a királlyal való végső kibékülésre csak
májusban került sor valahol Tiszavárkony környékén. Szilágyi
ezután elkísérte csapataival unokaöccsét a Heves megyébe
betört csehek elleni hadjáratra. Augusztus közepén Mátyás
„kedves nagybátyját" szlavóniai és macsói bánnak, valamint
az Alsó részek főkapitányának nevezte ki, aki ugyanakkor az
erdélyi kormányzóságot is megtartotta. Az új főkapitány
most a török elleni harcra (és a szerb fejedelemség
megszerzésére) készült, tett azonban egy újabb különös
lépést. Október 6-án ugyanis felkereste Siklós várában Garai
László nádor özvegyét és fiát, és megerősítette a
simontornyai szerződést, melynek megtartására a jelen levő
Vitéz János váradi és Janus Pannonius pécsi püspök vállalt
kezességet. A „mindenki ellen" kötött Garai-Szilágyi
szerződés tehát újra életbe lépett, de megváltozott
körülmények között: Újlaki kimaradt belőle, viszont Mátyás
két legmegbízhatóbbnak látszó híve segédkezett az ügyben!
A következő hónapban aztán Szilágyi a törökkel harcolva
fogságba esett, majd a szultán kivégeztette. Ahogy egy
pápai követ a következő évben leírta, ez Mátyás
szempontjából szerencsés eset volt, mert Szilágyi a királlyal
való kibékülés ellenére mindvégig ellene szervezkedett, és



összefogott Mátyás ellenségeivel. A Szilágyi-ügy világosan
mutatja, hogy az új királynak miféle problémákkal kellett
szembenéznie. Bár voltak és vannak, akik hálátlansággal
vádolják az ifjú Mátyást, mert lecsukatta az őt trónra segítő
nagybátyját, mást azonban nemigen tehetett. Bármennyire
próbált vele kiegyezni, a hatalomra éhes katona egy percig
sem maradt hű alattvaló. Az erdélyi kormányzóság és a két
bánság csak annyiban volt jó húzás a király részéről, hogy
ezzel szembefordította Újlakival, aki ugyanebben a három
tartományban volt úr. Újlaki nem volt jó viszonyban Vitéz
Jánossal és annak unokaöccsével, Janus Pannoniusszal, ami a
két főpapot Szilágyi oldalára vitte. Ezért újították fel a
szövetségi szerződést, az azonban már végképp
kiszámíthatatlan, hogy mi történt volna az országban, ha a
kormányzónak sikerül elfoglalnia Szerbiát.
A király nagybátyja még világosvári tömlöcében ült, amikor
simontornyai szövetségesei megkísérelték megbuktatni
Mátyást. 1459 elejére nyilvánvalóvá vált, hogy lázadás
készül, a király ezért február elejére Budára hívta híveit, ahol
10-én 12 főpap (egy kivétellel a teljes püspöki kar), valamint
36 világi úr (zömében báró) hűségesküt tett Mátyásnak. Az
ellenzék Újlaki németújvári várában gyűlt össze. A
házigazdán kívül ott volt Garai, aki magát még mindig
nádornak címezte, a Hunyadi László kivégzésénél szerepet
játszó Bánfi Pál, Szécsi János, az esztergomi érsek testvére
és mások, összesen 23 világi személy, valamint - egyedül a
főpapok közül - a lengyel származású erdélyi püspök. A
legkülönösebb, hogy Kanizsai László erdélyi vajda, aki 1457
ben Mátyással együtt fogtak el, szintén megjelent
testvérével, Miklóssal együtt. (A forrásnyomok alapján őt a
király valamivel megsérthette, mert később olyan tetteiért
kapott kegyelmet, amiket azután követett el, hogy
Temesvárott otthagyta a királyt.) Megjelent Cillei egykori
kapitánya, Vitovec szlavón bán, valamint az osztrák főúr
Andreas Baumkircher is, aki pozsonyi ispánként magyar



főúrnak, „igazi bárónak" számított. Február 17-én aztán a
résztvevők magyar királlyá választották III. Frigyes császárt.
A császári csapatok és a magyar lázadók hadserege - noha
Garai nádor néhány nappal a választás után meghalt - betört
a Rába völgyében az országba. Mátyás Szentmártoni Nagy
Simont küldte ellenük, ő azonban április elején Körmendnél
csatát vesztett. Újlaki viszont, akinek csapatai a támadók fő
erejét képezték, otthagyta a sereget, így a vesztett csata
ellenére végül is Nagy Simon győzött. Nem zárható ki, hogy
e fordulat egy Újlakival kötött megegyezés következménye
volt: Nagy Simon ugyanis korábban macsói vicebánként
Újlaki szolgálatában állt. Most pedig - 1459-1460 között - ő
lett az egyik macsói bán. Újlaki a jelek szerint így kívánta
Mátyás előtt kimutatni a hatalmát. Mátyás ugyanis ezután
több előkelőségből álló követséget (köztük a prímást és a
nádort) küldött Újlakihoz, akik július 1-jén lelkendezve
jelentették a királynak, hogy megállapodtak: Újlaki örök
hűséget fogadott a királynak, aki az egyezményt július 25-én
erősítette meg. Eszerint Újlaki vajda megtarthatta összes
birtokait, azokat is, amelyekre a királynak vagy anyjának
lenne joga (ez főként a németújvári uradalom). Mátyás az
egyezmény megerősítésében fogadta: úgy segítse a
mindenható Isten, Szűz Mária, Szent Mátyás apostol, a szent
három királyok és Szent István király, hogy ezt megtartja.
Érthető, hogy a király esküjébe belefoglalta védőszentjét és
Szent Istvánt, azt viszont nem tudjuk, miért tisztelte ennyire
a három királyokat.
Az 1459. év első felének eseményei két dolgot világosan
mutatnak. Az egyik, hogy a pápai segítség - és a még mindig
az országban tartózkodó Carvajal bíboros támogatása
biztosította a Szentszéknek bíborosként és egyházjogi
doktorként engedelmes Szécsi prímás hűségét, s ő a püspöki
kart is a király oldalára vonta, noha saját rokonsága vezette
a lázadást. A király tehát számíthatott az egyházra. A másik



tanulság: annyi hatalma sem volt az uralkodónak, hogy a
lázadó nagyurak egy frakciójával leszámoljon. Igaz, Újlaki
nagyon csúnya játékot játszott: azért, hogy birtokaiból
semmit se veszítsen el és méltóságait megőrizhesse,
hajlandó volt ellenséget szabadítani az országra, bár annak
sikerét már megakadályozta. Azonban az egész ügy nem lett
volna több lényegtelen epizódnál, ha a császár ezentúl nem
nevezte volna magát magyar királynak, és később nem
ebből
vezették volna le a Habsburgok magyar trónigényét. Vitovec,
Újlaki szlavón báni társa a császártól kapta meg jutalmát:
Zagorje - azaz Varasd megye nagy része - örökös grófjának
nevezte ki, Mátyás pedig meg sem kísérelte a III. Frigyesnek
engedelmeskedő zagorjei grófot leváltani a szlavón
bánságból. (Talán arra gondolt, amikor nagybátyját kinevezte
Újlaki és Vitovec mellé harmadik szlavón bánnak, hogy az
majd helyreállítja a királyi hatalmat Szlavóniában, erre
azonban nem került sor.)
Macsóban sem volt könnyebb a helyzet. Itt 1459 nyarán, a
lázadás utóhatásaként egyszerre négy bán volt, kettő a
király, kettő Újlaki embere, ugyanakkor a király maga Újlakit
is elismerte, azaz gyakorlatilag öt bán működött. Az év
végétől azonban egészen 1466-ig- leszámítva Szilágyi Mihály
néhány hónapos bánságát - már egyedül Újlaki volt a bán.
A lázadás külpolitikai következményekkel is járt. Bár 1458
ban, Galambóc eleste után Mátyás a török ellen fordult, de a
Szilágyival való leszámolás miatt nem ért el komolyabb
eredményeket. 1458 végén a török elleni hadjárat
előkészítésére Szegeden országgyűlést tartott: a hadjáratot
a boszniai királlyal szövetségben tervezte. A lázadás
azonban megakadályozta a háborút, így június végén a török
elfoglalta Szendrő (Smederovo) várát, a szerb fejedelemség
székhelyét. Ezzel Szerbia török kézre került, megszűnt az



utolsó ütköző állam Magyarország és az oszmán birodalom
között.
1458-ban, III. Calixtus halála után II. Pius lett a pápa. Először
úgy tűnt, hogy ez nagy veszéllyel jár Magyarország számára,
az új pápa ugyanis korábban III. Frigyes szolgálatában állt. A
császár is úgy gondolta egy ideig, hogy egykori híve
támogatni fogja Magyarország ellen. A pápa azonban - még
elődjénél is nagyobb mértékben - a török elleni harc híve
volt, ebben pedig nem nélkülözhette Mátyás támogatását.
Ezért egyrészt megbízta Carvajalt, hogy kísérelje meg
Mátyás kibékítését a császárral, másrészt anyagiakkal is
támogatta a magyar királyt, hogy a török ellen forduljon.
Mátyást azonban a felvidéki harcok és a Szilágyi-probléma
megakadályozta ebben.
Már szó volt róla, hogy Vitéz János 1462-ben - Hieronymus
Landus, az új pápai követ segítségével - előzetes
megállapodást kötött a császárral, majd 1463. július 19-én
Bécsújhelyen megkötötték a békét. Ennek értelmében 80
000 forint fejében III. Frigyes visszaadja a koronát és Sopron
városát, a többi, kezén levő nyugati határszéli várat viszont
megtarthatja. A magyar királyi címet továbbra is viselheti a
császár, aki Mátyást a fiává fogadja. A megállapodás
értelmében ha a magyar király törvényes örökös nélkül halna
meg, akkor III. Frigyes vagy fia, Miksa örökli a magyar trónt.
Ez a feltétel akkor nem látszott veszélyesnek, hiszen a
magyar uralkodó húszéves volt, és házasember,
valószínűtlennek látszott tehát, hogy nem lesz törvényes fia.
A császár általi örökbefogadás pedig lehetőséget nyújtott
arra, miszerint Mátyás örökölje meg a császár birodalmát.
Azt akkoriban senki sem sejthette, hogy ez a szerződés fogja
majd alátámasztani a Habsburgok magyarországi
trónigényét. Újlakiék királyválasztó akciója tehát hosszú
távon nem várt következményekkel járt.



A bécsújhelyi béke azonban végre lehetőséget nyújtott
Mátyás megkoronázására, de nehezen magyarázható, hogy
a magyar király miért késlekedett ezzel majd egy évig. A
béke továbbá biztosította Mátyást az ellen, hogy apósa
esetleg összefog III. Frigyessel. Podjebrád ugyanis kétkulcsos
politikát folytatott. Formailag jó viszonyt tartott fenn vejével,
aki eleinte bízott is benne, a cseh király azonban nem
csupán a Giskra-ügyben nem állt Mátyás mellé. Neki a vejére
csak addig volt szüksége, míg példáját követve meg nem
kapta a cseh koronát. Utána már több érdeke fűződött a
császárral való jó viszonyhoz. A cseh király a Német
Birodalom első világi választófejedelme volt, ezért az új
királynak szüksége volt a hűbérúr, III. Frigyes jóváhagyására.
Mialatt tehát Podjebrád felajánlotta Mátyásnak, hogy közvetít
közte és a császár között, 1459-ben Brünnben vendégül látta
III. Frigyest, aki július 31 -én ünnepélyesen hűbérként neki
adta Csehországot, továbbá münsterbergi hercegnek
nevezte ki Podjebrád fiát. György király pedig katonai
szövetséget kötött hűbérurával Magyarország ellen. Így
megerősödve azonban Podjebrád nem Mátyás, hanem a
császár ellen lépett akcióba: meg akarta ugyanis szerezni a
római királyi címet, amely a császárság öröklését biztosította
volna számára. Elképzelhető, hogy Zsigmond példája
lebegett a szeme előtt: a német-cseh-magyar perszonálunió.
A pragmatikus cseh uralkodó német birodalmi aktivitása
miatt úgy gondolta, hogy egy időre meg kell nyugtatnia
Mátyást. Noha a straznicei egyezmény alapján lányát,
Kunigundát már régen át kellett volna adnia vőlegényének,
ez mind ez ideig nem történt meg. 1461. január 25-én
Mátyás kötelezte magát, hogy május 1-jére Magyarországra
hozza ekkor már tizenegy éves aráját, és két év múlva
elhálja vele a házasságot, illetve korábban is, ha a király
anyja, valamint a főpapok és főurak a menyasszonyt
alkalmasnak tartják. Mátyás egyben megszabta a királyné
jövedelmét, és vállalta, hogy átadja neki a királynéi



birtokokat. Most mindkét fél betartotta a szerződést, és a
Magyarországon Katalinnak nevezett gyermekleány
megérkezése után megtartották az esküvőt. Azonban az így
létrejött rokoni kapcsolat sem akadályozta volna az apóst
abban, hogy veje ellen forduljon, ha érdeke úgy kívánja.
1462 őszén a török Havasalföldet támadta meg, és Vlad
Tepes vajda ellen öccsét, Radut léptette fel. Mátyás Erdélybe
ment, majd betört a román fejedelemségekbe, látván
azonban, hogy alattvalói gyűlölik a „Karóbahúzó" VIadot, aki
közben maga is felajánlkozott a szultánnak, elfogatta, és
Magyarországra hozta, elismerte viszont Radut. (Mint láttuk,
Vladot csak 1475-1476 táján engedte szabadon, miután
hozzáadta Szilágyi Jusztinát.) E hadjárat Janus Pannonius
verseiben is feltűnik, s említéséből érdekes
következtetéseket vonhatunk le. Az egyik versében azt írja,
hogy jöjjön haza a király, mert
„Már kivirulva a nászt várja a kis Katalin!"
A másik versből viszont kitűnik, hogy az ifjú férj nem
feltétlenül hűséges természetű:
„Bölcs a király, ha a harc mezején se felejt el ölelni,
Vénusz a csóknak örül s megnyeri Mars kegyeit."
Nem tudjuk, hogy a gyermekkirályné mikor lett valóban
asszony, azt viszont igen, hogy tizenötödik évében,
gyermekszülésben halt meg 1464-ben, nem sokkal Mátyás
koronázása előtt. Így ebből a házasságból nem lett utóda a
királynak. Talán nem kellett volna annyira sietni a násszal
habár a Janus Pannonius-vers tanúsága szerint a király
szexuális igényei közismertek lehettek.
Mátyás uralkodásának első éveiben feltűnő az
országgyűlések nagy száma. Az első, az 1458. július 8-án



szentesített törvénnyel lezárult országgyűlés után a fél évvel
később, 1459. január 5-én befejeződött szegedi diéta volt a
második. Míg az első törvény hadügyi rendelkezéseken kívül
a nemesek szabadságát biztosította, ígéretet vett ki az
uralkodótól, hogy rendkívüli adót nem vet ki, valamint a
speciális prezencie (különös jelenlét) bírósága mellé hat
nemes ülnök kijelölését rendelte el, egyben gondoskodott
arról, hogy ez a bíróság külön pecsétet kapjon, addig a török
elleni hadjárat és a bosnyák szövetség terve miatt
összehívott szegedi országgyűlés zömében a
telekkatonasággal foglalkozott. A XXII. tc. viszont
felhatalmazta az uralkodót, hogy a különös jelenlét pecsétjét
annak adja, akinek akarja.
Noha évente kellett volna diétákat összehívni, 1460-ban erre
nem került sor. Az 1461-es budai országgyűlésről csak annyit
tudunk, hogy megszavazta az egyforintos rendkívüli adót. Az
1462. május 28-án szentesített dekrétummal lezárult
országgyűlést lényegében a III. Frigyessel kötött előzetes
megállapodás jóváhagyására hívták össze, és közvetlenül a
tágabb királyi tanács már említett váci összejövetele után
tartották. Azt is említettük már, hogy ez a tanács szavazta
meg a korona visszaváltására kivetendő adót, amit az
országgyűlés - a törvénybe be nem vezetve - megerősített.
Az országgyűlés dekrétuma elsősorban perjogi kérdésekkel
foglalkozott. 1463. március 29-én szentesítette Mátyás a
török elleni háború ürügyén Tolnavárra összehívott
országgyűlés törvényét, mely szintén főleg a katonáskodás
módjával foglalkozott. Bár a dekrétum nem említi,
egyforintos adót is megszavaztak. Feltűnő viszont, hogy a
birtokfoglalások ügyében kiadott „rövid idézések" alól (az
idézéstől számított 32. napra) név szerint kiemelték Újlakit,
valamint az 1462-ben III. Frigyes oldaláról visszatért
Szentgyörgyi és Bazini János és Zsigmond grófokat
unokatestvérükkel, Ellerbach Bertolddal együtt.



Leszámítva tehát Szilágyi Mihály országgyűlését, 1463-ig
Mátyás öt diétát tartott. 1458-ban, 1462-ben és 1463-ban a
nemesség fejenként, 1459-ben követek által képviselve
jelent meg (1461-ben nem tudjuk). A városok mindig
követeket küldtek. A dekrétumok nem feltétlenül az uralkodó
akaratát tükrözték, a fennmaradt négy törvény
mindegyikéről azt állítja a királyi szentesítés, hogy a
főpapok, bárók és nemesek nyújtották be neki
megerősítésre, sőt az 1463-as szó szerint átírja az
országgyűlés határozatát, azaz annak - a többi dekrétumban
kihagyott - bevezetését is: „Mi, Magyarország, Dalmácia,
Szlavónia és az erdélyi részek főpapjai, bárói és nemesei..."
Az ügymenet bizonyára úgy történt, hogy volt egy királyi
előterjesztés, amelyet először a tanács elé bocsátott az
uralkodó, és ennek esetleg a főpapok és bárók által
átdolgozott variánsát tekintették tárgyalási alapnak.
Külön probléma a rendkívüli adó kérdése, amelynek
beszedését a nemesek vagy nem engedték, vagy ha mégis
megszavazták, ígéretet vettek ki az uralkodótól - és
nemegyszer a királyi tanácstól is -, hogy többször nem
szedeti, elégedjen meg az egyötöd forint értékű kamara
haszna adóval. Ez utóbbit mindig az év elején szedték be
1458-1464 között (1463 kivételével) minden évben (de az is
lehet, hogy 1463-ból csak az említése nem maradt ránk).
Rendkívüli adóról a következő források maradtak: 1458 ősze:
egy forint; 1459 nyara: fél forint; ősze: egy forint; 1460 ősze:
egy forint; 1461 nyara: egy forint; 1462 tél vége: egy forint;
tavasz vége: egy forint; 1463 nyara: egy forint. Ez azt
mutatja, hogy Mátyás jóval többször vetette ki a rendkívüli
adót, mint ahogy azt az országgyűlések jóváhagyták: azaz
csak a királyi tanács járult hozzá. Nem ez volt azonban az
egyetlen adójövedelme, még ha nem is számítjuk a királyi
városok vagy például az erdélyi szászok által egy összegben
fizetett adókat. A király lehetőséget nyújtott a
telekkatonaság megváltására is: a bizonyos számú jobbágy



után kiállítandó katonák helyett elfogadott a jobbágyok által
fizetendő egyforintos adót is. Ilyen adóra került sor 1459-ben
és 1463-ban. Az uralkodónak ez kedvező volt, hiszen a
bizonytalan harcértékű telekkatonák helyett zsoldosokat
alkalmazhatott.
A növekvő adóterhet indokolta a felvidéki csehek elleni
háborús és a török veszély, majd a korona visszaváltása,
egyben viszont biztosította a király számára a csak tőle
függő zsoldossereg fenntartását, így hatalma erősítését.
Ugyanakkor nagyon sújtotta az adófizető jobbágyságot,
rajtuk keresztül pedig a belőlük élő birtokos nemességet,
különösen a kisebb tulajdonúakat. Mindez növelte az
elégedetlenséget, kivéve talán azokét, akik Mátyás
szolgálatában a befolyt adóból részesülhettek, vagy
birtokadományokat kaptak.
A szűkebb királyi tanácsban ülő bárók kinevezése az
uralkodó felségjoga volt, s ezzel a joggal Mátyás tudott is
élni. Leszámítva Macsót és Szlavóniát, elsősorban a mellé
állt nagyurakat részesítette előnyben, mint a Rozgonyiak két
ágát, Ország Mihályt, a Pálóciakat, Héderváriakat, Cudarokat,
Bátoriakat stb. A megtért ellenfelek egy része - például a
Kanizsaiak, Pető Miklós, Turóci Benedek - szintén kapott
méltóságot. Mátyás eleinte előszeretettel favorizált olyan
urakat is, akik a mágnások és a nemesi előkelők
határmezsgyéjén foglaltak helyet, például a Dombóvári
Dombai, a Szekcsői Herceg, a Pakosi vagy a Várdai családok
tagjait. Viszonylag kevés olyan család báróvá emelkedését
segítette azonban elő ebben a kezdeti időben, akik apja
környezetéből kerültek ki. (Egyesek esetében erre talán azért
nem került sor, mert Szilágyi oldalán kompromittálódtak.) E
kevesek közé tartoznak a rokonságból Szapolyai Imre és a
Dengelegi Pongrácok, rajtuk kívül a Györgyi Bodók család,
Szokoli Péter vagy a király első főkincstartója, Tuz János.
Hunyadi János többi hívét foglalkoztatta ugyan, sőt olykor



hadvezéri beosztást is adott nekik, de az arisztokráciába
csak később jutottak be, amennyiben erre egyáltalán sor
került. Említhetnénk például Magyar Balázst vagy a román
Nádasdi Ongor Jánost (aki esetleg Hunyadi Serba leányági
leszármazottja lehetett). Feltűnő, hogy Mátyás uralkodása
első hat évében 40 személy viselt „igazi bárói" méltóságot,
ami nagyon magas szám. Ezt részben az magyarázza, hogy
ugyanazt a tisztséget gyakran egyszerre többen töltötték be,
részben pedig az, hogy gyakran változtak a méltóságok.
Kétségtelen viszont, hogy így az uralkodó mindig viszonylag
nagyszámú főúrra támaszkodhatott.
A főpapsággal kevesebb baj volt. Szécsi bíboros prímás
pápai utasításra - a király mellé állította az általa kemény
kézzel irányított püspöki kart. Az esztergomi érsek és a király
kapcsolata csak 1462 táján kezdett megromlani, bár Szécsi
mindvégig lojális maradt. Mátyás kezdettől fogva élt a
pápától ugyan hivatalosan el nem ismert, de többnyire tűrt
főkegyúri jogával, azaz a püspökségeket megbízható
embereinek juttatva terjesztette fel a Szentszéknek
kinevezésre. Már Szilágyi kormányzó is töltött be
püspökséget: Hangácsi Albertet, aki V. László alatt a
személyes jelenlét bíróságát vezette, Csanádi püspökké
tette. Mátyás az igen gazdag pécsi püspökségre a Garai-párti
Barius Miklós püspök halála után 1459 tavaszán Vitéz János
unokaöccsét, a kánonjogi doktor Csezmicei Jánost (azaz a
költő Janus Pannoniust) nevezte ki. A lázadó lengyel
Labiszyni Máté erdélyi püspök halála után utóda Szapolyai
Imre öccse, Miklós lett 1461-ben.
A főkancellári tisztet Szécsi prímás tartotta meg, de mivel a
király nem volt megkoronázva, nem használhatott kettős
nagypecsétet, így a nagyobb kancellária nem működött. A
prímás csak a főkancellár alá tartozó különös jelenléten
keresztül, a bírói pecséttel adhatott ki okleveleket. Egy
bizonytalan adat szerint először Janus Pannonius lett volna a



különös jelenlét helytartója, valószínűbb azonban, hogy ez a
bíróság ténylegesen csak az 1459-es országgyűlés után
alakult meg, élére pedig azonnal Sári Péter székesfehérvári
kanonok, Hunyadi kormányzó egykori kancellárja került. Ő
azonban a jelek szerint - talán nem azonnal, de - Szécsi
embere lett, ezért sohasem tudott előrelépni az egyházi
ranglétrán. A tényleges hatalmat jelentő titkos kancelláriát
először Vetési Albert püspök vezette, aki egyben a
személyes jelenlét bíróságát is irányította. (Hangácsit - talán
a Szilágyihoz fűződő kapcsolata miatt - leváltották, viszont
diplomataként tovább foglalkoztatták.) 1459-től aztán Vetési
a király egyik leggyakrabban külföldre küldött követe lett, így
a titkos kancellária vezetését - először alkancellári, majd
titkos kancellári címmel - Györgyi Bodó Miklós
székesfehérvári prépost vette át, aki egyben a személyes
jelenlét bíróságát is vezette. Bodó Gergely tárnokmester
testvére, Bodó Gáspár asztalnok- és lovászmester
nagybátyja a Hunyadiak egyik legszorosabb hívének
számított.
A koronázás előtt lassan konszolidálódó királyi hatalmat
1463-ban újabb török támadás zavarta meg. Bár a tolnavári
országgyűlés törvényei az ez ellen való fellépést akarták
elérni, Mátyás végül gyakorlatilag tétlenül nézte, hogy II.
Mehmed 1463 júniusában lerohanja Boszniát, elfogja és
kivégeztesse Stjepan Tomasevic bosnyák királyt. A magyar
uralkodó valószínűleg felmérte, hogy a magyar sereg nem
szállhat szembe a teljes oszmán haderővel, így megvárta,
míg ősszel a szultán a portai katonasággal visszavonul
Isztambulba. Mátyás ekkor szövetséget kötött a töröktől
szintén fenyegetett velencei köztársasággal, és onnan
pénzsegélyt kapva ősszel megindult Bosznia ellen.
Csatlakozott hozzá Jan Vitovec szlavón bán is, aki birtokai és
a zagorjei grófi cím megerősítése fejében hűséget fogadott.
A király 1463. december 25-én visszafoglalta Bosznia akkori
fővárosát, Jajcát, és vele Bosznia északi sarkát. A harcok



ugyan nem értek véget, 1464 őszén újabb hadjáratra került
sor, ez azonban lényegében nem módosította az 1463 telén
kialakított helyzetet.
A boszniai háborúk következtében Magyarország jóval
hosszabb szakaszon lett szomszédos az oszmán
birodalommal. Ez nagyon megnövelte a végvidék
védelmének költségeit, mivel egy újabb ütközőállam szűnt
meg a déli határon. Mátyás jajcai sikere azonban itthon és
külföldön nagyban emelte a király hírnevét, apja méltó
utódaként törökverőként emlegették.



Koronázás, reformok, lázadások
A boszniai háború sikeresnek is mondható befejezése időt
adott arra, hogy az addig halogatott koronázásra sor
kerüljön. Mátyás ugyanis az 1458. évi budai beiktatás
ellenére még nem volt teljes jogú király. A magyar jog szerint
csak az számított annak, akit „Szent István koronájával"
Székesfehérvárott az esztergomi érsek megkoronázott.
Ténylegesen a koronázás ugyan csak azt jelentette, hogy
most már adhatott ki „örökérvényű" okleveleket, és mivel
ilyeneket a kettős nagypecséttel vagy aranybullával
pecsételtek meg, most már kivésethette ezek
pecsétnyomóit. A kancellária munkája eztán majd egy évig
azzal telt el, hogy régebbi kiváltságleveleket írtak át és
erősítettek meg az új pecséttel. A koronázás szimbolikus és
politikai jelentősége azonban sokkal nagyobb volt. A
koronázási szertartás egyházi jellegű: az érsek általi
megkoronázással és a püspökszentelésnél is alkalmazott
szent olajjal való megkenéssel a király mintegy isteni
védelemben részesül. Nem véletlenül mondta állítólag
Ország Mihály nádor az 1471-es összeesküvés idején,
amikor csatlakozásra akarták bírni, hogy hű marad, mert ha
akár egy ökröt is koronáznak meg Szent István koronájával,
azt szentnek és sérthetetlennek kell tekinteni.
Az egy hónappal a koronázás előtt megözvegyült, huszonegy
éves király, aki addig csak nagyon nehéz körülmények közt
tudta akaratát keresztülvinni, most elérkezettnek látta az
időt, hogy reformokkal erősítse meg uralmát. Igaz, volt a
koronázásnak egy másik következménye is, ami nem
feltétlenül pozitív. Mátyás addig lényegében pártkirály volt,
ami azt jelenti, hogy az urak egy része ténylegesen ugyan
kénytelen volt elfogadni királyának, személyesen azonban
távol maradt az udvartól. A koronázás után viszont már éltek



jogaikkal. A tágabb királyi tanács ülésén már az 1464-es
országgyűlés idején megjelent Garai Jób, László nádor fia,
akinek ugyan az uralkodó még megyésispáni tisztséget sem
adott, de az ország egyik legnagyobb birtokosát nem
zárhatta ki a tanácsból. Később még Bánfi Pál, V. László volt
udvarmestere, a Hunyadi fiúk elfogatásának egyik értelmi
szerzője is megjelent. Ez egyben azzal is járt, hogy nem
teljesen megbízható mágnások országos méltóságokhoz is
juthattak.
A koronázás 1464. március 29-én rendben lezajlott
Székesfehérvárott. Mátyás nyomban megkezdte reformjait,
ami személyi átrendeződéssel is együtt járt. Elkészült az
aranybulla és a kettős nagypecsét, de még az addig használt
titkos pecsétet is újjal cserélte fel. Először leváltotta Szécsi
prímást a főkancellárságról, és helyette két egyenrangú fő
és titkos kancellárt nevezett ki Várdai István kalocsai érsek,
V. László utolsó titkos kancellárja és Vitéz János
személyében. Várdai korábban - bár 1459-ben letette a
hűségesküt Mátyásnak - nem tartozott a király szűkebb
környezetéhez: vagy magát vonta ki a közügyekből, vagy a
király nem bízott rá állami feladatokat. Vitéz karrierje
különösen érdekes. 1453-ig ő fogalmazta ugyan Hunyadi
János diplomáciai leveleit, váradi püspökségét is a
kormányzónak köszönhette, aki azonban semmilyen
hivatalos tisztséget nem bízott rá. 1453-ban aztán V. László
titkos kancellárja lett, s ebben a minőségben inkább a király,
nem pedig a volt kormányzó érdekeit képviselte. 1457-ben a
„magyar humanizmus apját" mégis lecsukták a Hunyadi
fiúkkal együtt. Érdekes, hogy Mátyás 1464-ig - apja mintájára
- szintén nem bízott állami tisztségeket Vitézre, viszont
diplomataként és levélíróként foglalkoztatta. Talán ezzel
magyarázható Vitéz és unokaöccse, Janus Pannonius erősen
kétértelmű szerepe Szilágyi Mihály és a Garaiak siklósi
szerződésmegújításában.



A kancellária tényleges vezetője azonban nem Vitéz, hanem
Várdai lett. A két tekintélyes főpap kinevezése növelte a
királyi tanács befolyását az oklevelek kiállítására, amit az is
igazol, hogy a titkos pecsétet, amely addig kizárólag a királyi
hatalomgyakorlás eszközének volt tekinthető, többször nem
a király, hanem az ország pecsétjeként említették. Ezen
természetesen a rendi „ország" értendő. Az oklevelek
kiállításában a főkancellárokon (vagy az alkancelláron) kívül
még egy személynek volt szerepe, Csezmicei János pécsi
püspöknek. Ez már 1464-ben és 1465 elején kimutatható,
amikor Janus Pannonius Olaszországba utazott követségbe.
1467-ben aztán titkos kancellári címmel is előfordul, minden
jel szerint ekkor ő számított Mátyás legbefolyásosabb
tanácsadójának. Szerepét 1468 második felében Matucsinai
Gábor budai plébános - egyben a személyes jelenlét
bíróságának a vezetője - vette át kancellári címmel.
Lehetséges, hogy mindez kapcsolatban áll a Mátyás által az
1460-as évek végén egy ideig használt kisebb titkos
pecsétekkel. Az 1464-es reform kancelláriai része tehát a
jelek szerint nem volt teljesen sikeres: az elvileg egységes
kancellária inkább csak teória maradt. Nem véletlen, hogy az
uralkodó később legtöbb kancellárjával összeveszett (Várdai
és Matucsinai azonban kivételt képeznek ez alól). A királyi
kancelláriák által kiállított oklevelekre a nagyhatalmú
kancellárokon keresztül a királyi tanács prelátusai és bárói is
hatást gyakoroltak.
Mátyás a koronázáskor elbocsátotta Bodó Miklós titkos
kancellárt és Sáli Péter személynököt is. Egyikük sem kapott
püspökséget, tehát a király nyilván nem volt velük
megelégedve. Nagybátyjával együtt bukott Bodó Gáspár
asztalnok- és lovászmester is, ráadásul őt a jelek szerint a
királyi tanácsból is kizárták. Az 1457-ben a Hunyadi
testvérekkel együtt lecsukott Bodó Gáspár szerepe azért
érdekes, mert egyike volt azon kevés kegyvesztett úrnak, aki
- ugyan csak 21 év múlva, 1485-ben - királynéi



udvarmesterként és a királyi tanács tagjaként visszakerült a
hatalomba.
Reformot vezetett be Mátyás a kúriai bíróságoknál is. A
királyi különös és személyes jelenléti bíróságok értelmetlen
kettősségét megszüntette, az új bíróság a személynök
elnöklete alatt a személyes jelenlét nevét vette fel, és a régi
bírói pecsétet használta, viszont az eredeti kettősségre utalt
az, hogy két ítélőmestert foglalkoztatott. Választott
köznemesi ülnökökre viszont nincs adatunk. Az új
személynök a süllyesztőből előhozott Hangácsi Albert püspök
lett, akit 1465-ben egy István nevű prépost, majd Matucsinai
Gábor követett. Matucsinai, aki az egységes kancellária
vezetésében is részt vett, majd a közben már bíboros Várdai
halála után 1471-ben kalocsai érsek lett, az 1460-as évek
végén és az 1470-es évek elején az ország egyik
legbefolyásosabb politikusává vált, noha nem járt
egyetemre, és nem számított humanistának sem.
Úgy tűnik, hogy a bírósági szervezeti reform jóval sikeresebb
volt a kancelláriainál, a legeredményesebbnek azonban a
pénzügyigazgatás átszervezése mondható. Szapolyai Imre
főkincstartót Mátyás az elfoglalt boszniai terület
kormányzójává, egyben horvát és szlavón bánná nevezte ki.
Szlavóniában változatlanul Újlaki lett a társa, noha a királyi
oklevelek méltóságsorában Újlaki csak erdélyi vajdaként és
macsói bánként szerepei, Vitovecet azonban sikerült
leváltania. Az új kincstartó - aki nem kapta meg a
főkincstartó címet, így már nem számított bárónak, csak
hivatalnoknak - a jelentéktelen nemes Bessenyői Bertalan
lett. Ez már azt jelenti, hogy noha Mátyás a kancellária
ügyeinek felügyeletéből nem tudta a nagybirtokosokat
kikapcsolni, a pénzügyek intézésébe nem engedett
beleszólást, hiszen a kincstartó immár nem tartozott a
prelátusok és a bárók közé.



A pénzügyigazgatás reformjának első lépése a királyi
„rendes" bevételi források központi irányításának
végrehajtása lett volna. Mátyás először egy három budai
polgárból álló konzorciummal kísérletezett. Bajoni Lőrinc
Szapolyai volt alkincstartója-, Ernuszt János és Kovács István
közösen vették át a harmincadvám igazgatását, és
mindegyikük kapott egy pénzverő- és bányakamarát is. Az
1467-ben a harmincadvám helyébe lépő koronavám
adminisztrációját immár egyedül Ernuszl látta el, aki még az
év folyamán megkapta a kincstartói címet is. Ernuszt
kikeresztelkedett budai zsidó kereskedő - az 1460-as évek
elején udvari szállítóként került összeköttetésbe a királlyal,
aki - felismerve tehetségét - udvari lovagnak is kinevezte.
1466-ban Tuz Jánossal, a király első főkincstartójával közös
bányavállalkozásba fogott, számos besztercebányai
rézbányát vásároltak fel. Ernuszt 1470-ben - már
kincstartóként - megvásárolta Tuz részét is, és egyedül
irányította a vállalkozást.
Mátyás jó emberismeretét igazolja, hogy Ernuszt
személyében egy átlagon felüli tehetségű üzletemberre bízta
az ország anyagi helyzetének rendezését, aki feladatának
maradéktalanul eleget is tett. A reform lényege, hogy az
egymástól elválasztva kezelt valamennyi királyi bevételi
forrás - a budavári udvarbíró által irányított királyi uradalmak
kivételével -közös vezetés alá került, kialakult egy pénzügyi
tisztviselő hivatalnokréteg, így lehetővé vált áttekinteni a
bevételeket és költségvetést készíteni. (Igaz, költségvetések
csak Mátyás halála utáni időből maradtak fenn.) Ernuszt
eredetileg csupán a „rendes" királyi bevételeket kapta meg,
a rendkívüli adó adminisztrálását 1468-ban főkincstartói
címmel Janus Pannoniusra bízták, aki azonban ezzel nem vált
Ernuszt hivatali felettesévé. 1468 után már a rendkívüli adót
is Ernuszt kezelte.



Különösen nagy jelentőségű volt a pénzreform. A magyar
aranyforintot mindig azonos pénzlábon verték, és így értéke
állandó maradt. Elvileg száz ezüst dénár volt egyenlő egy
aranyforinttal, a királyók azonban gyakran rontották a
pénzlábat, ezért az országgyűlések rendszeresen kérték új,
értékálló pénz veretését. Mátyás az 1460-as évek második
felében az öt pénzverdében valóban el is kezdte a jó
minőségű ezüstdénárok veretését. Mikor 1470-re már kellő
mennyiségű új pénz került forgalomba, amely külsőleg is
különbözött a régiektől (az érmekre a király által igen tisztelt
Madonna, Magyarország patrónája került), három verdében
megszüntette az ezüstpénz verését, hogy a forgalomban
levő pénz mennyisége ne rontsa le az értékét. Ez a nyilván
Ernuszt ötletére bevezetett reform csak áttételesen javította
a kincstár jövedelmét, viszont jótékony hatást gyakorolt a
kereskedelemre. Időtálló vállalkozás volt: 1521-ig nem
változott a pénz értéke, azaz száz ezüstdénár ért egy
aranyforintot.
Az 1467. évi törvény csak kismértékben növelte a királyi
bevételeket. Ekkor ugyanis a rendes adót, a kamara hasznát
megszüntette az országgyűlés, és „a királyi kincstár adója"
név alatt állította vissza. Ugyanez történt a
harmincadvámmal, amelyet ezentúl koronavámnak
neveztek. Ebben csupán annyi volt a haszon, hogy korábban
a régi királyok, de Mátyás is számos mentességet
engedélyeztek, amelyek így érvényüket vesztették. Ez
elsősorban Erdélyben okozott problémát, ott ugyanis katonai
terheik miatt a jobbágyság eddig nem fizette a kamara
hasznát, a királyi kincstár adóját viszont fizetnie kellett.
Ennek ellenére Mátyás bevételei mégis jelentős mértékben
megnőttek. A fő forrás az országgyűlés, illetőleg olykor a
királyi tanács által megszavazott és a jobbágyságot sújtó
rendkívüli adó volt. Bár az adóegységek
(jobbágyháztartások, azaz füstök, illetve porták) száma



csökkent uralkodása idején, az adó azáltal, hogy olykor
évente többször is kivetette, jelentős jövedelmet képezett.
Később az egytelkes - adómentességgel rendelkező
parasztnemesektől is beszedette, igaz, ők a jobbágyokénak
csak a felét fizették. Feltűnő viszont, hogy a 20 dénáros
kamara haszna, és az ennek megfelelő szlavóniai ún.
nyestbőradó (1467-től a királyi kincstár adója) beszedéséről
1468-ból maradt utoljára adat. Később közösen szedték a
rendkívüli adóval, s a kettő együtt tett ki egy forintot. Ez
nyilván az 1467-es - később tárgyalandó - lázadás
következménye volt. Mátyás 1458-tól haláláig, 1490-ig
összesen 43 alkalommal vetett ki rendkívüli adót, amely évi
átlag 385 000 forint bevételt jelentett.
Egyéb bevételei közül a legtöbb a sóból származott, évente
80 000 forint. Ezt követték a pénzverési és bányajövedelmek
60 000, a harmincad-(korona) vám 50 000, a királyi városok
és a szászok rendes és rendkívüli adója 47 000 forinttal. A
kisebb bevételek 6000 forintra becsülhetők. Mátyás évi
átlagos bevétele eszerint 628 000 forint lehetett. Ez évente
ingadozott, hiszen egyszeri adókivetés esetében félmillió,
kétszerinél pedig háromnegyedmillió forinttal számolhatunk.
Ebben azonban nincsenek benne a pápától és Velencétől az
1470-es évekig elég rendszeresen kapott összegek, de a
később elfoglalt cseh és osztrák tartományok bevételei sem.
Ez utóbbiak azonban - egyes éveket leszámítva - teljesen
elhanyagolhatók voltak: Mátyás ugyanis óvakodott a
magyarhoz hasonló adópréssel sújtani a megszállt
területeket. Ezekkel együtt jövedelme néhány évben a 900
000 forintot is megközelíthette.
Kétségtelen, hogy a magyar király jövedelme az V. László
korihoz képest hihetetlenül megugrott. Összehasonlítva
azonban néhány nagyhatalommal, még ez sem volt sok. A
francia király jövedelme XI. Lajos trónra léptekor magyar
forintra átszámítva 1 365 000 (1461), halálakor 3 345 000



volt (1483). A velencei köztársaság tiszta bevétele 1464-ben
több volt egymillió dukátnál. (A dukát lényegében azonos
értékű volt a magyar forinttal.) Végül, ami Magyarország
szempontjából a legfontosabb: II. Mehmed szultán 1475-ben
1 800 000 dukát jövedelemmel rendelkezett, azaz épp a
kétszerese volt annak, amihez Mátyás legfeljebb egy-két
évben hozzájuthatott. Ha arra gondolunk, hogy
Magyarországon 10 000 könnyűlovas egy évi zsoldja 360
000, 5000 gyalogosé 1 20 000 forint volt, még jobban látszik,
hogy a nagy bevétel csak viszonylagosnak tekinthető.
Az 1464. évi koronázó országgyűlés alkalmával a tágabb
királyi tanács ratifikálta a III. Frigyessel kötött békét,
beleértve a Habsburgok trónörökösödését. A király
koronázását ugyanakkor a rendek mindig felhasználták arra,
hogy szabadságjogaikat biztosítsák. Az uralkodónak
benyújtott és Mátyás által az új függő kettős pecséttel április
6-án szentesített dekrétum jó példa erre. Nem érdektelen a
dekrétum bevezetése: „Mivel az a dicső és boldog
köztársaság, amelyben helyesen alkotott törvények
uralkodnak, így illő, hogy a királyok és fejedelmek, akik a
népek és városok jogát tartják kezükben, a rájuk bízott népet
ne csak fegyverrel védjék meg vitézül, hanem egyszersmind
jogaiban, szabadságaiban és üdvös törvényeiben is
megtartsák." A rendek előszedték és a királlyal megerősítve
átírattatták Nagy Lajos 1351. évi törvényét, amely magába
foglalta az 1222-es Aranybullát is, valamint Zsigmond 1435.
évi dekrétumát, mint amelyek legjobban tartalmazzák a
nemesi szabadságjogokat.
A törvénycikkek a szabadságjogok biztosításán, perjogi
kérdéseken stb. kívül az Albert király halála (1439) óta
történt hatalmaskodások és birtokfoglalások rendezését írták
elő. Két cikkely azonban elgondolkoztatja az olvasót. A III. tc.
nem engedi, hogy a király valakit a főpapok és bárók tanácsa
ellenére hűtlenségben marasztaljon el, a XVIII. tc. szerint



pedig az uralkodó ne foglalja el senkinek a javait egyszerű
panaszra vagy saját ügyében, hanem tartsa meg a törvényes
eljárást. Ebből arra kell következtetni, hogy ilyesmi
megtörtént, sőt későbbről is van arról adat, hogy a királynak
valaki panaszt tett, mire az megdühödve lefoglaltatta vagy
le akarta foglaltatni a bepanaszolt birtokait. (Ez utóbbi
esetben a kúria bírái léptek közbe, és a lehiggadt király már
bírói útra terelte az ügyet.)
Mátyás megözvegyülése után szinte azonnal újra óhajtott
nősülni. A nehézséget az okozta, hogy Európa ősi
uralkodóházai lenézték a felkapaszkodott, általuk
senkiházinak tekintett magyar királyt, neki viszont éppen
ezért volt nagy szüksége nagyhírű dinasztiából származó
feleségre. A király nősülési vágya több mint egy évtizedig
bonyolította a magyar diplomácia gondjait. Német feleséget
kaphatott volna Szászországból vagy Brandenburgból, ebbe
viszont a magyar urak nem akartak belemenni. Mátyásnak a
legjobb IV. Kázmér lengyel király leánya, Hedvig lett volna,
aki - igaz, túl fiatal volt, 1457-ben született, de - anyja révén
Zsigmond császár dédunokája és Albert király unokája volt.
Itt azonban Mátyást igen sértő módon kikosarazták. Utána
1470-ben felvetődött III. Frigyes császár Kunigunda nevű
leánya neve is, noha a kijelölt ara akkor még csak ötéves
volt.
1465-ben a király Janus Pannoniust és Rozgonyi Jánost küldte
az új pápához, II. Pálhoz (1464-1471). Már előtte, februárban
meghalt Szécsi bíboros esztergomi érsek, akinek a helyére
Mátyás Vitéz Jánost nevezte ki. Bíborosi kinevezésre azonban
nem Vitézi, hanem Várdai kalocsai érseket terjesztette fel a
pápának, aki utóbb meg is kapta a bíborosi kalapot. Janus
Rómában engedélyt kapott magyar egyetem alapítására,
amelyet Vitéz Pozsonyban létre is hozott, de az nem sokáig
működött. A magyar követségnek sikerült jelentős
pénzösszeget is szereznie a török elleni harcra, bár a király



ekkor óvakodott a hatalmas déli ellenség megtámadásától.
II. Pál továbbra is szemben állt Mátyás volt apósával, a
huszita Podjebráddal, és a magyar királyt is ellene akarta
fordítani.
A koronázással országon belül egyrészt megnőtt a király
tekintélye, ami módot nyújtott egyes korábbi esetleges
tűzfészkek eloltására, másrészt átrendeződés történt a
királyt támogató bárók körében. A leglényegesebb változás
Erdélyben volt, ahol a király unokatestvére, Pongrác kínos
mellett még mindig Újlaki viselte a vajda címet. 1465 nyár
végén Mátyás leváltotta mindkettőjüket, helyükbe pedig a
két Szentgyörgyi és liazini grófot, Jánost és Zsigmondot,
valamint unokatestvérüket, Ellerbach Bertoldot nevezte ki,
akik egyben székelyispánok is lettek. Különös e
kinevezésben, hogy a három nyugat-magyarországi nagyúr
III. Frigyes legfontosabb támogatójának számított, és csak
1462-ben tért vissza a király hűségére. A leváltás tehát nem
Pongrác kegyvesztettségét jelentette, ő ugyanis nem sokkal
később már Szörényi bánként tűnt fel, hanem nyilvánvaló,
hogy valamivel ki kellett elégíteni a három új vajdát, és mivel
Erdélyben gyökértelenek voltak, Mátyás úgy gondolhatta: ott
nem okozhatnak bajt, sőt a király hatalmát erősítik. Tévedett.
A következő lépés Újlaki szlavóniai hatalomvesztésének
elősegítése volt. 1465-ben a király Tuz Osváttal - Tuz János
öccse vagy unokaöccse -töltötte be a zágrábi püspökséget. A
két Tuz - Vitéz János és Janus Pannonius barátja - megkapta a
Zágráb megyei medvevári uradalmat is. Miután a pápától
pénzt kapott, Mátyás 1466-ban III. Frigyessel együtt
hadjáratot tervezett a török ellen. Ezen a címen sereggel
vonult le Szlavóniába, ahol azonnal elcsapta a bánokat,
Szapolyai Imrét és Újlakit. Nyilván a király rokonának
menesztése nélkül Újlaki megbuktatása sem sikerülhetett
volna. Hogy a királyi hatalom mégsem volt szilárd ebben a
tartományban, onnan látszik, miszerint Mátyás kénytelen



volt Jan Vitovec zagorjei grófot visszahelyezni a bánságba,
hiszen a Cillei-vagyon nagy részének uraként a
legtekintélyesebb szlavóniai birtokosnak számított. Társa a
megbízható Tuz János lett, aki már 1465-től a fontos
ajtónálló-mesteri (azaz udvarmesteri) méltóságot töltötte be.
Az ajtónállómesterségben egy másik volt CiIlei-familiáris, az
ugyancsak szlavóniai birtokos Turóci Benedek volt a társa,
akit ebben a tisztségben 1466-1467-ben a német Lamberger
Frigyes követett. Ő szerezte meg a Cillei-vagyonból a
Csáktornyai uradalmat. Alig egy évtizeddel korábban
azonban mind Turóci, mind Lamberger részesei voltak a
Hunyadi testvérek 1457-es lefogatásának. Az, hogy 1465
1466-ban egyszerre a régi ellenfelek kaptak tisztségeket,
magyarázható lenne azzal is, ha politikai orientációváltozást
tételeznénk fel, ebben az esetben Pongrác és Szapolyai más
oldalt képviseltek volna. A valószínűbb mégis az, hogy a
király bárói támogató körének kibővítése nélkül másként
nem sikerült volna Újlaki háttérbe szorítása. Újlakinak
egyedül a macsói bánság maradt, ahol 1465-ig egyedül
kormányzott. Ekkor azonban először Szokoli Pétert, majd
unokasógorát, Szilágyi Margit férjét, Maróti Mátyust nevezte
ki Mátyás Újlaki mellé társbánnak.
1465-ben nem tudunk országgyűlésről, az 1466-osnak pedig
nem maradt fenn a végzeménye, csak annyit tudunk, hogy
törökellenes háborús előkészülettel foglalkozott. Közben a
kapcsolat mind a császárral, mind a cseh királlyal hol javult,
hol rosszabbodott. A cseh ügyet bonyolította Svehla cseh
katonáinak felvidéki garázdálkodása, ezt azonban Mátyás
1467 januárjában - mint láttuk - kegyetlenül felszámolta. Az
elég hosszan tartó és csak április 1-jén befejeződött
országgyűlés fogadta el a kamara haszna, illetve a
harmincad átszervezését, és ez országos elégedetlenséget,
Mátyás kormányzata egyik legnagyobb válságát váltotta ki.



A közel egykorú elbeszélő források megegyeznek abban,
hogy Erdélyben lázadás tört ki, ami érthető is lenne, hiszen
az új törvény épp az erdélyiek kamara haszna mentességét
törölte el. Szétszórt okleveles adatokból azonban tudjuk,
hogy Temes megyében, a Bácskában és másutt is folytak
harcok, így például az északkeleti Felvidéken, sőt Szlavóniára
is átterjedt a jelek szerint a lázadás. Februárban ugyanis
Mátyás szabályszerűen beszedette a kamara hasznát, majd
tavasszal az új, az annak helyébe lépő királyi kincstár adóját.
A nyáron a katonáskodás megváltása fejében újabb
egyforintos adót vetett ki, végül az év végén sor került
immár a lázadás leverése után - az egyforintos szokásos
rendkívüli adóra is.
Az elbeszélő források szerint Erdély el akart szakadni, és
Szentgyörgyi és Bazini János gróf vajda személyében
fejedelmet, sőt királyt választott magának. Igaz, Bonfini úgy
tudósít, hogy a vajda ezt a méltóságot csak kényszerből
fogadta el. Fennmaradt azonban az erdélyi három nemzet
(magyar megyék, szász és székely székek) vezetőinek a
kolozsmonostori konvent előtt 1467. augusztus 18-án
bevallott és esküvel megerősített szövetséglevele. Ebben
magukat az erdélyi részek országlakosainak nevezik, és
kijelentik, hogy a saját és az egész Magyarország
szabadsága megvédésére fognak össze a király ellen.
Elszakadásról tehát szó sincs. Igazgatóiknak és elöljáróiknak
pedig Szentgyörgyi és Bazini János és Zsigmond grófok,
valamint Ellerbach Bertold vajdákat, továbbá (Szapolyai)
Imre és István szepesi grófokat választják meg. Tehát a
lázadás vezetője nem egyedül jános vajda volt, hanem kél
társa, sőt a Szapolyai testvérek is érintettek. Mindez arra
utal, hogy az utóbbiaknak jelentős szerepe lehetett a
szervezésben, feltehetően a harmadik testvér, Miklós erdélyi
püspök közvetített az ottani rendek felé. (Imre és István
grófok az északkeleti Felvidéken szervezkedtek.) Mivel
Erdélyben közismerten nagyszámú harcedzett ember élt,



különösen fenyegető veszélyt jelentett az itteni lázadás a
király számára, Szapolyai Imre hűtlensége pedig
személyében érintette.
Mátyás mindig akkor mutatkozott a legerélyesebbnek és a
leggyorsabbnak, ha a helyzete bizonytalanná vált. Jól
felmérte, hogy a helyzet Erdélyben a legveszélyesebb, ezért
csapatait összegyűjtve azonnal odaindult. Titkos kancellárját,
Janus Pannoniust visszaküldte Pécsre, főpapi székhelyére,
bizonyára azzal a feladattal, hogy ott állítsa helyre a rendet.
Onnan utasította a király személyében a püspök a szlavóniai
vicebánokat, hogy hajtsák be még az elmaradt adókat is, a
rebellis nemesek birtokait pedig foglalják le. A költő
államférfi a rend helyreállítása és Plutarkhosz-fordítása
október 15-ei befejezése után indult el csak a király után
Erdélybe. Közben a királyi sereg megérkezése után a lázadók
gyakorlatilag harc nélkül szétoszoltak, a vajdák
meghódoltak, és bár tisztségüket elvesztették, semmi
büntetésben sem részesültek, sőt nem egész egy év múlva a
királyi tanácsban is ismét megjelentek.
Mátyás tehát kesztyűs kézzel bánt a nagyúri lázadókkal, nem
kegyelmezett azonban azoknak az előkelő nemeseknek,
szász és székely vezetőknek, akik a kezére kerültek: volt,
akit karóba húzatott, tüzes fogókkal marcangoltatott, de volt
olyan is, akit „csak" lefejeztetett. A lázadók egy része
Lengyelországba menekült, birtokaikat Mátyás
természetesen elkoboztatta. (Ilyen elkobzott birtokokat
kapott cserébe Szilágyi Jusztina férjével a felvidéki
uradalmak helyett.) Ennél is súlyosabb, az erdélyi egész
nemességet hosszú időre érintő kollektív büntetéssel is
sújtotta Mátyás a tartomány minden egyes nemesét,
függetlenül attól, hogy a lázadókkal tartott, avagy nem.
Korábban is volt ugyan különbség a magyarországi, illetve az
erdélyi és szlavóniai nemesek vérdíjában, amit egy megölt
nemes után kellett fizetni. Az anyaországban 200, a két



melléktartományban pedig 1 00 forint volt ez. Most az
erdélyiekét Mátyás 66 forintra szállította le, s e rendelkezés a
király halála után is érvényben maradt. 1467-1468 fordulóján
így már csak a Szapolyai testvérek álltak fegyverben, de
végül ők is meghódoltak, és semmi büntetésben nem
részesültek. Az erdélyi megtorlásnak nyilvánvalóan
elrettentő szerepe is volt, érdekes viszont, hogy Mátyás nem
merte a nagyurakat felelősségre vonni: félt a mágnások
szolidaritásától.
A lázadás rossz fényt vetett a királyra, s a csorbát Mátyás
győztes hadjátattal akarta kiköszörülni. Moldvába vezette
seregét, olt azonban december közepén Nagy István moldvai
vajda legyőzte, a csatában maga a király is megsebesült. A
királyi propaganda - például Janus Pannonius
természetesen győzelemről beszélt, Mátyás azonban
bizonyos mértékben levonta a lázadás tanulságait: ettől
kezdve a kincstári adót betudta a rendkívüli adóba. Sőt az
1467-es adótörvény azzal is növelni akarta a bevételeket,
hogy lehetővé tette az összeköltöző jobbágycsaládok külön
külön megadóztatását is, ennek alkalmazására azonban a
lázadás után nem került sor. A király ezzel a sérelmek egy
részét igyekezett orvosolni.
A moldvai kudarc bizonyos mértékben Mátyás hibájának
következménye volt: lebecsülte ellenfelét, mikor elégtelen
erőket vetett be, hiszen csapatainak többsége részben a
Szapolyaiakkal hadakozott, részben Nagyvárad tájékán
állomásozott. Győzelmi propaganda ide vagy oda, az így
esett csorbát mégiscsak ki kellett köszörülnie, s erre kiválóan
alkalmasnak tűnt egy cseh hadjárat, egyben lehetőséget
nyújtva zsoldosai foglalkoztatására is egy gazdag országban.
Podjebrád György a jelek szerint nem vette nagyon
komolyan volt vejét, akit annak idején fogoly gyermekként
ismert meg. A Mátyáshoz hasonlóan becsvágyó és



tehetséges cseh király - mint láttuk - messzemenő terveket
szőtt: 1464-ben európai béketervet és török elleni háborút
indítványozott diplomáciája. Ebbe Mátyás nem mehetett
bele, hiszen volt apósa lett volna az irányító. Podjebrádnak a
legfőbb nehézséget huszita volta okozta, a Szentszéknek
ugyanis egyre inkább elege lett az eretnek királyból. A
leghatalmasabb katolikus cseh főurak 1465-ben úri ligát
hoztak össze ellene, a pápai diplomácia pedig európai
hatalmakat igyekezett Csehország ellen fordítani. Mind a
pápának, mind a cseh uraknak IV. Kázmér lengyel király vagy
annak egyik fia volt az ellenjelöltje Szent Vencel koronájának
betöltésére, hiszen a lengyel királyné a cseh trón törvényes
örököse volt. Mátyás már ekkor, 1465-ben ezt írta II. Pál
pápának: „ha akár a csehek, akár a törökök ellen szükséges,
íme Mátyás Magyarországgal együtt, olyan mértékben,
amilyenben az én és országom erői kiterjednek", támogatja
a pápát. Ezt a kissé kardcsörtető nyilatkozatot azonban II. Pál
akkor nem vette figyelembe.
IV. Kázmér azonban - noha 1466 őszén a toruni békében
lezárta a német lovagrend elleni háborút - akkor sem
bontotta fel a cseh királlyal kötött szerződését, amikor az év
végén a pápa kiközösítette Podjebrádot.
1468 elején aztán hirtelen felgyorsultak az események.
Mivel sehol nem volt potenciális ellenfél Podjebráddal
szemben, a pápa és a cseh urak végül kénytelenek voltak
Mátyáshoz fordulni. Tas z Boskovic olmützi püspök, valamint
Gabriele Rangoni - nálunk inkább Veronai Gábor név alatt
ismert - pápai követ januárban felkeresték Mátyást. (Rangoni
ferences volt, Kapisztrán Szent János kíséretében az 1450-es
évek közepén már járt Magyarországon.) De talán a pápai
követségnél is fontosabb, hogy a cseh király legidősebb fia, a
harcias Viktorin herceg 1468 elején betört Ausztriába, és
mivel a császárnak nem volt ereje és pénze az ellenállásra,



„fogadott fiához", Mátyáshoz fordult segítségért. Ennek
fejében nemcsak pénzt ajánlott, de megcsillantotta előtte a
római királlyá választás lehetőségét is. Valamivel később
lekötötte neki Ausztria egy évi bevételét, sőt olyan hír is
elterjedt, hogy a császár kolostorba vonul, lemond, családját
fogadott fia oltalmába helyezi, aki megkapja a császárságot.
(E hír feltehetően teljesen hiteltelen, amit talán azért
terjesztettek, hogy rávegyék Mátyást a harcra.)
A háborúba való belépést erősen támogatta Vitéz János
prímás és unokaöccse. (A Podjebrádnak szóló hadüzenetet
később kancellárként éppen Janus Pannonius fogalmazta.)
Egyelőre azonban meg kellett nyerni a háborúhoz a tágabb
királyi tanács jóváhagyását. Az urak, tekintve a pápa és a
császár együttes felhívását, annál is inkább beleegyeztek,
mert ugyanakkor a szultán - Újlakin keresztül - békeajánlatot
tett. Igaz, ezt Mátyás nem fogadta el - a Velencével fennálló
szerződése értelmében az adriai köztársaság nélkül nem is
tehette meg -, hiszen az egyidejű török béke és cseh háború
Európa-szerte ártott volna a király hírének. Mivel azonban
nem került sor török támadásra, az sem zárható ki, hogy egy
titkos megállapodás azért létrejött. Március 31-én aztán
elkészült a hadüzenet a cseh királynak.
A cseh háború ettől kezdve egy évtizedig kötötte le
Magyarország erőit. Megint azt lehet mondani, hogy Mátyás
akár Moldvában - rosszul mérte fel az erőviszonyokat.
Gyakorlatilag szinte semmit sem kapott meg a császár által
ígért pénzből, így a hadjárat költségeit Magyarország fizette.
A katolikus úri liga gyengébb volt annál, mint amire
számított, de ennek egy része is csupán Podjebrád
megbuktatásában vagy meggyengítésében volt érdekelve,
de nem Mátyás megerősítésében. Végül a még mindig
Európa legjobb katonái közé tartozó csehek sokkal
erősebbek voltak annál, mint amit Mátyás gondolt.
(Megjegyzendő, hogy a magyar király zsoldosserege is



többségében csehekből állt.) Az érem másik oldala: Mátyás
foglalkoztatni tudta zsoldosait, a bárók egy részének, illetve
csapataiknak hasznot hajtó vállalkozásokat biztosított,
magának pedig európai tekintélyt, sőt esetleg rangbeli
emelkedést tett lehetővé. Nem véletlen, hogy a Szapolyai
testvérek mellé álltak, később pedig István gróf a király egyik
hadvezéreként harcolt a cseh területeken.
A háború vegyes eredményeket hozott. 1468 májusában
Mátyás elfoglalta Trebicet Morvaországban, de az ostromban
maga is megsebesült. Chrudim sikertelen ostrománál 1469
februárjában a király állítólag álruhában akarta kikémlelni a
helyzetet, de elfogták, azonban - jól tudván csehül magát
istállószolgának adta ki, és erre elengedték. (Itt jelenik meg
először az álruhás király legendája.) Még ebben a hónapban
Vilémovnál Podjebrádnak sikerült Mátyást csapataival
körülzárni, de előnyét nem használta ki. A magyar uralkodó
ugyanis találkozót kért volt apósától, ami létre is jött a
frontok közt egy romos parasztkunyhóban. Itt
fegyverszünetben és egy újabb, olmützi találkozóban
állapodtak meg. Podjebrád mint német birodalmi
választófejedelem kötelezte magát, hogy támogatja Mátyást
a pápa és a császár által már megígért római királlyá
választásában, a magyar király pedig vállalta volt apósa
kibékítését a Szentszékkel.
Mátyás ügyes taktikusként lényegében átejtette különben
ravasz apósát, hiszen mindkét fél gyakorlatilag lehetetlent
vállalt. III. Frigyes a római királyságot diplomáciai
csalétekként használta, amelyet előbb Mátyásnak vetett ki,
ekkor azonban már éppen Merész Károly burgundi hercegnek
ajánlotta fel, a pápa pedig nem volt hajlandó engedményt
tenni a huszita királynak. Mindenesetre Mátyás ezzel ki
tudott bújni a vilémovi harapófogóból. Az április 7-én Olmütz
közelében a két király közt a szabadban megkezdett
tárgyalások nem vezettek eredményre, csupán a



fegyverszünetet hosszabbították meg végül az év végéig.
Ezzel Mátyás lényegében nyomást akart gyakorolni
szövetségeseire és a német birodalmi rendekre, hogy
adjanak neki támogatást a cseh háborúhoz, különben
abbahagyja azt. Valószínűleg ugyanezt a célt szolgálta - és
biztosan Mátyás tudtával történt - az ún. Baumkircher
lázadás: Andreas Baumkircher osztrák főúr ugyanis felkelt az
ausztriai urak élén a császár ellen. (Baumkircher 1465-ig a
pozsonyi ispán tisztét töltötte be, valamint a szalónaki
uradalom birtokosa volt, így magyar bárónak számított.)
1469. május 3-án aztán a katolikus cseh rendek Mátyást az
olmützi székesegyházban cseh királynak választották. Ezzel
lényegében megszűnt a békés megegyezés lehetősége. Az új
cseh királyt az ottani, zömében katolikus melléktartományok,
Morvaország, Szilézia és Lausitz is elismerték, és főként a
német ajkú városok (elsősorban Boroszló) álltak ki Mátyás
mellett. (Igaz, egyes városokban rossz vért szült a király erős
nőfogyasztása.) A császár is megharagudott - hiszen ő volt
Csehország hűbérura -, és Mátyásnak tulajdonította mind a
Baumkircher-lázadást, mind egy török betörést az osztrák
örökös tartományok területére. Most Podjebrád törte meg a
fegyverszünetet, kihasználva, hogy volt veje csapatai egy
részét elbocsátotta. 1469. július 27-én Mátyásnak sikerült
ugyan Podjebrád Viktorin herceget, a cseh király legidősebb
fiát elfogni, de ez nem szüntette meg a háborút.
Gyakorlatilag megmerevedtek a frontok: György király a
tulajdonképpeni Csehországban, Mátyás annak
melléktartományaiban uralkodott.
A háború igen nagy tehertételt jelentett Magyarországnak. A
király külföldi pénzsegélyt csak a pápától kapott, ezért is
gyakorolt nyomást a császárra és a katolikus cseh rendekre,
hogy költségeit megtérítsék. Maradt tehát Magyarország, és
a rendkívüli adó. Ezt már az 1467-es lázadás leverése után
kivetette, majd 1468 elején követte a királyi kincstár adója



mint rendes adó, valamint egyéb pénzszerzési módszerek.
Így például nádori közgyűléseket hirdetett egy-egy
megyében (ami ott nagy költséggel járt, hiszen el kellett látni
a nádori kíséretet), majd félforintos vagy 75 dénáros adó
fizetése fejében lemondott a közgyűlés megtartásáról. Úgy
tűnik, hogy sűrítette a sókamarákat és a
harmincadhivatalokat is, ugyanis az 1468-as törvény a régi
állapotot állította vissza. Rendkívüli adót csupán a tágabb
királyi tanács beleegyezésével az 1467-es lázadás után már
nem mert kivetni, így országgyűlést kellett tartania.
Mivel Mátyás Csehországban hadakozott, az országgyűlést
Pozsonyba hívta össze. A király olyan rendkívüli adót akart,
amit csak az eretnekek ellen, a cseh háború költségeinek
fedezésére lehet felhasználni. Egy nappal a diéta
berekesztése és a törvény szentesítése előtt kötelezvényt
kellett azonban adnia, hogy többé ilyen adózásra nem kerül
sor. Most is, mint máskor is hasonló királyi - és be nem
tartott - ígéreteknél, a jelen levő főpapok és bárók
csatlakoztak az ígérethez. Tanulságos a névsor, hogy kik
jelentek meg a határszéli országgyűlésen, és vállaltak
kezességet a királyért. Nyolc püspök: élükön Várdai bíboros
és Vitéz prímás fő- és titkos kancellárok, valamint Janus
Pannonius. A bárók a nádorral az élen tizenhárman voltak, de
köztük látjuk Újlakit, Szapolyai Imrét, Szentgyörgyi és Bazini
Zsigmond grófot és Ellerbach Bertoldot, azaz a lázadás miatt
leváltott vajdákat, de megjelent Garai Jób, sőt - 1458 óta
először - Bánfi Pál is, a Hunyadi fiúk 1457-es letartóztatása
egyik értelmi szerzője. Ez nemcsak azt mutatja, hogy a király
főúri ellenzéke most szinte fitogtatta hűségét, hanem azt is,
hogy a cseh háború elég sokak támogatását élvezte. Az adót
azonban csak 80 dénár értékben szedték, azaz a király
betudta a következő év elején esedékes királyi kincstár
adóját, amit aztán 1469-ben nem is szedtek be. A
szeptember 29-én szentesített törvény lényegében az 1464



es koronázási dekrétum legfontosabb cikkelyeit erősítette
meg.
Az adószedést azonban nem Ernuszt kincstartóra, hanem
Janus Pannoniusra bízták, aki ennek megfelelően
főkincstartói címet kapott. Ez időben vette át a
kancellárságot Matucsinai Gábor, ezért kapott a pécsi püspök
új tisztséget. Nagy tekintélye miatt Janus alkalmasabb volt
az adó biztos behajtására, az pedig, hogy elvállalta, azt is
bizonyítja, hogy egyetértett vele. Mátyás óvatosságát
bizonyítja, hogy a következő évben egyáltalán nem szedetett
adót, ez volt az egyetlen adómentes év uralkodása idején.
Mivel 1468-ban meghalt Jan Vitovec szlavón bán, az
adószedés befejezése után, 1469 elején Janus lett Tuz János
ajtónállómester társa a szlavón bánságban. Szokatlan volt,
bár nem példa nélküli egy főpapot kinevezni szlavón bánná,
ez mindenesetre a költő változatlan tekintélyét bizonyítja. A
cseh ügy viszont nemzetközi erőfeszítéseket is szükségessé
tett. A diplomáciai kérdéseket továbbra is Janus Pannonius
nagybátyja, Vitéz prímás intézte, akit 1469 őszén Mátyás
elküldött a császárhoz, és felajánlotta közvetítését a lázadó
urakkal. (Baumkirchert végül 1471-ben menlevéllel magához
hívta a császár, majd annak lejárta után elfogatta és
lefejeztette.)
Vitéz csúcstalálkozóval akarta rendbe hozni a király és III.
Frigyes viszonyát, amire 1470. február 11. és március 11.
között került sor Bécsben. Közvetlenül előtte Mátyás
leváltotta Tuz János és Janus Pannonius szlavón bánokat,
helyükre pedig a katona Magyar Balázst és a pénzügyi
szakember Horváth Damjánt nevezte ki. Ez nem jelentette a
leváltott bánok kegyvesztését: Tuz megtartotta a fontos
ajtónállómester-udvarmester méltóságot, Janus pedig
Vitézzel, Beckensloer egri püspökkel és néhány világi úrral,
köztük Szapolyai Imrével és Rozgonyi Rajnáiddal együtt a



király kíséretével Bécsbe ment. A csúcstalálkozó tökéletes
kudarccal zárult, noha a császár fényes ünnepségekkel,
táncmulatságokkal szórakoztatta „fogadott" fiát. Mátyás
eredetileg csehországi kiadásai megtérítését kívánta,
továbbá a császár lemondását a trónörökösödési jogról, és
kegyelmet az akkor még élő és a király által védelembe vett
Baumkircher számára. A tárgyalásokat Beckensloer vezette,
s ekkor kérte meg a király az akkor ötéves császárleány,
Kunigunda kezét. III. Frigyes ugyan elvben beleegyezett
azzal, hogy leányát csak tíz év múlva adja át, sőt hogy az
szintén örökösödési jogot kap Magyarországra, de nem volt
hajlandó erről kötelezvényt kiállítani, hasonlóan Mátyás
római királlyá választásához való beleegyezéséről sem.
Végül a magyar király megdühödött, és búcsúzás nélkül
hagyta ott a császárt. III. Frigyes sohasem bocsátotta meg
ezt a sértést.
A háború elhúzódása növelte az elégedetlenséget az
országban. Mátyás már 1469 végén újra kivetette a
rendkívüli adót - országgyűlés nélkül, csak a királyi tanács
beleegyezésével -, amit 1470 elején kezdtek szedni. Az urak
elégedetlenségének egyik oka így a nagy adóteher volt, de
erősítette a zúgolódást a török elleni védekezés
elhanyagolásának vádja is. Az urak nehezményezték, hogy
Mátyás nem veszi figyelembe véleményüket, és mindent
maga intéz. A király tehát 1470. november második felében
kénytelen volt újabb országgyűlést összehívni, amelynek
végzeménye lényegében a korábbiak cikkelyeit ismétli meg,
a rendek viszont megszavazták a rendkívüli adót, igaz,
betudva abba a királyi kincstár adóját is. Mint már a korábbi
diétán, most is kimondták, hogy Mátyás egy évig ne
kényszerítse katonáskodásra a főpapokat, bárókat és
nemeseket. Az adót pedig nem a csehek, hanem a török
elleni háborúra szavazták meg.



A már megszokott módon a főpapoknak és a báróknak most
is kötelezettséget kellett vállalniuk, hogy a király a rendek
beleegyezése nélkül nem vet ki több adót. (Azaz nem arról,
hogy egyáltalán nem vet ki.) Most azonban csak négy
püspök volt a király kezese: Várdai bíboros, Beckensloer,
Janus Pannonius és Vetési Albert. Vitéz prímás hiányzott, ami
jelentheti egyet nem értését is, mivel azonban unokaöccse
beleegyezett az adóba, távolmaradásának esetleg betegség
is lehetett az oka. A világi urak száma azonban majdnem
megegyezett az egy évvel korábbival: 12-en elfogadták az
adót, köztük a nádor, Újlaki, Szapolyai Imre, Pálóci László
országbíró, Rozgonyi János tárnokmester, Maróti Mátyus
macsói bán és Garai Jób. A fő ellenség, Újlaki, valamint Garai
László néhai nádor fia, Jób tehát változatlanul gondosan
ügyelt arra, hogy ne szerezzen „rossz pontot" a királynál.
Feltűnő Tuz János hiányzása, és mivel szinte rögtön az
országgyűlés után leváltották az ajtónál lómesteri tisztről,
helyére pedig egy köznemes udvari familiárist, Parlagi
Györgyöt neveztek ki, az ő esetében valóban ellenállásról
beszélhetünk. Arra is vannak nyomok, hogy Mátyás apja
egykori familiárisát, akit ő tett mágnássá, rövid időre le is
csukatta.
Mindez már előrevetítette az elégedetlenség nyílt
kirobbanását. Gyengítette Mátyás helyzetét, hogy a nagy
tekintélyű Várdai István bíboros, kalocsai érsek, az egyik fő
és titkos kancellár nem sokkal az országgyűlés után meghalt.
Bár, mint láttuk, a kancellária tényleges vezetője ekkor már
Matucsinai Gábor budai plébános volt, aki nyomban
megkapta a megüresedett kalocsai érseki széket is, Mátyás
ekkor még nem nevezte ki egyben fő- és titkos kancellárnak.
Így háromnegyed évre megszűnt a párhuzamos fő- és titkos
kancellárság, Vitéz bukásáig egyedül töltötte be a tisztet.
(Mondanunk sem kell, hogy ez nem módosította Matucsinai
befolyását.) Valószínű, hogy a király nem akarta a prímás



érzékenységét sérteni az új kalocsai érsek további
felfuttatásával.
Ennek ellenére az ellentétek egyre csak növekedtek Mátyás
és a prímás, sőt az egész püspöki kar között. Roverella pápai
legátus engedélyével - a prímás ellenkezése ellenére
megadóztatta ugyanis a magyar egyházat, és ezt az adót be
is hajtották. Az meg még súlyosabban érintette az erősen
anyagias Vitézt, hogy Mátyás az esztergomi érseki
jövedelmeit is megcsapolta, így például bizonyos állami
bevételekből a prímásnak járó tizedet nem szolgáltatta ki.
Külföldiek pedig 1471 szeptemberében arról véltek tudni,
hogy Vitéz a királyi tanácsban állást foglalt Mátyás egy
állami adókivetési javaslata ellen, mire a király felpofozta, a
magyar urak pedig ezért bosszút akartak állni. Az eset, ha
egyáltalán megtörtént, csakis az 1470. novemberi
országgyűlés idején történhetett, ennek végzését azonban a
prímás unokaöccse, mint láttuk, elfogadta, Vitéz pedig
ezután lett egyedül főkancellár. A hír igaz volta tehát nem
igazolható, de nem is cáfolható.
Közben döntő változás következett be Csehországban. 1471.
március 21-én meghalt Podjebrád György király, a cseh
rendek azonban május 27-én nem a cseh királyi címet már
viselő Mátyást, hanem IV. Kázmér lengyel király legidősebb
fiát, Ulászlót választották meg. Nem sokkal ez után Vitéz
prímás és Janus Pannonius összeesküvés szervezésébe
kezdtek Mátyás ellen. Az új helyzetben ugyanis, mivel a
huszita király helyére egy hithű katolikus került, aki
mellesleg Albert király unokájaként és Zsigmond
dédunokájaként az ország törvényes királya volt, Mátyás
cseh háborúja elvesztette legitimitását. A pápa ugyan
egyelőre nem ismerte el a huszita cseh rendek választottját,
az azonban valószínűnek látszott, hogy később változtatni
fog nézetén. Vitéz és elvbarátai IV. Kázmér második fiát,
Kázmér herceget akarták meghívni magyar királynak, mivel



Lengyel-ország is szemben állott a törökökkel, így a magyar
lengyel szövetség a baráti Csehországgal együtt az oszmán
veszéllyel szemben is védelmet biztosíthatott volna. Erre a
megoldásra „vevő" volt a cseh háborúval, főleg annak
adóterheivel szemben álló és a török elleni védelmet váró
ország. Az ügynek csak az volt a szépséghibája, hogy a cseh
háborút annak idején éppen Vitézék szorgalmazták.
A Csehországban tartózkodó Mátyás besúgóktól idejében
értesült az összeesküvés tervéről. Olasz történetírója, Bonfini
úgy tudja, hogy Újlaki javasolta a királynak: tegyen úgy,
mintha semmiről sem tudna, és erre az egész lázadás
összeomlik. A régi ellenfél macsói bán biztosan fontos
szerepet játszott az összeesküvés felszámolásában, ugyanis
Mátyás a boszniai királysággal jutalmazta meg hűségét.
Végeredményben a király sikeresen túljutott uralkodása
második nagy válságán, amelyet Vitézék hihetetlen
ügyetlenséggel robbantottak ki.
A források egybehangzóan azt állítják, hogy az ország nagy
része mellettük állt. Állítólag csak néhány megye maradt hű
a törvényes királyhoz. Túl későn kezdtek azonban hozzá a
lengyelekkel való tárgyaláshoz, és nem tettek semmit az
ellen, hogy a király a nyáron csapataival hazatérjen
Magyarországra. Mire a lázadás kitört, már csak Vitéz, Janus
Pannonius, a két Tuz, Rozgonyi Rajnald (aki az 1470 őszén
országbíróvá kinevezett, majd 1471 augusztusában magyar
követként a regensburgi német birodalmi gyűlésen meghalt
János nevű bátyja helyett lett tárnokmester) és Perényi
Miklós csatlakoztak. Biztos, ami biztos, Perényi bátyja, István
hű maradt a királyhoz, meg is kapta Rozgonyi Rajnald
tárnokmesterségét.
Mátyás még a lázadás leverése előtt országgyűlést hívott
össze, amelyre - 1463 óta először - valamennyi nemesi
meghívta. A beterjesztett és a király által szeptember 18-án



elfogadott cikkelyek számos sérelmet orvosoltak. Így évente
kell ezentúl országgyűlést tartani, nemes nem fogható el
törvényes eljárás nélkül, adókat csak országgyűlési
határozattal lehet kivetni, egyháziak nem adóztathatók, az
ország szokásjoga ellenére kiadott királyi oklevelek
érvénytelenek, megyésispán csak nemes lehet, az uralkodó
által a törvénnyel ellentétesen kiadott okleveleket nem kell
figyelembe venni. Tehát az országgyűlés végzeménye
elsősorban a nemesek jogait volt hivatott biztosítani.
Néhány nap múlva, szeptember 21-én 10 főpap (Vitéz, Janus
és Tuz Osvát kivételével az összes), valamint 36 báró
nyilvánította ki írásban Mátyáshoz való hűségét a lengyel
trónkövetelővel szemben. Soha ennyi nagyúr nem jött össze.
(Az 1459-ben III. Frigyes ellen a király mellett állást foglaló
36 világi egyharmada nem számított mágnásnak.) A
lázadókon kívül gyakorlatilag mindenki szükségesnek
tartotta királyhűségét kinyilvánítani. Ennél nagyobb sikert
Mátyás nem is érhetett el, ez ugyanis bebizonyította, hogy a
hadseregével jelen levő uralkodó ellen senki sem mer
felkelni.
Kázmér herceg csak október elején indult el lengyel
seregével Magyar-országra, és bár Vitézék megnyitották
előtte Nyitra várát, Perényi Miklós és Rozgonyi meg néhány
északkeleti erősséget, Kázmérnak december végén el kellett
hagyni az országot. December 19-én Vitéz is kiegyezett a
királlyal. Janus nem volt hajlandó visszatérni a király
hűségére, elmenekült, és 1472. március 27-én halt meg a
Tuz testvérek birtokában levő Medvevárban. A király - talán
Janus és a Tuzok ellenállása miatt - megszegve a prímással
kötött egyezséget, 1472. március 1-jén fogságba vetette
Vitézt, majd április 1-jén új megállapodást kötött vele. Az
érsek Beckensloer felügyelete alatt házi őrizetbe került
Esztergomban, majd 1472. augusztus 9-én meghalt. Utóda



Beckensloer lett, aki Matucsinaival együtt a fő- és titkos
kancellárságot is megkapta.



A cseh háború vége, az osztrák
kezdete
Mátyás első feladata az összeesküvés felszámolása után a
rengeteg pénzt felemésztő cseh háború presztízsveszteség
nélküli befejezése volt. Azzal tisztában volt, hogy az Ulászló
kezére került Csehországot nem foglalhatja el, mert
számolnia kellett a fiát támogató IV. Kázmérral is.
Lengyelország szomszédos lévén Magyarországgal, a
lehetséges frontok ezáltal megnövekedtek volna, a lengyelek
pedig időközben befejezték a háborút a német lovagrenddel.
Ugyanakkor a király nem adhatta fel az elfoglalt cseh
tartományokat, amelyek lehetőséget nyújtottak neki a
német birodalmi ügyekbe való beavatkozásra is. Több német
fejedelem így például a szász választó vagy a brandenburgi
őrgróf - rendelkezett kisebb hercegségekkel Szilézia
területén, és mivel ezen a területen cseh királyként Mátyás
uralkodott, ő volt a hűbéruruk. Ez óvatosságra késztette vele
szemben a német fejedelmeket, hiszen megfoszthatta őket
hűbérbirtokáiktól, a magyar király azonban reálisan nem
várhatta el tőlük támogatásukat a római királyi cím
megszerzésére - bár ezt Mátyás szerette volna.
Az 1471-es regensburgi német birodalmi gyűlés nem adott
segítséget Mátyásnak sem a csehek, sem a török ellen. A
király változatlanul nyomást akart gyakorolni III. Frigyesre,
noha az időközben kivégeztette Baumkirchert. Támogatni
kezdett tehát egy újabb osztrák főúri lázadást, amelyet most
a császár volt főkapitánya, Ulrich von Grafeneck vezetett, aki
különben a lánzséri uradalom birtokosaként magyarországi
nagybirtokos is volt. 1472 őszén ugyan lemondott
támogatásukról, III. Frigyesnek pedig sikerült belső
ellenfeleivel kiegyezni, a magyar-osztrák viszony azonban
tovább romlott. Olyannyira, hogy 1473-ban a császár az
augsburgi birodalmi gyűlésen támogatást kért Mátyás ellen.



A magyar uralkodó viszont időközben igyekezett kiegyezni
cseh és lengyel ellenfeleivel. A tárgyalások sikertelenek
voltak, ugyanis Mátyás nem volt hajlandó lemondani az
elfoglalt területekről. 1474 februárjában ugyan
békeszerződéssel lezárták az 1471-es Vitéz-féle
összeesküvés óta elvben még létező lengyel háborút, sőt
belefoglalták Ulászló cseh királyt is, akivel hároméves
fegyverszünetet kötöttek. Cseh-lengyel részről azonban ez
csak figyelemelterelés volt. A csehek ugyanis Nürnbergben
tárgyaltak a császárral, és 1474. március 11-én létrejött a
szövetségük Mátyás ellen, amihez néhány nap múlva
Lengyelország is csatlakozott. A császári propaganda a
magyar királyt többek között azzal vádolta, hogy átengedi az
osztrák örökös tartományok ellen a törököket. A vád igaz
volt: a törökök akadálytalanul haladhattak át magyar
területen, később Mátyás a szultánhoz írt levelében maga is
utalt erre a megállapodásra.
A három szövetséges pontosan meg is állapodott a
Magyarország elleni közös háború menetrendjében, a
megállapodást azonban éppen az azt tető alá hozó III.
Frigyes nem tartotta be. Igaz, nem teljesen saját hibájából. A
császár egy évvel azelőtt ugyanazt az udvariatlanságot
követte el a római királyságra ugyancsak aspiráló Merész
Károly burgundi herceggel, mint Mátyás vele szemben:
búcsúzás nélkül hagyta ott Trierben a herceget. Merész
Károly 1474. július 29-én ostrom alá vette a kölni érsekség
stratégiailag fontos Neuss városát. Ez addig szinte
ismeretlen nemzeti fellobbanáshoz vezetett a Német
Birodalomban a francia betolakodó ellen. Igaz, a császárnak
majd egy esztendőbe került, hogy 1475. május 22-én sereg
élén megjelenjen Neuss felmentésére, Merész Károlynak
azonban el kellett takarodnia. A neussi siker hatalmas
presztízsnyereséget hozott III. Frigyesnek, de ezzel
elhalasztotta a lehetőséget Mátyás legyőzésére.



IV. Kázmér október elején nagy sereggel vonult be Sziléziába,
nyugatról pedig fia, Ulászló a cseh csapatokkal támadt.
Mátyás jóval kisebb erőkkel rendelkezett, és Boroszlóban
készült fel a védelemre. Csapatai azonban előtte
végigpusztították Sziléziát, hogy a támadók ne
rendelkezzenek élelmiszer-utánpótlással, Szapolyai Istvánt
és Kinizsi Pált pedig könnyűlovasokkal Lengyelország
megtámadására küldte. A magyar király jól felszerelte magát
Boroszlóban, így nyugodtan várhatta az ostromot. Az
eredmény: az ellátási nehézségekkel küzdő és számban jóval
erősebb ostromlók kénytelenek voltak fegyverszünetet kérni.
A lengyel király eredménytelenül hazavonult, Ulászló pedig
apja nevében is - 1477. májusig tartó időre megkötötte a
fegyverszünetet.
Mátyás - gyakorlatilag harc nélkül - uralkodásának egyik
legnagyobb katonai sikerét érte el. Nyilvánvalóvá vált
azonban, hogy az adott helyzetben egyik ellenfél sem érhet
el teljes győzelmet a másik ellen. A magyar diplomácia a
további lengyel beavatkozást megakadályozandó 1477
márciusában a német lovagrenddel és az ermlandi
püspökséggel kötött szövetséget a lengyelek ellen, Ulászló
viszont a császárral újította fel a kapcsolatokat. 1477. június
10-én III. Frigyes be is iktatta a cseh királyt hűbéruraként a
Cseh Királyságba és a választófejedelemségbe. A hamarosan
kitört magyar-osztrák háborúban azonban Ulászló nem
támogatta hűbérurát, hanem tárgyalásokat folytatott
Mátyással. A békeszerződés szövegét a két király követei
már 1478. március 28-án megszövegezték, ennek
ünnepélyes ratifikációjára azonban csak 1479. július 21-én
került sor a két cseh király, Mátyás és Ulászló olmützi
csúcstalálkozóján. Eszerint mindkettő joggal viselheti a cseh
királyi címet, Ulászlóé Csehország, Mátyásé pedig
Morvaország, Szilézia és Lausitz. Ulászló Mátyás halála után
400 000 forintért visszaválthatja az elfoglalt tartományokat.
Ezzel Mátyás presztízsveszteség nélkül megszabadult a cseh



háború terhétől, és elvileg lehetővé vált utódai számára a
háborúra fordított összeg nagy részének megtérítése is.
Mindez azonban nem változtatott a császárhoz fűződő rossz
viszonyon. Ezt csak növelte, hogy 1476 tavaszán
Beckensloer esztergomi érsek, fő- és titkos kancellár III.
Frigyeshez menekült, s magával vitte hatalmas kincstárát.
Ezt a császár rendelkezésére bocsátotta, aki megvette
Grafeneck jelentős ausztriai birtokait. Így veszélyes helyzet
keletkezett: amennyiben ugyanis III. Frigyes felszámolja
nagyúri ellenzékét. Mátyás elveszti potenciális
szövetségeseit. Mindkét fél egymás elleni propagandával
akarta kortársait és alattvalóit maga mellé vonni. Végül a
magyar király előtt egyetlen lehetőség maradt, a háború.
Mátyás a királyi tanács elé vitte a hadüzenet kérdését.
Indokai között szerepelt a Cseh Királyságba való beiktatása
elmaradása, osztrák szövetségesei megtámadása, és hogy
Frigyes nem segíti a török ellen. Állítólag egyedül a török
elleni harcot szorgalmazó Bátori István országbíró, valamint
a béke mellett álló főpapok ellenezték a hadüzenetet. A
háborús párt vezére, úgy tűnik, Kinizsi Pál volt, aki
Beckensloer szökését, valamint a császár által viselt magyar
királyi cím az ország számára szégyenletességét is
felvetette. Végül a többség lelkesen megszavazta a háborút,
amiből nagy zsákmányt reméltek. Mátyás 1477. június 12-én
hadat üzent III. Frigyesnek.
Ellentétben a cseh, valamint a későbbi osztrák háborúval, a
magyar király „villámháborúként" szinte azonnal elfoglalta
egész Alsó-Ausztriát, betört Felső-Ausztriába is, Bécset pedig
ostromzár alá vette. Közben IV. Sixtus pápa (1471-1484)
béketárgyalásra szólította fel a feleket, és nem ismerte el II.
Ulászló beiktatását a Cseh Királyságba. Bár a magyar király
nagyon magas összegű kárpótlást kért, az 1477. december
1-jén megkötött gmunden-korneuburgi békében (a császár
az első, Mátyás a második városban írta alá ugyanazon a



napon) megelégedett 100 000 forinttal. A császár kötelezte
magát Mátyás beiktatására Csehországban, valamint arra,
hogy megkegyelmez az osztrák lázadóknak. Valóban, néhány
nap múlva a magyar uralkodó cseh királyként letehette a
hűbéri esküt a császárnak, és a pénz feléhez is hozzájutott.
III. Frigyesnek azonban sohasem volt elegendő pénze, így a
maradék 50 000 forint kifizetetlen maradt.
Minden sikere ellenére végeredményben Mátyás semmi
lényegest nem ért el, ha csak azt nem, hogy ország-világ
előtt megmutatta katonai erejét. Államjogi furcsaság is
keletkezett: két törvényesen beiktatott királya lett
Csehországnak. Igaz, ezt az olmützi békében Mátyás és
Ulászló egymás közt rendezte, az azonban nyitott kérdés
maradt, hogy adandó alkalommal a császár melyiküket fogja
választófejedelemként meghívni. A gmunden-korneuburgi
béke azonban a legtöbb kérdést megválaszolatlanul hagyta.
Nem oldódott meg a császár magyarországi örökösödési
joga, magyar királyi címhasználata és a Beckensloer-ügy
sem. Egyelőre ugyan az örökösödés nem látszott
problémának, hiszen 1476 végén Mátyás végre királyleányt
kapott feleségül, a nápolyi király gyermekét, Aragóniai
Beatrixot, és még nem derült ki róla, hogy meddő. Az újabb
háború magvait azonban már elvetették.
Bonyolította a helyzetet, hogy III. Frigyes Beckensloert
szerette volna a jelentős tartománnyal rendelkező salzburgi
érsekségre kinevezni, amelyhez stájerországi várak és
városok- is tartoztak. Az érsekség azonban be volt töltve
Bernhard von Rohrral, akivel Mátyás még a bécsi
csúcstalálkozó alkalmával szövetséget kötött. Rohr 1478-ban
a császár rábeszélésére először hajlandó volt nagy anyagi
ellenszolgáltatás fejében Beckensloer javára lemondani, de
később visszavonta beleegyezését, segítségért pedig régi
szövetségeséhez, a magyar királyhoz fordult, akinek 1479
ben átadta stájer, karintiai és krajnai birtokait. Így a



magyarok bevonulhattak a fontos határváros Potolyba (Ptuj),
egyben elfoglalták a szomszédos osztrák városokat: Regedét
(Radkersburg) és Fölöstömöt (Fürstenfeld). Nem érdektelen
megjegyezni, hogy mindhárom határvárosnak magyar neve
is volt. 1481 -ben a salzburgi prépost egy hegy alatti
vízvezeték-alagutat felhasználva magát Salzburgot is át
akarta játszani a magyarok kezére, de ezt a polgárság
császárpárti része idejében megakadályozta. Rohr így végül
kénytelen volt lemondani Beckensloer javára, pedig a
nyugati Salzburg esetleges magyar kézre kerülése sokat
változtatott volna a helyzeten. Salzburghoz hasonló eset
történt Passauban is, ahol a székeskáptalan egy
püspökválasztásnál nem tudott két jelölt közt egyetértésre
jutni: az egyik a császár, a másik a bajor herceg híve volt. A
bajorpárti Mauerkircher püspök Mátyás támogatása fejében
átadta neki a püspökség két alsó-ausztriai városát, Sankt
Pöltent és Mauternt. Így a magyar király Bécstől nyugatra
jutott két támaszponthoz.
Gyakorlatilag már 1479 óta hadiállapot állt fenn III. Frigyes
és Mátyás közt, mikor végül 1482-ben a magyar király
hivatalosan is hadat üzent. Most a háború nem ment olyan
gyorsan, mint 1477-ben. Sorra kellett városokat és várakat
megostromolni, más, főként világi urak birtokában levő
várakat a király pénzfizetés ellenében szerzett meg. Döntővé
az vált, hogy Bécs városa hosszas ostrom után 1485. június
1 -jén megadta magát. Ennek nagyon nagy
propagandaértéke volt: a német császár fővárosa került
idegen kézre. A birodalom sereget is bocsátott császára
rendelkezésére, de nem megfelelő számban, így Bécs
visszavétele nem sikerült, sőt 1487. augusztus 17-én a
magyar király Bécsújhelybe is bevonult. Ezzel Mátyás Krems
kivételével egész Alsó-Ausztriát elfoglalta, valamint kezére
került Stájerország és Karintia keleti része. Utána Mátyás
haláláig gyakorlatilag már nem változott a hadi helyzet:
éppúgy kifulladt a háború, mint Csehországban Morvaország,



Szilézia és Lausitz elfoglalása után. Gyakori tárgyalások
folytak a felek között, ezek azonban a fegyverszüneteket
leszámítva nem vezettek eredményre.
A háború eredménye azonban mindenképpen az lett, hogy a
magyar király a Szent Korona országainál jóval nagyobb
terület felett gyakorolt hatalmat. Jogilag a helyzet világos: az
elfoglalt tartományok nem részei Magyarországnak, önálló
államok, csak uralkodójuk azonos a törzskirálysággal. Mátyás
egyéniségének, uralkodói módszereinek ismeretéhez
azonban nem lényegtelen adalék, hogy miként kormányozta
ezeket az országokat. Jogi különbség van a cseh
tartományok feletti uralom és Alsó-Ausztria esetében. Az
előzőekben ugyanis hivatkozhatott cseh királlyá
választására, ami törvényes uralkodóvá tette. Nem
véletlenül tettek neki hűbéresküt olyan Sziléziában birtokos
német birodalmi fejedelmek, akik különben inkább a császárt
támogatták vele szemben. Alsó-Ausztriát azonban fegyverrel
foglalta el törvényes, örökös urától. Kérdéses azonban, hogy
a gyakorlatban mennyire érvényesült a formális jogi helyzet,
és nem próbálta-e a király a magyar uralmat erősíteni mind
a cseh tartományokban, mind Ausztriában?
Látszólag valóban csak perszonális unióról beszélhetünk.
Mátyásnak külön cseh kancelláriája volt, amelynek élén
csehek (inkább morvák) álltak, csak uralkodása végén
töltötte be a különben cseh származású Filipec János váradi
püspök egy személyben mind a magyar, mind a cseh
kancellárságot. Igaz, közben is előfordult, hogy a cseh pecsét
a magyar kancelláriában volt, feltehetően azért, mert a
kancellár otthon és nem a királynál tartózkodott. Ez azonban
már gyanút kelt a perszonális unió tényleges
érvényesülésével szemben.
Kétségtelen viszont, hogy Mátyás szigorúan tiszteletben
tartotta az elfoglalt tartományok rendjeinek jogait. Ez a



legjobban Morvaországban igazolható. 1475. március 25-én
a király részt vett a morva tartománygyűlésen, és hozzájárult
Ctibor Tovacovsky z Cimburka morva főúr tartományi
főkapitánnyá választásához. Az ügynek az a pikantériája,
hogy Tovacovsky tulajdonképpen Ulászló párthívének
számított. Az 1479-es olmützi tartománygyűlésen pedig az
elfoglalt birtokok visszaadásán kívül a latin helyett a cseh
nyelv hivatalossá tételét határozták el. A tartomány teljes
autonómiáját bizonyítja, hogy 1481-ben a morva rendek
élükön az olmützi püspökkel és Tovacovsky
tartományfőnökkel - megnemtámadási egyezményt
határoztak el III. Frigyes császárral.
Sziléziában és Lausitzban bonyolította a helyzetet, hogy e
tartományok számos, majdnem önálló hercegségből álltak,
ezenfelül még lovagok és a városok alkották a rendeket. A
király itt egységes igazgatást akart bevezetni. 1473-ban
tartományfőnök (főkapitány) állításával kísérletezett,
jelöltjét, Frigyes liegnitzi herceget azonban a „fejedelmi
gyűlésnek" nevezett rendi gyűlés nem fogadta el.
Valószínűleg nem a személy, hanem az új tisztség nem
tetszett a rendeknek, hiszen ez sértette volna az egyes
részfejedelmek hatáskörét. A következő évben, 1474-ben
azonban Mátyás személyesen jelent meg a fejedelmi
gyűlésen, ahol Szapolyai Istvánt végül főkapitánnyá
választották. Hatásköre mind Sziléziára, mind Lausitzre
kiterjedt. A főkapitány mellett a királyt ún. ügyvivők (Anwalt)
is képviselték. A tartománygyűlésekre, amelyek főként
adóügyeket tárgyaltak, a király, amennyiben nem volt jelen,
biztosokat küldött ki, ők adták elő a király javaslatait. Az
1476-os tartománygyűlésen például Szapolyai főkapitány,
Geréb Péter, a király unokatestvére, valamint Jörg von Stein
ügyvivő szerepeltek biztosként. Stein korábban Podjebrád
György szolgálatában állott, és a magyar királynak haláláig
egyik legbizalmasabb tanácsadójaként szerepelt. Steinen és



Szapolyain kívül később Filipec János váradi püspök is
többször kapott ilyen biztosi meghatalmazást.
Szapolyairól 1481 után már nincs forrásadat, rá Mátyásnak
az osztrák háborúban volt szüksége. Az uralkodó újból a
liegnitzi herceggel kísérletezett, végül azonban Filipec lett a
főkapitány. A király tényleges helyettese Jörg von Stein volt,
míg végül 1488-ban sikerült Frigyes liegnitzi herceget
főkapitányként elfogadtatni, ami azonban nem módosított
Stein ügyvivői beosztásán és tényleges hatalmán. Voltak a
tartományban olyan hercegségek is, amelyek közvetlenül a
cseh koronához tartoztak, itt a tartományi kapitányt maga a
király nevezte ki, például Geréb is viselt ilyen tisztséget.
Kivétel volt a boroszlói hercegség, amelyet már a korábbi
cseh királyok Boroszló városnak adtak, itt a város maga
gyakorolta a kapitányi tisztet: a mindenkori rangelső városi
tanácstag viselte a kapitányi címet, egyben ő volt a városi
igazgatás vezetője is. A hercegségi kapitányok alá voltak
rendelve a főkapitánynak, illetve a király ügyvivőjének.
Boroszló azonban, noha Mátyás sziléziai uralma fő
támaszának számított, később a királyi befolyás növelése
végett szabadságjogaiban sérelmeket szenvedett. Heinz
Dompnig városkapitány nem városa érdekeit nézte, hanem
Jörg von Stein utasításainak akart eleget tenni, ezért a király
halálának hírére a boroszlói tanács kivégeztette.
A sziléziai helyzet tehát nem egészen egyértelmű. Mátyás
akár Morvaországon - saját érdekeivel szemben is igyekezett
a rendi kormányzást erősíteni, itt azonban nem talált
megfelelő partnert. Bár az egységes sziléziai kormányzat
csíráit vitán felül ő hozta létre, a rendszer nem működött
olajozottan. A rendeket is meg lehet ugyanakkor érteni. A
sziléziai hercegségek urai nem örültek annak, hogy egy
közülük való főkapitányként föléjük emelkedik, ezért inkább
belementek idegenek megbízásába. (Stein ugyan német
volt, de nem sziléziai.) A főkapitányság maga sem tetszett



nekik, hiszen saját jogaikat csorbította. Végül tökéletesen
tisztában voltak azzal is, hogy az új tisztséggel az uralkodó
az adóztatást akarta megkönnyíteni. Noha a
magyarországinál jóval ritkábban és kisebb mértékben vetett
ki Mátyás adókat Sziléziában, uralkodása végén a vele
szembeni ellenérzés már robbanásig feszült volt. Stein ugyan
kiváló diplomataként tűnt fel, azonban mint a magyar király
sziléziai ügyvivője német alapossággal és kíméletlenséggel
hajtotta végre Mátyás parancsait, és sokban hozzájárult a
magyar uralom megutáltatásához.
Alsó-Ausztria esetében - mint láttuk - más volt a jogi helyzet.
Mátyás elsősorban Bécs elfoglalása után látott hozzá a
meghódított területek kormányzásának normalizálásához.
Összehívta a megszállt területek rendjeit, és hűségesküt
tétetett le velük. Bár már 1486-tól kimutatható osztrák
kancelláriája, amelyet két titkár, Lukas Schnitzer és Niklas
von Puchau vezettek (korábban a császár szolgálatában
álltak), osztrák pecsétje azonban nem volt, az osztrák
vonatkozású okleveleket a magyar vagy a cseh pecséttel
erősítették meg. E helyzetet az 1487 márciusában,
Bécsújhely ostroma idején, talán Ebenfurtban tartott alsó
ausztriai tartománygyűlés változtatta meg: itt a király
felvette az osztrák hercegi címet, azaz magát törvényes
ausztriai uralkodónak nyilvánította. (Más kérdés, hogy
Ausztria birodalmi hűbér, ezért a jogszerűséghez
hozzátartozott volna a császári megerősítés, amit igazán
nem lehetett elvárni III. Frigyestől.) Ettől kezdve azonban
Mátyás osztrák pecsétet is használt.
Formailag az uralkodó itt is betartotta a rendi
játékszabályokat. Rendszeresen összehívta a
tartománygyűlést, megtartotta az osztrák intézményeket.
Működött mint legfelsőbb bíróság az osztrák tanács Christof
von Liechtenstein elnöklete alatt. Ez a főúr Ausztria
tartományi marsalljaként hivatalból elnökölt az öttagú



tanácsban, akik között ott volt Virgili Schrutauer bécsi
polgár, Mátyás ügyvivője a városi tanácsban. (Ő már III.
Frigyes alatt betöltötte egyszer ezt a tisztet, majd a császár
főjegyzője lett.) Az ausztriai pénzügyigazgatás élén is osztrák
szokás szerint a Hubmeisternek nevezett kincstartó állt,
Ruprecht Ennser bécsi polgár. Az új uralkodó tehát nem
csupán megtartotta a korábbi intézményeket, de zömében
olyan személyekkel töltötte be őket, akik korábban III.
Frigyes szolgálatában álltak, ami arra utal, hogy az
uralomváltást sokan elfogadták.
Az osztrák intézmények átvétele, a tartományi rendek
jogainak figyelembevétele (az öttagú osztrák tanácsban
mind a négy rend: az urak, az egyház, a lovagrend és a
polgárság képviselve volt) látszólag tökéletesen igazolja a
tartomány önállóságának tiszteletben tartását. A magyar
megszálló hatalom mégis érvényesült. Mátyás helytartójának
itt is tartományi főkapitányt nevezett ki Szapolyai István
személyében, akinek ehhez már megvolt Sziléziából a
gyakorlata. A jelek szerint azonban - szemben Sziléziával
kinevezéséhez nem kérte ki a rendek beleegyezését. A
tartományfőnök ideiglenes távol létei alkalmából sem
osztrákok kerültek a helyükre. Így látta el a főkapitányi
tisztet Mikulas Kropac cseh zsoldoskapitány, később pedig
Ernuszt Zsigmond pécsi püspök.
Az elfoglalt várak és városok élére kinevezett kapitányok és
várnagyok kivétel nélkül magyar vagy cseh katonák lettek.
Egyedül a bécsi vár udvarbírójaként került oda egy osztrák
lovag, Sigismund Schnaidpeck. Csakhogy a magyarul Snapek
Zsigmondnak nevezett úr már jóval Bécs elfoglalása előtt
átállt Mátyás szolgálatába, és a magyar pénzügyigazgatás
tisztviselőjeként dolgozott harmincadosként. Mátyás halála
után vissza is került Magyarországra, míg a 16. század elején
Miksa császár haza nem hívta, és rá nem bízta Ausztria
pénzügyigazgatásának vezetését. (Fia, Hans később Miksa



osztrák kancellárja lett.) Schnaidpeck-Snapek tehát nem
biztos, hogy kivételként értékelhető.
Nagyon tanulságos eszerint a három Mátyás kezére került
tartomány kormányzatának összehasonlítása. Az uralkodó
mindháromban kínosan ügyelt a rendi jogok tiszteletben
tartására, adót még Ausztriában sem vetett ki
tartománygyűlési jóváhagyás nélkül, s itt is ritkábban, kisebb
összegben, mint Magyarországon. A tényleges
kormányzásban, a rendek által gyakorolt jogokban azonban
már nagy a különbség a három tartomány között. A
legteljesebb jogokat a morva rendek őrizték meg, ott magát
a tartományfőnököt is saját kebelükből választhatták, sőt a
rendek még külpolitikai jogokat is gyakorolhattak anélkül,
hogy Mátyás ezért megneheztelt volna rájuk. Láttuk, hogy
Sziléziában és Lausitzben is hajlandó lett volna a király ezt
elfogadni, ez azonban a rendek kicsinyessége következtében
meghiúsult. Így kerültek magyarok és németek a vezetésbe,
de a tartományfőnököt - még ha idegen volt is
megszavaztatta a rendekkel. A valódi kormányzás így
mégsem a helyi erők kezében volt. Teljesen más volt a
helyzet a ténylegesen meghódított Alsó-Ausztriában. Bár itt
is érintetlenül hagyta a király a rendi jogokat, a
tartományfőnök kinevezésébe már nem engedett
beleszólást. Azt nem tudjuk, hogy a sziléziai kudarc
következtében már meg sem kísérelte a tartománygyűlés
megkérdezését, avagy ami valószínűbb: uralkodói jogcíme
gyengesége következtében megbízhatóbb kézre bízta a
tartományt. A déli örökös tartományok területéből elfoglalt
városok és várak esetében pedig már egyáltalán nem
beszélhetünk rendi jogokról. Mátyás nem próbált a megszállt
stájer stb. területekből külön egységet kialakítani, hanem az
egészet rábízta Kövendi Székely Jakab potolyi és regedei
kapitányra.



A valóságban azonban mindhárom tartományban
összehasonlíthatatlanul nagyobb volt a magyar befolyás,
mint ahogy azt a rendek és a helyi intézmények tiszteletben
tartása alapján elgondolhatnánk. Már az is elgondolkoztató,
hogy a cseh királyi pecsétet időnként a magyar
kancelláriában őrizték. Az osztrák kancellária felállítása után
sem nevezett ki osztrák kancellárt, az osztrák pecsétet pedig
magyar ügyekben is használta, így a Schnitzerék vezette
hivatal a valóságban a magyar kancellária osztályaként
működött. Cseh és osztrák ügyekben kiállított oklevelekre
gyakran magyaroktól kapott a kancellária oklevéladási
parancsot. Sőt az okleveleket is gyakran a magyar tanács
meghallgatása előzte meg. 1479-ben például a morva Jihlava
városnak a magyar királyság és a morva őrgrófság
fejedelmei, bárói és előkelői tanácsára adott kiváltságokat.
Míg a tartományok ügyeiben a király mellett tartózkodó
magyar tanácstagokat mindig meghallgatta, addig szinte
sohasem találunk morva, sziléziai vagy osztrák urakat
tanácstagokként Mátyás mellett. Ilyen kivétel az 1478.
december 7-én a német lovagrenddel Olmützben kötött
szerződés. Ekkor egy magyar főpap és két báró mellett egy
morva főpap és ugyancsak két báró fordult elő a király
környezetében. Igaz, Mátyás ekkor nem Magyarországon
tartózkodott.
Még jobban mutatja a tartományok Magyarországtól való
függését a pénzügyigazgatás. Noha létezett számukra is
saját szervezet a fejedelmi bevételek beszedésére, ennek
ellenére a magyar kincstartó olykor közvetlenül is
beavatkozott ezek kezelésébe: magyar kincstári tisztviselők
szedtek adót vagy működtek pénzverőként, máskor pedig ez
a beavatkozás áttételesen, a helyi szervezeten keresztül
érvényesült. Az más kérdés, hogy Mátyás óvakodott a
megszállt tartományokat túlzottan megterhelni, a tervezett
pénzügyigazgatási reformokat pedig nem tudta olyan
hatásosan végrehajtani, mint Magyarországon. Ez látszik



például a sziléziai pénzverés esetében, ahol az egységes, jó
minőségű pénz bevezetése nem sikerült olyan
eredményesen, mint Magyarországon.
Végeredményben úgy tűnik, hogy az uralkodó ugyan
igyekezett minél kevésbé sérteni új alattvalói érzékenységét,
formailag szigorúan betartotta rendi szabadságjogaikat, a
gyakorlatban azonban megszállt tartományoknak tekintette
ezeket, vezető rétegüknek pedig nem sok befolyást
biztosított birodalma ügyeinek intézésében. Ez
természetesen nem jelentette azt, hogy ha közülük valakit
magyarországi püspökségre emelt, vagy ha Magyarországon
is nagybirtokosok lettek, nem lehetett volna szerepük. A
morva Filipec magyar kancellárságot kapott, de nem azért,
mert morva volt, hanem mint váradi püspök. Ulrich von
Grafeneck Lánzsér birtokosaként játszhatott szerepet Mátyás
környezetében. Minden óvatosság ellenére ez végül mégis
oda vezetett, hogy a király uralkodása végén a
tartományokban egyre nőtt a magyar uralom elleni
elégedetlenség. Kivételt ez alól talán egyedül Morvaország
képez, ahol leginkább érvényesülhetett a helyi rendek
önállósága.



A török kérdés és a hadsereg
Mátyás megválasztásában - mint láttuk - nagy szerepe volt
annak, hogy a törökverőnek számító Hunyadi János fiaként
az oszmán hatalom visszaverését várták tőle. (A néhai
kormányzó ugyan három nagyobb ütközete közül kettőt - a
várnai és a rigómezei csatát - elvesztette, és „csak"
Nándorfehérvárnál győzött, többi török hadjáratát pedig
télen vezette, amikor nem kellett a szultáni főerőkkel
szembekerülnie.) A pápaság és a velencei köztársaság,
amely a Földközi-tenger keleti medencéjében fekvő
gyarmatai miatt maga is szemben állt az oszmán
birodalommal, hajlandó volt a „törökverő" Hunyadi fiának
nem megvetendő pénzbeli támogatást is nyújtani. Mátyás a
Szentszéktől 1459-1479 között - egyenlőtlen elosztásban
összesen 250 000 forintot kapott. Ennek az összegnek a
nagy része az 1460-as évekre esett, mert az 1480-as
években, amikor már nyilvánvalóvá vált, hogy a király a
segélyt nem a török ellen használja fel, a pápai segély
elapadt. Körülbelül ugyanannyit kapott Velencétől is Mátyás,
de az 1476-os szabácsi hadjárat után ez a pénzforrás is
megszűnt. Máshonnan pedig gyakorlatilag nem jött
támogatás. A császár és a német birodalom ugyan nem
fukarkodott az ígéretekkel, de vagy a feltételek nem
látszottak elfogadhatónak Mátyásnak (az 1466-os háborús
terv szerint az akkor még császári főkapitány Ulrich von
Grafeneck lett volna a fővezér), vagy a csak kis összegben
beszedett birodalmi adót III. Frigyes saját maga számára
használta fel.
A török elleni harc ennek ellenére nagyszerű diplomáciai
eszköz volt Mátyás számára. Uralkodása kezdetén ezért
támogatta a Szentszék a császárral szemben, és más
diplomáciai tárgyalásoknál is kitűnően ki lehetett játszani ezt
a kártyát. Feltehetően nem egy külföldi katona ezért állt



Mátyás szolgálatába. Jó példa erre Jean de Rebreviettes
burgundi lovag esete, aki 1454-ben még saját fejedelme
udvarában tűnt fel, 1456-ban a kasztíliai király szolgálatában
a granadai muszlim emírség ellen harcolt, majd 1460-ban
már Mátyás veszi fel a Sárkányrendbe a török elleni
küzdelmekben való részvételéért. Az ő pályája is bizonyítja: a
törökkel harcoló magyar király nevét Európa-szerte ismerték,
ami növelte Mátyás és országa nemzetközi tekintélyét.
Mátyás viszont, ha „eredményei" már kezdtek
elhomályosulni (amihez hozzájárult a császári propaganda is,
amely azt terjesztette, hogy Mátyás a törökellenes segélyt
őellene használja fel), gondosan igyekezett egy sikeres, bár
nem különösen jelentős törökellenes akcióval a hitetlenek
elleni győztes hadvezér nimbuszát ébren tartani. Így a
második osztrák háború megkezdése előtt is vezetett hadat
II. Mehmed birodalma ellen.
A király azonban tanult apja történetéből. Törökellenes
támadó hadjáratot csak ősszel vagy télen indított, amikor
biztos lehetett abban, hogy nem kerül szembe az oszmán
főerőkkel. Kétségkívül igaz, hogy sok esetben nem
avatkozott be akkor, amikor szükség lett volna erre, vagy
nem használt ki adandó alkalmakat. Uralkodása kezdetén a
csehek elleni felvidéki harcok és III. Frigyes 1459. évi
betörése, később a Cseh Királyság megszerzése vagy az
osztrák harcok hátráltatták. Nem akadályozta meg sem
1459-ben Szerbia, sem 1463-ban Bosznia bekebelezését a
Török Birodalomba. Elmulasztotta a lehetőséget 1472-ben is,
mikor az Iránban uralkodó Uzun Haszán turkomán
fejedelemmel köthetett volna szövetséget. Az oszmánok
legerősebb keleti ellenfele orvosát, a zsidó Izsák béget
küldte Európába és személy szerint Mátyáshoz is, hogy közös
háborút szervezzen a török ellen. Bár elvi megállapodás
született, mégsem történt semmi, és II. Mehmed 1473.
augusztus 11-én tönkreverte Uzun Haszán seregét a baskenti



(terdzsáni) csatában. Noha Mátyás még küldött követeket a
megvert turkomán uralkodóhoz, és az is hozzá, az Aq
Qoyunlu birodalom tovább már nem jelentett fenyegetést az
oszmánok számára.
1464-ben II. Pius pápa keresztes hadjáratot akart indítani a
török ellen, de az előkészületek közben meghalt. Ezalatt a
szultán vissza akarta foglalni Jajcát, a frissen megkoronázott
Mátyás pedig nagy sereggel indult felmentésére. II. Mehmed
közben visszavonult, a magyar sereg azonban így sem ért el
lényeges eredményt. A következő években viszonylag
nyugalom érvényesült a déli végeken, amelyet a magyar
király nem óhajtott megbontani - annál kevésbé, mert éppen
a cseh háborúval volt elfoglalva.
Új jelenség mutatható ki 1469 után: a török csapatok
rendszeresen átvonultak Magyarország területén, majd a déli
osztrák örökös tartományokban pusztítottak. Vannak ugyan
elszórt adatok magyarországi rablásaikról is, gyakorlatilag
azonban mind fel-, mind visszavonulásaik a magyaroktól
bántatlanul zajlottak le. Már volt szó róla, hogy IlI. Frigyes
joggal vádolta meg Mátyást, hogy ezek a betörések az ő
tudtával és beleegyezésével történtek. Ez azonban nem
jelenti azt, hogy a határszéli török erők időnként ne törtek
volna be Magyarország területére is. A legtragikusabb eset
1474 februárjában történt, amikor a szendrői bég egészen
Nagyváradig hatolt, s a várost kirabolta és felgyújtotta.
Érthető módon ez nagy elkeseredést váltott ki az országban.
Boroszló ostromának visszaverése és a cseh fegyverszünet
megkötése után a király hazatért, és miután helyreállította a
távolléte idején felborult belső rendet, 1475-ben újra
szembekerült a török kérdéssel. A török csapatok 1474
végén betörtek a román fejedelemségekbe, és noha 1475
januárjában Nagy István moldvai vajda Vasluinál erdélyi és
lengyel segítséggel legyőzte őket, tavaszra a szultán újabb



támadásától tartott. II. Mehmed ugyan nem Moldvát támadta
meg, hanem a Krím-félszigeten levő genovai gyarmatot,
Kaffát foglalta el, a vajda mégis szükségesnek látta a
magyarok kiengesztelését, és augusztus 15-én meghódolt a
magyar uralkodónak, aki támogatásáról biztosította. Bár
közben a szultán békeajánlatot tett, Mátyás most látta
elérkezettnek az időt egy győzelmes törökellenes hadjáratra.
Néhány évvel korábban a törökök a Száva partján,
stratégiailag fontos helyen, Szabácsnál sebtében felépítettek
egy erődöt, ezt akarta a király kiiktatni.
1475. október 15-én, hosszas előkészületek után, élete talán
legnagyobb létszámú hadseregével Mátyás megindult a
török ellen. Állítólag 1000 szekér és 100 hajó szállította az
élelmiszert és a lőszert, hiszen a török határon télen nehéz
lett volna a sereget ellátnia. Későbbi forrás úgy tudja, hogy a
közelgő télre tekintve a magyarországi szűcsökkel nagy
mennyiségű subát gyártatott le katonái számára. (Ez
feltehetően megfelel a valóságnak, mert az osztrák háború
idejéről okleveles adat is maradt fenn subák készíttetéséről a
téli harcok miatt.) A török ellen vonuló seregben a cseh
tartományokban nélkülözhető zsoldosait is magával vitte.
Szabács végül több hónapos ostrom után, 1476. február 15
én megadta magát, és ezt a haditettet a királyi diplomácia
ország-világ előtt fényes győzelemként ünnepeltette meg,
noha csak egy minimális őrséggel rendelkező, hevenyészett
erődítményről volt szó. „A hegyek vajúdtak és egereket
szültek", ahogy a közmondás mondja, arra azonban alkalmas
volt az eset, hogy a „sikerből" Mátyás levonja a
tanulságokat. Nagy kiadások, a király teljes bevethető
hadserege, a nagy vérveszteség - mindez csak arra volt jó,
hogy ilyen minimális eredményt érjen el, noha a tél miatt
nem is kellett számolnia a szultán beavatkozásával. Az
elesettek között volt Frantisek Hag, Mátyás legjobb cseh
zsoldoskapitánya, sőt maga a király is majdnem bajba került,



mert közkatonának öltözve csónakon közelítette meg a
falakat, és majdnem eltalálták. A szultán bosszúból Moldvára
támadt, Valea Albánál meg is verte Nagy István vajda
seregét, de a Bátori István országbíró vezette magyar
csapatok érkezése miatt visszavonult. Ekkor helyezte vissza
Mátyás új unokasógorát, Vlad Tepest a havasalföldi vajdai
trónra, de miként arról már volt szó, Drakulát végül
megölték.
A szabácsi hadjárat egyetlen haszna az volt, hogy
visszaállította a király törökverő hírét itthon és külföldön.
Idehaza egyházi körmenetekkel ünnepelték meg a
győzelmet, a pápa és Velence követségeket küldött, valamint
pénzt adott. Az uralkodó előtt azonban nyilvánvalóvá vált,
hogy még legerősebb hadserege sem képes jelentősebb
területeket visszafoglalni a töröktől. Világos lett az is, hogy
zsoldosserege fő ereje, a nehézlovasság nem alkalmas a
balkáni háborúra. Kitűnően alkalmazható nagy sereg ellen
nyílt csatában, várostromokra már nem, a gyorsan mozgó
török lovasokkal szemben pedig ugyancsak
könnyűlovasságra van szükség. Végül nem hagyhatjuk
figyelmen kívül az ellátási nehézségeket. Ahogy Mátyás
1474-ben az élelem-utánpótlás megakadályozásával győzött
Sziléziában, most maga is láthatta, hogy az utánpótlás
szállítása milyen nehézségekkel jár. A török határvidéken
ugyanis erre sokkal kevesebb lehetőség volt, mint a nyugati
fronton. Gondoljuk csak el, ha egy ló egy nap csak hét liter
zabot fogyaszt el, ami 2,94 kg (valószínűleg azonban
többet), akkor 10 000 ló naponta 294 métermázsát. Ennek
az ára és szállítási költségei hatalmas kiadást jelentettek.
A szultáni főerők egyelőre nem támadtak Magyarországra, a
határszéli török parancsnokok azonban - olykor jelentős erők
összevonásával -nemegyszer betörtek az országba. Az egyik
legnagyobb betörés 1479 őszén történt, amikor az erdélyi
Szászföldet támadták meg, Bátori István országbíró és a



segítségére siető Kinizsi Pál temesi ispán azonban
Kenyérmezőnél legyőzte őket. Ezt megint nagy
győzelemként értékelték, noha csak azt bizonyította, hogy
még akkor is nehéz megverni az oszmánokat, ha a magyarok
nem a teljes szultáni hadsereggel állnak szemben. Ettől
függetlenül a kenyérmezei győzelem valóban jelentős
haditettnek számít.
Mialatt az országot időnként török betörések pusztították, a
szultán részéről több ízben történtek békekezdeményezések.
II. Mehmed ugyanis elérkezettnek látta az időt birodalmai
nyugati kiterjesztésére, és mivel a magyar fronton egyelőre
nem ért el eredményt, flottája segítségével Itália ellen
fordult. 1480-ban elfoglalta a nápolyi királysághoz tartozó
Otranto városát, így hídfőhöz jutott az olasz partokon. Ez
természetesen felrázta az európai közvéleményt, és főként a
pápát, hiszen még Róma is veszélyeztetetté válhatott.
Szerencsére azonban a szultán egyelőre nem kísérelte meg a
hídfő kiszélesítését. Ugyanebben az évben a johannita
lovagok államát, Rhodoszt is el akarta foglalni, a lovagok
hajóhada ugyanis veszélyes ellenfélnek számított, a kis
ázsiai partok előtt fekvő szigetál lám pedig fenyegetést
jelenthetett a törökök számára. Több mint három hónapi
ostrom után Pierre d'Aubusson nagymesternek azonban
sikerült megvédeni Rhodoszt.
II. Mehmed tehát egyszerre két helyen is le volt kötve, nem
véletlenül akart nyugalmat a magyar fronton. Mátyás
számára ez kedvező alkalmat biztosított a törökök újabb
megtámadására, annál is inkább, mert készült a második
osztrák hadjáratra, ami előtt nemzetközi okokból jól jött
volna egy kis siker a török ellen. Ez a győzelem ugyanis
lehetővé tette volna diplomáciája számára annak
kidomborítását, hogy amennyiben nem lenne baja a
császárral, mennyi mindent tudna tenni a török ellen. A
háborús indokot Daud boszniai pasa szolgáltatta: csapatai



ugyanis egy sikeres stájerországi betörésről hazajőve,
megszegve a magyarokkal kötött megállapodást, magyar
területen is raboltak. Ez ellen tiltakozott Mátyás a „vele egy
vérből való" szultánnál, és novemberben két sereggel betört
a török birodalomba. Mátyás maga Boszniában, Kinizsi Pál
pedig Szerbiában pusztított, s ez utóbbi nagyszámú szerbet
is betelepített az országba. A hadjárat gyakorlatilag a török
betörésekhez hasonló akció volt, és főként diplomáciai
célokat szolgált. Biztos, ami biztos, a háborút télre időzítette
a király, noha a szultáni sereg a rhodoszi kudarcnál amúgy is
nagy veszteségeket szenvedett.
II. Mehmed 1481. május 3-án meghalt, s fiai, II. Bajezid és
Dzsem herceg között harc tört ki a szultáni trónért. Bajezid
győzött, Dzsemnek el kellett menekülnie, és végül Rhodosz
szigetén kötött ki. Mátyás ettől kezdve igyekezett Dzsemet
megszerezni, akinek sok híve volt az oszmán birodalomban.
A magyar király azzal érvelt, hogy a menekült herceg a
rokona, akit ha visszahelyez a szultáni trónra, távol tudja
tartani a törököt Európától. Az ugyan valószínűtlen, hogy
sikerült volna Dzsem herceg trónra ültetése, viszont jó túsz
lett volna Mátyás kezében, aki megakadályozhatta volna az
ország megtámadását. A johanniták azonban a herceget a
francia királynak, az pedig VIII. Ince pápának adta át, tehát a
pápa használhatta fel túszként, és persze esze ágában sem
volt átadni Magyarországnak.
Közben lezárult az otrantói ügy is. Mátyás ugyanis még II.
Mehmed életében, 1481 márciusában katonákat küldött
apósának, Ferdinánd nápolyi királynak Otranto ostromához,
és végül szeptember 10-én elesett az itáliai török hídfőállás.
Az osztrák háborúval elfoglalt magyar uralkodó 1483-ban
ötéves fegyverszünetet kötött II. Bajeziddal, amelyet
lejártakor újabb két évre meghosszabbítottak. Ezzel
Mátyásnak haláláig nem kellett újabb török támadástól
tartania. Igaz, a török fegyverszünet nem akadályozta meg,



hogy kisebb oszmán csapatok ne törjenek be magyar
területre, valamint az ellenkezőjét sem: olykor magyarok is
átcsaptak a török birodalomba. Megállapítható, és a
Mohácsot megelőző évtizedek története is erről tanúskodik,
hogy a fegyverszünetek ellenére a magyar-török határ
mindkét oldala szinte teljesen kipusztult 1526-ig.
Mindezek ellenére egyáltalán nem állíthatjuk, hogy Mátyás
elhanyagolta volna a déli ellenség elleni védelem ügyét, sőt
neki köszönhető, hogy 1521 -ig, Nándorfehérvár elestéig az
ország belseje biztonságban élt a törököktől. Felállított
ugyanis egy olyan védelmi rendszert, amely komoly
támadásokat is meg tudott akadályozni. A legfontosabb
lépés a déli végvárrendszer már Zsigmond király által
megkezdett kiépítésének befejezése és a védelmi szervezet
megszervezése volt. Mindez fokozatosan történt, és Mátyás
kezdetben más módszerekkel kísérletezett. Ide tartozott
bár ennek belpolitikai okai is voltak - Újlaki Miklós boszniai
hűbéres királyságának létrehozása 1471-ben. Ezzel ugyanis
az 1463-ban visszafoglalt boszniai várak védelmét a
fővárossal, Jajcével együtt rábízhatta az ország legnagyobb
birtokosára. Újlaki macsói bánsága mellett egyben újra
szlavón bán is lett, így ennek a tartománynak a katonai
erejét is felhasználhatta a határ védelmére. Mátyás és Újlaki,
illetve Magyarország és Bosznia államjogi helyzetének
rendezése nem ment könnyen. Miklós úr ugyan „választott"
királyként már 1471 őszén átvette Bosznia kormányzását,
ténylegesen király azonban jogilag csak az 1472. május 7-én
tartott koronázása alkalmával Mátyással kötött egyezménye
alapján lett. Ekkor a magyar király édesanyja, Szilágyi
Erzsébet fiává fogadta a nála alig egy évtizeddel fiatalabb
Újlakit, az pedig ezen a címen fogadott hűséget neki, és rajta
keresztül Mátyásnak. Az új boszniai király tehát - szemben
elődeivel - Mátyásnak mint Szilágyi Erzsébet fiának, és nem
mint magyar királynak vált hűbéresévé. Miklós király azonnal
a hatalma bővítésével kezdett foglalkozni. Az még csak



érthető, hogy önálló diplomáciát folytatott, és saját pénzt
vert, az viszont már kevésbé, hogy Bosznia és Szlavónia
királyának kezdte magát neveztetni, noha az utóbbi
tartomány Magyarország része volt, s azt csak magyar
bánként kormányozta. Mátyás nem tehetett mást: leváltotta
hűbéresét a szlavón bánságról (társával, a jelentéktelen
Horváth Damjánnal együtt), új bánná pedig 1473. november
21-én Ernuszt János kincstartót nevezte ki.
A bölcs boszniai király nem feszítette tovább a húrt:
beletörődött Mátyás döntésébe, és 1477-ben bekövetkezett
haláláig békésen kormányzott országában. Az Újlaki
probléma azonban fennmaradt. A gazdag macsói bánság
élén már a 15. század eleje óta nem lehetett mellőzni az ott
nagy hatalommal rendelkező Újlaki családot, így a bánságot
Miklós király fia, a még nagyon fiatal Lőrinc herceg
gyakorlatilag megörökölte. Társul egy katonát, Felföldi Pált
állított mellé Mátyás. A boszniai trónt azonban apja halála
után nem örökölte meg a herceg, ezt az országot a magyar
király visszavette, s az általa kinevezett jajcei bánokkal
kormányoztatta. Újlaki Lőrinc herceg fiatalsága arra is
lehetőséget adott, hogy Mátyás véget vessen a macsói
bánság különállásának. Az 1478:XI. tc. megszüntette a
macsói bánok törvényszékét, ezzel az oda tartozó hat megye
újra közvetlenül a király alá, a királyi kúria törvényszékeinek
hatáskörébe került. Ezt a törvényt formailag a rendek
kérésére hozták meg, ugyanis a király az 1478. évi
országgyűlésen egyszerűen átíratta a rendek hozzá intézett
kérvényét, és azt szentesítette dekrétumként - feltehetően
ezzel akadályozva meg az Újlaki-hívek ellenállását. Ettől
kezdve a macsói bánság puszta cím maradt, amely lassan el
is halt; néhány év múlva már Lőrinc herceg sem címezte
magát bánnak.
Az 1478-as rendezés azonban űrt hagyott maga után, mivel
a bán eddig az ország déli határa középső részén török



támadás esetén rendelkezhetett hat megye felkelésével,
most azonban megszűnt ez a lehetőség. De Mátyás
megtalálta azt a módszert, amivel az űrt betölthette.
Egyúttal azonban meg kellett oldani a délnyugati végek
ügyét is. A dalmát-horvát bánság is többször össze volt kötve
a szlavóniaival, viszont ebben az időben gyakorlatilag
határvédelmi területté vált. A kincstári ügyekkel amúgy is
leterhelt Ernuszt - kereskedő létére - nyilván nem volt
alkalmas arra, hogy a szlavóniai csapatokkal megvédje
Horvátországot. 1476 tavaszán azonban a kincstartó-bán
meghalt, így ott is mód nyílt újításra. Úgy tűnik, kezdetben a
király nem talált megfelelő utódot, így először Ernuszt két
vicebánja kormányozta Szlavóniát, az év augusztusában
azonban tartománygyűlést kellett tartani, ehhez pedig bánra
volt szükség. Ezért az egyik vicebánt, Bocskai Pétert Mátyás
kinevezte szlavón bánnak, s ő rendben le is vezette a körösi
tartománygyűlést. Bocskai tekintélyes nemesi előkelő volt
ugyan, arra azonban a király a jelek szerint nem tartotta
alkalmasnak, hogy a reformot végrehajtsa. Nyilván nem
véletlen, hogy mialatt Bocskai bánként intézkedett
Szlavóniában, a királyi oklevelek a bánságot üresedésben
levőként említették. Ez azt jelenti, hogy a tisztséget Bocskai
csak a tartománygyűlés idejére kapta meg. Nem véletlen,
hogy később már nem nevezték nagyságosnak, mint a volt
méltóságviselők többségét, hanem csak vitézlőnek, és még
többször viselte a vicebáni tisztet.
Szeptember elejétől már új bánja volt Szlavóniának, aki
egyben megkapta a Dánfi András bán leváltásával megürült
dalmát-horvát bánságot is. A délnyugat-dunántúli, előkelő
köznemesi családból származó új bán, Egervári László
korábban udvari lovag volt, aki az 1480-as évek második
felében Mátyás egyik hadvezéreként szolgál majd
Sziléziában. Ettől kezdve a két bánság élén azonos személy
állt, ami lehetővé tette a délnyugati végek védelmének
egységes irányítását. A kettős tisztséget Egervári 1482-ig



töltötte be. Őt is egy katona követte, Magyar Balázs 1483
ban, majd 1484-1489 közt a király unokatestvére, Geréb
Mátyás. A Geréb testvéreket 1489 vége felé váltotta le
unokabátyjuk méltóságaikból, így 1489-1490 fordulóján
Egervári került vissza bánnak, aki közben annyi birtokot
kapott, hogy immár nagybirtokosnak számított.
A személycserék mögött a határvédelmi rendszer
átszervezése állt. A katona bánok voltak felelősek a
délnyugati végvidék védelméért, ők voltak az itt állomásozó
katonaság és a végvárak főparancsnokai, alájuk tartozott a
jajcei bánság és az Északnyugat-Balkán magyar
végvárrendszere. Feladatuk volt a végvárak felügyelete,
ellenőrzése és karbantartása is. Mátyás uralkodása utolsó
hónapjaiból származik több, e területre eső végvár részletes
leltára, amelyekből kiderül, hogy mind a három korábbi bán,
Egervári, Magyar és Geréb is jelentős építési és karbantartási
munkát végeztetett a várakban. Közülük a források alapján
Geréb látszik a legaktívabbnak, a jelek szerint a királyi
unokatestvér jó szervezőkészséggel rendelkezett.
Végeredményben azt mondhatjuk, hogy - legalábbis 1476-tól
kezdve - a mindenkori horvát-szlavón bán területi főkapitányi
szerepet játszott a délnyugati végeken.
A déli határ középső szakaszának védelmét Temesvár
központtal szervezte meg Mátyás. A temesi ispánság már
korábban, a század elején, Ozorai Pipo ispánsága idején
össze volt kapcsolva több szomszédos megyével. 1479 táján
Kinizsi Pált nevezte ki a király temesi ispánnak. Kinizsi ugyan
kezdetben, 1467-ben pénzügyi tisztviselő, máramarosi
sókamara-ispán volt, de apósa, Magyar Balázs mellett
tehetséges hadvezérré vált. Kisnemesi családból származott,
az a legenda, hogy molnárlegény lett volna, nem igazolható.
Kinizsit a temesi ispánság mellett az Alsó részek
főkapitányának is kinevezték, s ettől kezdve e tisztet
általában a mindenkori temesi ispán viselte. Zászló



átadásával iktatták be a főkapitányt, s megkapta a
szomszédos megyék ispánságát is. Így az 1480-as években
11 megye, az Erdély és a horvát-szlavón báni terület közti
végvidék tartozott Kinizsi felügyelete alá, így Nándorfehérvár
ügyében is illetékes volt. A Szörényi bánság viszont hol a
főkapitány, hol az erdélyi vajda irányítása alá tartozott.
1476-1479 között tehát jelentős határvédelmi szervezeti
reformot hajtott végre a király, igaz, ezt csak Újlaki Miklós
halála, a macsói bánság felszámolása és a boszniai maradék
királyság bekebelezése után lehetett befejezni. A reformból
kimaradt Erdély, mivel ott már 1467 óta egy kézben volt az
irányítás, a székelyispáni tisztet is betöltő vajdák katonák
voltak, és 1472 óta társ nélkül kormányoztak (1472-1475:
Magyar Balázs, 1475-1476: Dengelegi Pongrác János, 1477
1479: Geréb Péter, 1479-től: Bátori István). Különös Bátori
vajdasága, mivel ő vajdaként is megtartotta országbírói
méltóságát, s két ilyen jelentős bárói tiszt összeköttetése
szokatlan volt. Erdélyben - szemben a másik két védelmi
területtel - a Kárpátok hegylánca miatt nem volt szükség
végvárrendszer kiépítésére. Ettől függetlenül azt állíthatjuk,
hogy az ország déli határa három főkapitányság: Erdély, az
Alsó részek és a horvát-szlavón bánság között oszlott meg,
noha a főkapitányi címet csak a középső viselte. A
„főkapitány" saját katonaságán kívül mindhárom területen
felhasználhatta a hátország mozgósítható erőit is, ami
biztosíthatta az eredményes védelmet.
Az Erdélytől nyugatra húzódó végvárrendszer két
párhuzamos vonalból állott. A külső, a törökkel határos
vonalhoz tartoztak keletről nyugatra: Szörény,
Nándorfehérvár, Szabács, Szrebernyik, Jajce, Knin, Klissza és
Szkardona. A belső vonal 50-150 km-rel északra húzódott:
Karánsebes, Lugos, Temesvár, a szerémségi várak,
Pétervárad, Banja Luka, Bihac (csak a fontosabb várakat
sorolva fel). Míg a külső vonal várainak többsége királyi



kézben volt, ez nem mondható el a belső vonal
mindegyikénél. Ez utóbbiaknak egyrészt az volt a szerepe,
hogy megállítsák a külső vonal várai között átjutott
ellenséget, másrészt innen lehetett segítséget biztosítani a
megtámadott végváraknak. A főparancsnokok a belső
vonalban tartózkodtak, hogy irányíthassák az erők esetleges
átcsoportosítását. Az Alsó részek főkapitánya Temesvárott, a
horvát bán vagy Szlavóniában, vagy Bihacon tartózkodott.
Mindehhez azonban katonaság is kellett, s Mátyás ezt is
megszervezte. Igaz, számszerű adataink csak a 16. század
első évtizedeiből maradtak fenn, de Mátyás uralkodása
idején ennél csak több lehetett. A vajda bandériumát
leszámítva (amelyet a király fizetett) az Alsó részeken
valamivel több mint 5000 ember állt állandóan fegyverben, a
horvát-szlavón bán irányítása alatti végeken pedig kb. 2500.
A két terület azonban másban is különbözött. Az Alsó részek
katonaságának 70%-a lovas, 22%-a naszádos és csak 8%-a
volt gyalogos. A horvát-szlavón területen a lovasok aránya
majdnem ugyanaz (68%), de a gyalogosoké 32% volt. A
lovasság nagy aránya azt mutatja, hogy fő feladatuknak a
betört és gyorsan mozgó török alakulatok megsemmisítését
tekintették. Az Alsó részeken a naszádosok feladata a Száva
és az Al-Duna védelme, a törökök átkelésének
megakadályozása volt. Bármennyire is hatékonynak
bizonyult ez a rendszer, hiszen fél évszázadra biztosította az
ország védelmét, a végvári katonaság összetételének
ismeretében nem zárhatjuk ki azt, hogy a magyar
hadvezetés - élén a királlyal - nem számolt komoly
várostromokkal. Ezt mutatják különben a már említett 1490
körüli horvátországi végvárleltárak is: noha a várak
lőfegyverrel általában jól el voltak látva - ágyúkkal is -, a
lőszer legfeljebb egy-két hétre volt csak elegendő. Úgy
gondolták tehát, hogy ha a török ostrom alá is fog egy
végvárat, ez csak olyan erőkkel történik, amelyektől a hátsó
vonalból átküldött csapatok felmenthetik az ostromlottakat.



Magyarország tehát kénytelen volt állandóan fegyverben
tartani a vajdai bandériummal együtt közel 8000 fős végvári
katonaságot, amire a legtöbb európai országnak nem volt
szüksége, s ez hatalmas megterhelést jelentett a
kincstárnak. A várak dologi kiadásait nem számítva az 1511.
évi költségvetés közel 130 000 forint zsolddal számolt. Pedig
voltak zsoldcsökkentő tényezők is! Az Alsó részek
lovasságának zöme ún. vojnik, katonaparaszt volt, ugyanígy
a naszádosok, akik adómentesek lévén a rendes huszár
vagy naszádos zsoldnak csak kis részét kapták meg.
Horvátországban Mátyás megegyezett a horvát grófokkal,
hogy a birtokaik védelmére tartott lovasok zsoldjának egy
részét átvállalta a király, de ennek fejében az uralkodó
parancsára kellett hadakozniuk. Ugyanez történt az Alsó
részeken, ahol a menekült szerb urak tartottak fenn
huszárságot, s az ő zsoldjuk egy részét szintén a kincstár
fizette. Sőt, e csapatokat a király a nyugati hadjáratokban is
felhasználta. Vuk Brankovic despota, a szerb hősi énekek
„sárkánydespotája" például Mátyás egyik legkiválóbb
hadvezére lett, a Jaksic család pedig katonai szolgálataiért
Nagylaknál kapott nagy uradalmat.
Mátyás hadseregének 1471-ig része volt a telekkatonaság is,
amelyet elsősorban idegen betörés esetében vehetett
igénybe. Azt már láttuk, hogy adófizetés ellenében egy-egy
megyében többször lemondott a telekkatonaság
összehívásáról, 1471 után azonban már egyszer sem
mozgósította a telekkatonaságot, sőt hadmentességi adót
sem szedett, katonailag ugyanis ez az erő nem ért sokat. A
főpapi és főúri bandériumok mozgósítására azonban
mindvégig sor került, itthon is, külföldi hadjáratok esetén is,
az azonban bizonytalan, hogy minden főúrra vonatkozott-e,
vagy csak néhányra. Azt sem tudjuk, hogy fizetett-e ezért a
király, de nem zárható ki, hogy az úri bandériumok királyi
zsoldosfogadási megbízás alapján álltak össze. Volt, amikor
Mátyás összekapcsolta a hadkötelezettséget a



zsoldfizetéssel: az 1480-as évek elejéről maradtak fenn
olyan mozgósítási parancsai, hogy megszabott számú
lovassal vonuljanak be a török ellen, de a király egyben
megígérte zsoldjuk kifizetését. Gyakran igénybe vette
Mátyás a városokat is: főként gyalogosokat, tüzérséget és
hadiszereket kért tőlük szabott időre. Éppúgy előfordult,
hogy erre ingyen kötelezte a várost, mint hogy megígérte a
zsold és a város költségeinek megtérítését. Egészen más volt
a helyzet Erdélyben, ahol a vajda gyakran beavatkozott a
román fejedelemségek ügyeibe, vagy a török ellen volt
szükség katonára. Itt a hadkötelezettség sokkal szélesebb
körű volt a magyarországinál, azaz Erdély katonasága ezért a
népességéhez viszonyítva jóval nagyobb volt, mint az ország
többi részében. Ezért volt különösen veszélyes Erdély
csatlakozása az 1467-es lázadáshoz.
Nyugati hadjárataiban a király főként zsoldosait alkalmazta.
A katonaságot elsősorban a hozzá átállt felvidéki cseh
csapatok szolgáltatták, különösen a Giskrával történt
kiegyezés után. Gyakorlatilag állandó seregről van szó, de
létszáma változott. Amikor Mátyásnak nagyobb seregre volt
szüksége, olykor csak néhány hétre is fogadott fel katonákat,
például a városok csapatait, sőt átdobhatott a déli végekről
szerb huszárokat a nyugati frontra. Az 1487-es bécsújhelyi
seregszemlén 20 000 lovas és 8000 gyalogos vonult fel. Ez
azonban egyáltalán nem jelentette a király akkor fegyverben
tartott teljes hadseregét. Nem számítva a végvári
csapatokat, bár azok egy részét, például a szerb huszárokat
Ausztriában is felhasználta, nem hagyhatta katonaság nélkül
a cseh tartományokat, továbbá Alsó-Ausztria és az elfoglalt
dél-ausztriai tartományok váraiban és városaiban is őrséget
kellett tartania. (Mátyás halála után Szapolyai István
főkapitány többek közt azért nem tudta megvédeni Bécset
és Bécsújhelyi, mert nem vonta össze a várak őrségét, így
azok nagy része egészen az 1491-es pozsonyi békéig
magyar kézen is maradt.) A seregben ezzel szemben jelen



voltak a csak néhány hétre felvett, zömében városi
zsoldosok, köztük Bécs város csapata, illetve a csak a
bécsújhelyi ostrom idejére mozgósított magyar főpapi és
főúri csapatok, valamint a már említett, a végekről átdobott
erők.
Így az „állandó sereg" tényleg állandó magjának pontos
létszáma nem határozható meg. Az nyilvánvalónak látszik,
hogy a nehéz-, illetve a könnyűlovasság, valamint a
gyalogság aránya egymás közt nagyjából egyharmad
egyharmadot tett ki. Megint nem számítva a végvári
csapatokat, Mátyás uralkodása második felében
fegyvernemenként feltehetően 3000-5000 katonát tarthatott
állandóan fegyverben, azaz összesen 9000-15 000 embert.
Háborúkban és főként azok kritikus szakaszaiban serege
ennek akár kétszeresét is meghaladhatta.
Magyarországon a végvári katonaságon kívül viszonylag
ritkán állomásozott katonai erő. Azt azonban mindenki tudta,
hogy belső problémák vagy más irányú külföldi támadás
esetén a király bármikor átdobhatja seregét nyugatról, és ez
- valamint az 1467-es és 1471 -es lázadások sikertelensége
minden elégedetlenkedőt óvatosságra intett. A zsoldosok
alkalmazásának voltak az ország életére gyakorolt negatív és
pozitív oldalai. Mivel a katonaságot - már amennyiben
megkapta zsoldját - Magyarországról fizették, ez a pénz
kiment az országból: a katonák többsége cseh, illetve német
volt, akik zsoldjukat külföldön költötték el. A magyar katonák
ugyan hazahozhatták megtakarított zsoldjukat -amennyiben
maradt belőle -, de a zömét ők is idegenben élték fel.
Egyedül a király magyar zsoldos tisztjei hoztak nagy összegű
pénzt haza, mint például Haraszti Ferenc, aki a
katonáskodásból gazdagodott meg. Így az ország - mivel a
pénz ellenérték bejövetele nélkül ment ki az országból
elszegényedett.



Ezzel szemben - ha nem számolunk a török ellen vonuló
katonákkal -a sereg nyugaton történt foglalkoztatása
felmentette az országot állomásoztatásuk költségeitől. Ez
ugyanis hatalmas terhet jelentett, mind a beszállásolás,
mind az élelmezés esetében. Nem hiába ismétlik meg a
törvények, hogy nemesek házaiba tilos a katonákat
elhelyezni, a jogszabályok megismétlése azt mutatja, hogy
ezt állandóan megszegték. Pedig a török, illetve a román
fejedelemségek frontjaitól eltekintve ez ritkán történt meg,
csak a nyugati határszél volt kitéve az osztrák területen
harcolók eltartásának. Amikor 1480-ban Dobes Boskovic z
Cernahora királyi zsoldoskapitány csapatával rövid időre
Sopronban volt elszállásolva, emberei 4665 forint kárt
okoztak a polgároknak. Összehasonlításul: a város évi királyi
adója ritkán érte el az 1000 forintot.
A köztudatban Fekete seregnek nevezik Mátyás állandó
katonaságát, ez a név azonban uralkodása idején nem fordul
elő, igaz, halála után nyomban felbukkan. Valószínűleg
utolsó parancsnokának, a „fekete" Jan Haugwitznak nevével
függ össze. (Volt ugyanis egy „fehér" Haugwitz kapitány is, s
mindketten csehek voltak.)



Belpolitika az 1471-es összeesküvés
leverése után
A Vitéz-összeesküvés felszámolása teljesen megváltoztatta a
belpolitikai helyzetet. Ettől kezdve - egyetlen elvetélt
kísérletet leszámítva az 1474-es boroszlói hadjárat idején - a
király hatalma megdönthetetlennek tűnt. Míg korábban
Mátyás igyekezett minél több bárót bevonni a kormányzatba,
és ezáltal támogatói körét növelni, erre immár nem volt
szüksége. (Majd csak uralkodása vége felé kellett ismét
növelni hívei számát, amikor törvénytelen fia örökösödését
akarta biztosítani, azonban akkor sem a bárókra
támaszkodott.) Ez azonban nem jelenti azt, hogy az uralkodó
ne lett volna tisztában a valódi erőviszonyokkal, a bárók
hatalmával: szemben az összes kortárs uralkodóval, de még
a bátyját kivégeztető elődjével, V. Lászlóval is, Mátyás
egyetlen magyar bárót sem juttatott vérpadra, még a
lázadókat sem. Pedig tudott kegyetlen lenni. 1467-ben az
erdélyi lázadás köznemes, székely és szász előkelő
vezetőinek brutális megbüntetésén kívül megemlítendő cseh
kancellárjának, Jaroslaw Boskovicnak kivégzése 1485.
december 10-én. Ebersdorf ostrománál ugyanis ágyúgolyó
érte az uralkodó szállását, lakóhelye elárulását pedig
kancellárjának tulajdonította. Az árulás ugyan nem
igazolható, viszont az ügy következményeként Jaroslaw
testvére, Mátyás legjobb hadvezére, a már említett Dobes
átállt III. Frigyeshez, és ettől kezdve a császár
főkapitányaként sok kárt tett a magyaroknak.
Börtönbe is igen ritkán vetett Mátyás magyar főurat. Szilágyi
Mihály volt az első, ő azonban a nagybátyja volt, nem
tartozott a régi arisztokráciához, amelynek többsége amúgy
sem szerette, így az ügy nem is váltott ki nagy
felháborodást. Mint láttuk, sem az 1467-es, sem az 1471-es
lázadás főúri vezetői sem szenvedtek el személyükben



büntetést. Ezért váltott ki országos megdöbbenést, amikor
Mátyás - valószínűleg 1487 nyarán - rövid időre börtönbe
vetette Alsólendvai Bánfi Miklós pozsonyi ispánt, egyik
kedvencét - a közvélemény szerint ok nélkül. (Korábban két
örökös főispánságot, Arad és Verőce megyéjét, valamint
hatalmas birtokokat adományozott neki.) A 16. században
ezt azzal magyarázták, hogy a király beleszeretett Bánfi
fiatal feleségébe, akit azonban a férj elrejtett Mátyás elől. Az
ok valószínűleg kettős lehetett. Egyrészt valóban a pozsonyi
ispán házassága: Bánfi ugyanis Sagani János sziléziai herceg
egyik leányát vette feleségül, akinek három nőtestvére
három Podjebrád fiúhoz, György király unokáihoz ment
hozzá. A király pedig akkor már készült a következő, 1488.
évi ún. glogaui háborúra. Sagani János ugyanis a glogaui
hercegség ura is volt, amelyet Mátyás fia számára szeretett
volna megszerezni. A határszéli, stratégiailag fontos
pozsonyi vár 1466 óta volt az ottani megyésispán, Bánfi
kezén, aki apósával és sógoraival összefogva onnan
akadályozhatta az uralkodó hadmozdulatait. Másrészt
Mátyás az elkobzott Bánfi-vagyont fiának szánta. Bánfi
ugyan néhány hónapon belül szabadult, de csak a verőcei
örökös ispánságot és uradalmat kapta vissza.
Jól mutatja a király megváltozott hatalmi helyzetét a bárói
méltóságok betöltésénél és a királyi tanácsi tagságnál
követett eljárása. Trónra lépésétől 1471 őszéig, kereken 14
év alatt 61 személy fordul elő „igazi báróként", 1471 őszétől
1490 áprilisáig, a király haláláig, azaz 19 év alatt csak 38.
Többségük mindkét korszakban a régi arisztokráciából
származott, és az ősi családok tagjai hosszabb ideig viselték
méltóságukat, mint a Mátyás által felemeltek. A királyi
tanácsban a Vitéz-összeesküvésig 22 régi és 9 új, összesen
31 báró mutatható ki, az összeesküvés bukása után 14 régi
és 10 új, együtt 24 személy. Csökkent a szűkebb tanácsban
átlagosan megjelent urak aránya is. 1471-ig átlag 7, utána
átlag 4,5 báró található a tanácstagok között. Ezzel szemben



a királytól jobban függő főpapok aránya nőtt az
összeesküvés után a tanácsban: előtte átlag 3,6, utána 4,2 a
prelátusok száma.
Mindez érzékelteti, hogy Mátyás hatalma megszilárdult:
kevesebb nagyúr beleegyezésére volt szüksége akarata
keresztülvitelére, mint korábban. Kérdéses azonban, hogy a
köznemességre jobban támaszkodott-e, hiszen a korábbi
történetírás a mátyási „centralizációs kísérletet"
összekapcsolta ezzel. Azt még ne firtassuk, hogy
beszélhetünk-e egyáltalán centralizációról, centralizációs
kísérletről, viszont a király uralkodása a megszállt
tartományokban egyértelműen bizonyítja, hogy
kormányzatához igyekezett felhasználni a tartományi rendek
támogatását. A kérdés tehát az, hogy milyen szerepe volt a
magyar országgyűléseknek, mennyiben igyekezett az
uralkodó akaratát a rendekre támaszkodva a diétákon
keresztülvinni.
A legnagyobb nyomást az urakra nyilván akkor lehetett
gyakorolni, ha a teljes nemességet fejenként meghívták,
hiszen amennyiben követek képviselték őket, azok
választásába sok megyében beleszólhattak a bárók, és
adatokkal igazolható, hogy ezt meg is tették. Nos, Mátyás
nagyon sok országgyűlést tartott, de mindössze ötre hívta
meg a teljes nemességet, ebből pedig három a koronázása
előtti időre esik, amikor helyzete még jogilag bizonytalannak
látszott. Érdekes módon még az 1464-es koronázó
országgyűlésen sem tartotta szükségesnek a fejenkénti
megjelenést. Más volt a helyzet 1471 -ben. Itt nemcsak az
urak jelentek meg soha nem látott számban, de a
nemességet is a maga teljességében hívták meg. Igazolni
kellett ugyanis az akkor még be nem tört lengyelek előtt,
hogy az ország egész nemessége - nem egész egy tucat
összeesküvő kivételével - mellette áll. Utána csak egyszer,
1475-ben került sor a teljes nemesség meghívására. Ennek



az országgyűlésnek különös jelentőségét még az is emelte,
hogy erre a királyi városok követeit is meghívta, amire ekkor
már egy évtizede nem került sor. (Utána sem, egészen az
1490-es királyválasztó országgyűlésig.)
Az 1475. évi országgyűlésnek ez a rendhagyó jellege az
előzményekből magyarázható. A király még az előző évben,
a boroszlói háború idején hívatott ugyanis össze egy
országgyűlést, amelyet helyette a királyt távollétében
helyettesíteni szokott Szapolyai Imre vezetett le. Mátyás
pénzt akart, s ezt az országgyűlés igen különös módon meg
is szavazta. A törvényt - szokatlanul - a főpapok, bárók és a
megyék választott nemesei adták ki 1474. október 2-án
Budán. Fennmaradt azonban egy ugyanazon a napon,
ugyanott kelt szentesítése is a királynak, amely azonban
nem írja át a törvény szövegét. Csakhogy Mátyás aznap
Boroszlóban tartózkodott... Mivel valószínűtlen, hogy az
uralkodó utólag, visszakeltezve szentesítette volna a
dekrétumot, csak az képzelhető el, hogy Szapolyaiék
feltehetően előzetes királyi jóváhagyással - egy Budán
maradt pecséttel erősítették meg. Az adót azonban nem a
cseh háborúra, hanem a török ellen szavazták meg.
(Tavasszal gyújtotta fel az oszmán sereg Nagyváradot!)
Ráadásul a porták szerinti adószedést alkalmazták a királyi
városoknál is, azaz jobbágyként akarták őket megadóztatni.
Az adó szedését kivették a kincstartó kezéből, és a megyék
által választott adószedőkre bízták. Végül a király
legfontosabb, a rendektől független bevételi forrását, a sót is
lefoglalták, és elrendelték, hogy azt portánként osszák szét.
Két nappal később, október 4-én, aláírattak Ernuszt János
kincstartóval egy kötelezvényt, hogy végrehajtja a
határozatot. Végül ő lett az ügy egyetlen vesztese: Mátyás
lefoglalta felvidéki birtokait és bányáit, viszont nem váltotta
le sem a kincstartóságról, sem a szlavón bánságról, és a
Csáktornyai uradalmát sem vesztette el. (Igaz, más adat
szerint birtokait sikkasztás miatt kobozta el.)



Szapolyai és társai nyilván arra számítottak, hogy a király
vereséget szenved Sziléziában, és a törvénnyel tovább
gyengíthetik hatalmát. Rosszul gondolkoztak! Mátyás
győzött, és szinte első dolga az volt, hogy védelmébe vette
városait az adószedőktől. A só átadására sem került sor, de
az adót valóban választott megyei nemesek szedték be.
Függetlenül ettől, a király távollétében felborult a rend az
országban. Meggyilkolták például a Szabolcs megyei alispánt
is. Ezért volt szükséges 1475-ben valamennyi rendet
meghívni, beleértve a városokat. Lényegében 1474-ben egy
elvetélt, de törvényes alapokon nyugvó puccs zajlott le, amit
a király ezért nem büntetett meg, sőt az 1475 végén
megindított sabaci hadjárat idejére újból Szapolyai Imrére
bízta az országot. Úgy látszik Ernuszt volt az egyetlen, akitől
a király zokon vette beleegyezését.
Bár nem feltétlenül vezet biztos eredményre, azért a
törvények szövegezéséből is vonhatunk le
következtetéseket. (Meg kell azonban jegyezni, hogy nem
minden országgyűlésről maradt fenn az elfogadott
dekrétum.) A törvények bevezetése szerint 1458-ban, 1459
ben és 1464-ben a rendek nyújtották be szentesítésre a
cikkelyeket a királynak. A király szerepéről nincs szó. 1462
ben, 1463-ban, 1467-ben, 1471-ben, 1472-ben, 1475-ben,
1478-ban és 1482-ben a rendek a királlyal való tárgyalás
után nyújtották be a cikkelyeket az uralkodónak, hogy az
szentesítse. Végül 1470-ben, 1481 -ben és 1486-ban a
dekrétum bevezetése szerint az a király és a rendek közös
munkája. Amennyiben a szövegezésnek hihetünk, csak ennél
a háromnál kereshetünk erőteljesebb uralkodói szerepet a
törvényhozásban.
Mátyás 1471-ig, forrásaink alapján biztosan, 11, 1472-től
haláláig 13 vagy 15 országgyűlést tartott. (1489-ben ugyanis
két, adót is megajánló gyűlést tartott, de mindkettő lehetett
tágabb tanácsülés is, ahol csak a főpapok és főurak jelentek



meg.) Az 1487-es diéta viszont biztosan csupán az utóbbi,
nem pedig országgyűlés volt. A Vitéz-összeesküvésig csak
két évben, 1460-ban és 1469-ben nem üléseztek a rendek.
Utána már jóval több az országgyűlésmentes esztendő.
1473-ban, 1477-ben, 1479-1480-ban, 1483-1484-ben, 1487
ben, és amennyiben 1489-ben tágabb királyi tanácsot
tartottak csak, ebben az évben is elmaradt az országgyűlés.
Igaz, 1488-ban három, 1476-ban (és amennyiben
országgyűlések voltak, 1489-ben) két alkalommal gyűltek
össze a rendek.
Úgy tűnik tehát, hogy a király uralkodása második felében
jóval ritkábban igényelte a köznemesség beleegyezését, és
többször elégedhetett meg csupán a nagyurak
hozzájárulásával. Gyakrabban megtörtént, hogy meg sem
jelent a diétán (külföldön volt vagy háborúzott), és ott
csupán megbízottjai képviselték. Ezt látjuk az első 1476-os,
februárban tartott, az 1485-ös váci, valamint a három 1488
as országgyűlés esetében. Ilyenkor a diéta lényegében
egyetlen feladata az adó megszavazása volt. Talán azért
kellett 1488-ban háromszor összejönni, mert az első kettő
eredménytelenül zárult. A februáriról csak annyit tudunk,
hogy ott a rendek megvádolták a király unokatestvérét,
Geréb László erdélyi püspököt - egyben pápai legátust - a
szentszéki bíráskodásnál elkövetett túlkapásaiért. Mátyás
meg is feddte rokonát. A nyári diétán pedig a rendek Bodó
Gáspárt támadták, mert az adószedés ügyében agitált.
Mindennek ellenére korábban egyetlenegy uralkodó sem
tartott annyi országgyűlést, mint Mátyás. Már említettük,
hogy a meghódított tartományokban is rendszeresen hívott
össze rendi gyűléseket, s ezt csak úgy értékelhetjük, hogy a
rendekkel való tárgyalás beletartozott a király uralkodási
stílusába. Igaz, a legtöbb esetben Mátyás csak a rendkívüli
adót akarta így biztosítani, noha azt nem is mindig vették be
a törvénybe, hanem külön oklevél készült róla. Arra viszont



alkalmas volt az országgyűlés, hogy a nemesség előadja a
panaszait, és ezzel egy esetleges robbanás előtt kieressze a
gőzt a kazánból. A király magától értetődően megígérte a
panaszok orvoslását, és ezt törvénycikként szentesítette, az
viszont már más kérdés, hogy a következő törvényben a
sérelmek orvoslása újra szóba került, azaz maradt minden a
régiben. A leggyakoribb panaszok a következők voltak: a régi
szabadságokat (és az azokat összefoglaló 1464-es
koronázási dekrétumot) tartsa be a király, ne vessen ki
később új adót (és ha igen, csak a török ellen használja fel),
ne adóztassa meg az egytelkes nemeseket, az elfoglalt
birtokokat adják vissza, a király ne vessen börtönbe vagy ne
száműzzön senkit a rendek tudta nélkül, nemesek házaiba
ne szállásolják be a katonákat és a király udvari embereit
és még hosszan sorolhatnánk a gyakran megismétlődő
törvénycikkeket.
Feltűnő viszont, hogy a rendek hogyan értékelték saját
megjelenésüket. Az 1471:l. tc. még azt írta elő, hogy szükség
esetén évente fejenként hívják meg a nemeseket. Az
1472:XIII. tc. viszont a diétán való megjelenés terhe miatt
csak két év múlva engedélyez újat. Az 1475:111. tc. csak
egy évre tilt el új országgyűlést. (Ezt nem tartották be!) Az
1478:11. tc. öt évre szavazta meg az adót, két évig nem is
tartottak országgyűlést. Tehát míg korábban a nemesség
igényelte véleménye meghallgatását, ez az 1470-es évek
végére megszűnt: feltehetőleg megértették, hogy az adót
így is, úgy is meg kell szavazniuk, ezért inkább lemondtak a
drága budai utazásról.
A király viszont olykor maga látta szükségesnek a rendek
beleegyezését megszerezni. Már említettük, hogy az 1481-es
és az 1486-os törvény bevezető szakasza kiemeli az
uralkodó szerepét. 1481-ben még érvényben volt az
1478:11. tc., tehát nem kellett adót megszavazni. Mivel ez a
dekrétum zömében az egyházi tized szedésével foglalkozik,



úgy látszik, hogy ez valamilyen okból felborzolhatta a
nemesség kedélyét, így Mátyás országgyűléssel szabályozta
a tized ügyét.
Mátyás legfontosabb törvényét 1486 januárjában hozta. Ez
vitán felül a király intencióit tartalmazta, és bár ezen az
országgyűlésen is megszavaztatta az adót, most nem az volt
a lényeg. Elvileg nádorválasztásra hívta össze a király a
rendeket, hiszen az 1458 óta hivatalban levő nádor, Ország
Mihály 1484-ben meghalt. Csakhogy korábban nem volt
szükség a nádor megválasztásához kikérni a rendek
beleegyezését. Annak idején Garait anélkül menesztette, és
Országot is választás nélkül nevezte ki Mátyás. Talán az
elfoglalt nyugati tartományokból vette a példát a király:
Morvaországban a nádorhoz hasonló tisztségű főkapitányt
választottak, Sziléziában pedig épp Mátyás vezette be a
választott főkapitány intézményét. A nádor választatásával
növelte annak tekintélyét, de a rendek befolyását is.
Hozzájárult ehhez, hogy a király ekkor már igyekezett
szisztematikusan biztosítani törvénytelen fia örökösödését.
Az 1486-os (és nem 1485-ös, mint korábban tartották) nádori
cikkelyek ezért foglalkoznak olyan részletesen a nádor
királyválasztási szerepével. Az uralkodó halála után ő hívja
össze a királyválasztó országgyűlést, ahol övé az első
szavazat joga. Kiskorú király mellett ő a gyám. Mindenben ő
következik az uralkodó után: főkapitány, legfőbb bíró, aki a
király és a rendek egymás elleni pereiben is ítélkezik.
Nádornak ekkor Szapolyai Imrét választották meg, ő azonban
rövidesen meghalt, 1487. szeptember 12-én temették el.
Érdekes módon új nádort immár nem választatott Mátyás,
hanem Nagylucsei Orbán püspök kincstartót bízta meg a
nádor előtt folyó ügyek bírójának, így ő elnökölt az 1490. évi
királyválasztó országgyűlésen.



Talán még lényegesebb ennél, hogy az 1486-os
országgyűlésen adta ki Mátyás - örökérvényűnek tekintett
törvénykönyvét. A király ezt annyira fontosnak tartotta, hogy
külföldön kétszer is kinyomtatta, azaz a még teljesen új
könyvnyomtatást is felhasználta dekrétuma elterjesztésére.
Mátyás a törvény bevezetésében adja elő célját. Abból indul
ki, hogy az uralkodóknak nemcsak fegyverekkel, hanem
törvényekkel is kell ékeskedniük, alattvalóikat pedig jó és
állandó intézményekkel, nem pedig abszolút hatalommal kell
kormányozniuk. Abszolút hatalom alatt a királynak a
törvényeket és a szokásjogot figyelmen kívül vevő
intézkedéseit értették. Mivel ilyesmi Mátyás alatt is
megtörtént, ez bizonyos mértékben önkritikaként is
értékelhető. A továbbiakban előadja a király, hogy
elsősorban az igazságszolgáltatás reformja a célja. Háborúi
és ebből következő távollétei miatt nem tudott ezzel eddig
foglalkozni, így felborult a rend az országban, gyilkosságok,
lopások, rablások, gyújtogatások történnek, „úgyhogy sem
az utazó, sem a testvér a testvértől, sem a vendég a
vendégtől nincs biztonságban". Olyan intézkedést akar, ami
hasznos, és helyreállítja a nyugalmat az országban. Bizonyos
mértékben ez is önkritika a nagy király részéről. Ezzel
egyrészt számos vádat, uralkodásával szembeni kritikát
akart eloszlatni, ugyanakkor - a nyomtatás segítségével - a
külföld előtt is a nagy törvényhozó képében mutatkozhatott
meg.
A törvénykönyv elsősorban a perjogot szabályozta, de
lényeges politikai mondanivalója is volt. A köznemességet
erősítette, valamint a megyék nemesi önkormányzatát. Az
eltörölt nádori közgyűlések helyett a megyékre ruházta a
közbűntények büntetését. A megyék előkelő nemesekből
esküdteket választhattak az ún. királyi emberek helyett, s
hiteleshelyi vizsgálatokra őket küldték ki. Az örökös ispánok
kivételével a törvény eltörölte a vajdai, báni és megyei
törvényszékek alóli mentességeket, ami a főurakkal szemben



felértékelte a megyét. A jogtalan birtokfoglalások, a
katonaság által okozott károk megtérítésében is a megye járt
el. A megye kiadásaihoz az uraknak is hozzá kellett járulniuk.
A megyei országgyűlési követek költségeinek fedezése alól
csak azok voltak mentesek, akiket a király személyükben
hívott meg a diétára.
Voltak azonban olyan rendelkezések is, ahol az urak érdekeit
vették figyelembe. A törvény - korlátozott esetekben
elismerte az úr bírói jogait nemes familiárisai felett. A király
hűtlenségben csak a főpapok és bárók tanácsára ítélhetett el
bárkit is, s a tanács beleegyezéséhez kötötték a
megyésispáni kinevezéseket, erre korábban nem volt
szükség. Megyésispán pedig csak báró vagy tekintélyes
nemes lehetett.
A hosszú, 78 cikkelyből álló dekrétum valóban alkalmas
lehetett a jogrend és a belső biztonság erősítésére.
Tanulságos az előkelő nemesek befolyásának erősítésére
irányuló királyi törekvés, amely azonban nem hagyta
figyelmen kívül az urak érdekeit sem. Ezért nem
beszélhetünk arról, hogy a király csak a nemességre akart
támaszkodni. Nyilvánvaló azonban, hogy Mátyás érezte a
politikájával szembeni ellenállást, így törekedett egyrészt a
közvéleményt megnyugtató intézkedéseket hozni, másrészt
kiszélesíteni hatalmi bázisát.
Bár a törvényt a király örök érvényűnek szánta, halála után
két évvel, 1492-ben új törvénnyel helyettesítették. Ez
azonban túlnyomó többségben egyszerűen szó szerint
átvette az 1486-os dekrétum szövegét, így annak lényege
valóban tovább élt. A módosítások inkább az urak érdekeit
domborították ki, viszont például az esküdt nemesek
intézményének eltörlése - a szakirodalom korábbi
álláspontjától eltérően - nem ezek közé tartozik, hanem az
1492-es törvény indokolásával magyarázható: a tekintélyes



megyei birtokos nemesek többsége ugyanis egyszerűen
kivonta magát a politikából, mivel esküdti szereplésük, és
főként az ebből következő gyakori vidéki kiszállásaik túl nagy
terhet róttak rájuk, így visszatértek a „királyi emberek"
jogintézményéhez.
Az 1471 utáni belpolitikában tovább élt a koronázás utáni
intézményi reform. A kancellária irányításában Vitéz János
bukása után a király visszatért az 1464-es rendszerre. Újból
két fő- és titkos kancellárt találunk, az immár kalocsai érsek
Matucsinai Gábort, valamint Beckensloer Jánost, aki az
esztergomi székben is Vitéz utóda lett. Ez a boroszlói
polgárfiú 1462-1466 közt királyi titkárként működött, Mátyás
gyakran támaszkodott rá, ezért Vitézék nem kedvelték. A két
fő- és titkos kancellár mellett azonban nem találunk külön
titkos kancellárt vagy kancellárt, mint amilyen Janus
Pannonius, majd maga Matucsinai volt, hanem csak Karai
László alkancellart (1471-1476), aki 1472-1483 között
egyben a személynöki tisztet is betöltötte. Karait, úgy tűnik,
egyre inkább lefoglalták a személyes jelenléti bíróság ügyei,
így visszaállt a hatvanas évek helyzete. Most egy olasz
ferences, Gabriele Rangoni - Magyarországon Veronai Gábor
néven emlegetjük - lett kancelláriai vezető. Vele pápai
legátusként már találkoztunk. Mátyásnak megtetszett, így
átcsábította saját szolgálatába: 1472-1475 közt erdélyi,
utána haláláig egri püspök volt. 1474-ben kancellárként,
1475-ben titkos kancellárként emlegetik a források.
Beckensloer 1476-os szökése után az ő helyét Veronai Gábor
vette át. Matucsinai 1478-ban meghalt, utóda mind a fő- és
titkos kancellárságban, mind a kalocsai érsekségben Handó
György kincstartó, korábbi alkancellár lett, aki 1480-ban
hunyt el. Veronai egy ideig egyedül fő- és titkos kancellár,
mellette viszont Váradi Péter addigi királyi titkár titkos
kancellárként vett részt az ügyek irányításában. Az 1477 óta
már bíboros Veronai Gábor a jelek szerint - akárcsak elődei:



Vitéz és Beckensloer - összekülönbözött Mátyással. Az ügyet
elintézték: az amúgy is olasz kardinális Rómába költözött
kuriális bíborosként, egyben elvállalta Magyarország
diplomáciai képviseletét a Szentszéknél. Így Váradi titkos
kancellár egyedül maradt a kancellária élén.
A feltehetően polgári származású Váradi 1481-ben kalocsai
érsek lett, egyben megkapta a fő- és titkos kancellári címet.
A király „jobb szemének" nevezett főkancellár nagyon nagy
befolyással rendelkezett: 1483-ban még a Karai halálával
megürült személynökséget is elvállalta. Végül Mátyás
megdühödött rá, és 1484-ben börtönbe vetette, ahonnan
haláláig nem engedte szabadon, noha a Szentszék nagyon
erős nyomást gyakorolt rá. Míg az 1460-1470-es években
olykor egyszerre három kancellár is működött, most két évig
egy sem: az irányítást Bakócz Tamás királyi titkár látta el.
Csak 1486 elején nevezte ki Mátyás a morva Filipec Jánost
titkos kancellárrá, egyben személynökké, sőt később a cseh
kancellárságot is megkapta. A kancellária irányításában
tekintve, hogy Filipec diplomáciai ügyekben gyakran távol
volt - továbbra is részt vett Bakóc, a személynökséget
viszont néhány hónap múlva a világi Drági Tamás vette át a
váradi püspök Filipectől.
Mátyás uralkodása alatt egyre jobban megerősödött a
titkárok szerepe. Európa-szerte megvolt az uralkodói titkárok
intézménye, ebből nőtt ki később az államtitkári állás. A
titkárok hol közvetlenül az uralkodó alá, hol a kancelláriához
tartoztak. A középkori Magyarországon ugyan az előbbi volt
szokásos, de azért a titkárok nemegyszer kisegítettek a
kancelláriában is. Mátyásnak eredetileg csak egy titkára volt,
akinek pontos ügykörét nem ismerjük, talán a királyi
gyűrűspecsét irodáját vezette. 1471 után azonban többnyire
ketten voltak: Váradi Péter, majd később Bakócz a kancellária
irányításában is részt vett. Úgy tűnik, hogy a Vitéz-féle
összeesküvés leverése után az ügyintézésben is reformot



hajtottak végre: nőtt az írásban benyújtott kérvények alapján
történő oklevéladás. Ezeket a kérvényeket gyakran egy titkár
intézte, az ő „előadására" készült el az oklevél.
A kincstartóságot Ernuszt halála után, 1476-ban Handó
György volt alkancellár és diplomata, egy mezővárosi
polgárfi kapta meg. Valószínűleg ő alakította ki a
pénzügyigazgatás írásbeli adminisztrációját. A király meg
lehetett vele elégedve, hiszen, mint láttuk, két év múlva,
1478-ban fő- és titkos kancellárnak nevezte ki. Utóda a
jobbágy, esetleg kisnemes származású Nagylucsei Orbán
lett, aki 1481-1486 közt győri, majd 1486-tól 1491-ben
bekövetkezett haláláig egri püspök volt. Emellett 1485-1490
közt a bécsi püspökséget is kormányozta. Nagylucsei a
kancelláriában kezdte a pályáját, utána a kincstárban
Ernuszt helyettese lett. Kincstartóként Mátyás egyik
legnagyobb hatalommal bíró minisztere volt, különösen
azután, hogy vagy éppen nem volt, vagy többnyire külföldön
tartózkodott a kancellár. 1481-1482-ben és 1488-ban a király
a tárnokmesteri teendők ellátásával is megbízta (azaz a
városok fellebbviteli bíróságát vezette), Szapolyai Imre
halála után pedig, ahogy arról már volt szó, ő látta el a nádor
munkáját is. Amikor a király az 1480-as évek második
felében több ízben nem vett részt az országgyűlésen, vele
képviseltette magát.
1471 után megváltozott Mátyás kinevezési politikája a
főpapok kinevezése kapcsán is. Elvileg ugyan ez csak abban
állt, hogy ő terjesztette fel kinevezésre a megürült főpapi
székre jelöltjét a pápának, a valóságban azonban a király
embere azonnal átvette az egyházmegye kormányzatát. Ez a
gyakorlat csak egy-két esetben vezetett nézeteltérésre a
Szentszékkel. Mátyás 1471-ig 15 főpapot nevezett ki,
közülük négyen bárók, négyen köznemesek, négyen
külföldiek voltak, hármuknak pedig csak a keresztnevét
ismerjük. 1472-1490 között a 20 új prelátus közül négy a



báró, három a köznemes, öt városi és mezővárosi polgár, hét
külföldi és csak egy, kinek csupán a keresztneve ismert.
Mátyás tehát növelte a nem a magyar rendi társadalomból
kikerülő főpapok arányát, többségében külföldieknek és
polgároknak juttatta a gazdag és királyi tanácsi tagsággal
járó érseki és püspöki székeket, olyanoknak, akiket jobban
kézben tudott tartani. Talán ezzel is magyarázható, hogy
megnőtt a királyi szűkebb tanácsban megjelenő főpapok
aránya.
A király tehát uralkodása második felében - strukturális
változtatások nélkül, kihasználva a két lázadás bukását,
valamint erős hadseregét - jóval nagyobb hatalommal
rendelkezett, mint korábban. Az erős királyi hatalom
szükségképp magával hozta ellentéteit a főpap
kancellárokkal. Nem véletlen, hogy Beckensloer és Veronai
otthagyták, Váradi pedig börtönbe került. A többieket - a
királyt túlélő Filipec kivételével - haláluk mentette meg
hasonló sorstól. Olyan éles szemű kortárs megfigyelő, mint
Philippe de Commynes, Merész Károly majd XI. Lajos francia
király minisztere, miután leírta Mátyás sikereit, utalt arra,
hogy uralkodása végén kegyetlen lett, és mindenki félt tőle.



A király és a nők. A trónörökösödés
kérdése
Mátyás félig gyerekként került a trónra, ettől kezdve
gyakorlatilag senki sem szólhatott bele életvitelébe. A trónra
lépést megelőző hosszú fogsága után nyilván fokozottabban
akarta kiélni a kamaszfiúk természetes ösztöneit, és ehhez a
legteljesebb mértékben megvolt a módja. Édesanyja a jelek
szerint -talán uralkodása első évét leszámítva - nem sok
hatást gyakorolt fiára, és az uralkodásba sem szólt bele.
Szilágyi Erzsébetet teljes mértékben lefoglalta a hatalmas
Hunyadi-vagyon igazgatása, amelyet igen gondosan látott el.
Ezt ugyanúgy végezte, mint bármely más nagybirtokos,
időnként szomszéd földesurakkal pereskedve. Saját
udvartartással rendelkezett, de kevés kivételtől eltekintve
familiárisainak ez nem jelentett ajánlólevelet királyi udvari
vagy állami szolgálatra. Természetesen az is elképzelhető,
hogy a familiárisok úrnőjüknél is megtalálták számításaikat.
A kamasz királynak várnia kellett, míg kijelölt felesége
alkalmassá vált a házaséletre. Úgy tűnik azonban, hogy
Mátyás élt a legelső alkalommal: már volt szó Katalin
királyné szülés közben bekövetkezett haláláról. Fogalmunk
sincs róla, hogy volt-e szerelem a félig gyermek királyi pár
között. A straznici egyezmény szövegéből ugyan esetleg
lehetne következtetni arra, hogy a kamaszodó Mátyásnak
tetszett a kis Kunigunda, Janus Pannonius már idézett
verséből pedig arra, hogy a vonzalom kölcsönös volt. Arról is
volt szó, hogy ennek ellenére a román fejedelemségekbe
vezetett hadjárata során Mátyás élt lehetőségeivel, és
egyáltalán nem vetette meg a női nemet. Hamar özveggyé
válván, az immár huszonéves uralkodót nem kötötte a
házassági hűség sem, cseh háborúi alatt pedig anélkül, hogy
otthon feltűnést keltene, jobban kiélhette vágyait. Olasz
udvari történetírója, Bonfini sem hallgatta el, hogy a



királynak számtalan nőügye volt. Igaz, szerinte arra ügyelt
Mátyás, hogy ne kezdjen ki férjes asszonyokkal. (A férjes
asszonyokkal folytatott viszonyt a korszak kevésbé fogadta
el, mint a függetlenekkel folytatottat.) Már említettük, hogy
az elfoglalt városok polgárai nem nézték jó szemmel a király
szerelmeskedéseit, úgyhogy egyáltalán nem biztos Bonfini
szépítő leírása, s a Bánfi Miklós börtönbe vetéséről kialakult
monda is ez ellen szól. Amennyiben feltételezte a
közvélemény, hogy Mátyás el akarta csábítani kedvelt bárója
fiatal feleségét, Sagani Margit hercegnőt, akkor ilyen esetek
biztosan előfordultak, bár -mint láttuk - az adott esetben
éppen nem erről volt szó.
Egy házasság sokat segíthetett volna Mátyáson, azonban az
alulról fel-emelkedett családból származó uralkodó saját
presztízse érdekében csak fejedelmi dinasztiából nősülhetett,
de kezdetben mindenütt kikosarazták. Ekkor találkozott egy
olyan nővel, akibe a jelek szerint tényleg beleszeretett, és
aki fiút is szült neki. Hosszú ideig csak a keresztnevét
(Borbála) ismertük, és a 16-17. század fordulóján élt
Istvánffy Miklós történetíró nyomán boroszlói származásúnak
gondoltuk. Az 1940-es években azonban Ausztriában
előkerült egy Barbara Edelpöck nevű hölgy végrendelete, aki
abban urától, a királytól kapott besztercebányai házát fiára,
János hercegre hagyta. Ennek alapján már jobban ismerjük
Mátyás szeretőjének, Corvin János herceg édesanyjának
életét. Gazdag polgárleány volt az alsó-ausztriai Steinból. (A
város közben egybeépült Kremsszel, és annak része.) A
király második házassága előtt végkielégítést fizetett neki és
kiutasította az országból. Borbála a végkielégítésből a Fischa
melletti Enzersdorfban egy kastélyt és férjet szerzett
magának.
Mátyás és Barbara Edelpöck majdnem biztos, hogy az 1470
es bécsi csúcstalálkozó alkalmával ismerkedtek össze, ahol
III. Frigyes táncmulatságokat rendezett előkelő vendégének.



Mátyás feltehetően magával vitte a hölgyet, és több mint öt
évig élt vele együtt. A történeti művét nem sokkal később
lejegyző Ludovicus Tubero dalmát történetíró úgy tudta, hogy
Mátyás gyermeke anyját „szinte mint törvényes feleségét a
házában kedvére tartotta, és tőle született gyermeke miatt
mint sokan állítják - feleségül vette volna, ha a barátai le
nem beszélték volna róla". Azt ugyan teljességgel
lehetetlennek kell tartanunk, hogy a királyban a házasság
gondolata egyáltalán felmerülhetett, egy polgárleány
királyné a német császári trónra áhító Mátyás nemzetközi
tekintélyét teljesen lerombolta volna. Az ugyan előfordult a
korabeli Európában, hogy királyok alattvalóik közül
választottak feleséget, de mindig nemes hölgyeket, mint
például a magyar király kortársa, IV. Edward (1461-1470,
1471-1483) angol uralkodó. Csak jóval később történt, hogy
XIV. Erik svéd király (1560-1568) elvette a szeretőjét, a
paraszti eredetű Karin Münsdottert, sőt királynévá is
koronáztatta. Meg is fosztották a tróntól, börtönbe vetették,
ahol meggyilkolták. Fia pedig nem örökölhette a trónt.
Mátyás és Barbara Edelpöck viszonyából 1473. április 2-án
fiú született, akit nagyapja után Jánosnak kereszteltek. A
király által tudatosan terjesztett Corvinus-legenda alapján a
herceg egész életében a Corvin vezetéknevet használta.
Ekkor apja még nem gondolt fia örökösödésére, hiszen új
házasságra és abból származó törvényes gyermekekre
számított. Az elég hosszú ideig tartó viszony (és minden jel
szerint igazi, nagy szerelem) feltehetően mérsékelte a király
félrelépéseit. A változást Mátyás diplomatáinak sikere hozta
magával. A boroszlói ostromzár alatt, 1474. október 30-án
kapta meg a hírt, hogy I. Ferdinánd (Ferrante) nápolyi király
hajlandó hozzáadni leányát, Beatrixot. Mátyás ennek annyira
megörült, hogy az ostromlott Boroszlóban egy órán át
zúgatta a harangokat, éjszaka pedig gyertyákkal és égő
szurokhordókkal kivilágíttatta a várost.



Valóban, ez látszólag nagy sikernek tűnik. Az após király, az
egyik legelőkelőbb európai dinasztia, az aragón királyi ház
sarja volt. Igaz, a spanyolországi aragóniai és az itáliai
nápolyi királyságok Uralkodói ekkor csak nevükben és
címerükben voltak az aragón dinasztia sarjai, ugyanis a 14.
század végén Aragóniai Eleonóra férjhez ment I. János
kasztíliai királyhoz, és mivel az aragón ház uralkodó ága
fiágon kihalt, Eleonóra fiai közül III. Henrik a kasztíliai,
Igazságos I. Ferdinánd az aragón trónt örökölte. Az ő fia, V.
Alfonz elfoglalta a nápolyi királyságot is 1435-ben. Nem
lévén törvényes fia, Nápolyt házasságon kívüli gyermekére, I.
Ferdinánd-ra hagyta, aki éppúgy 1458-ban lépett trónra,
mint későbbi veje, Mátyás. Az aragón királyságot Alfonz
öccse, II. János kapta meg. (Az ő fia, Katolikus Ferdinánd
másodfokú unokatestvérét, Izabella kasztíliai királynőt
feleségül véve együtt egyesítették Spanyolországot.)
Aragóniai Beatrix tehát mind kasztíliai, mind aragóniai őseit
tekintve széles rokonságú, igen előkelő királyleánynak
számított, egy kis szépséghibával: az apja fattyú volt.
A nápolyi házasság azonban nem csupán az ara előkelősége
miatt volt politikailag fontos. Nápoly egész történelme során
törekedett a Balkánon és a Földközi-tenger keleti
medencéjében tért nyerni, ezért is jött létre már Kálmán
király ideje óta annyiszor házassági kapcsolat a magyar
királyok és a dél-itáliai, egymást váltó uralkodói dinasztiák
közül. Ferdinánd király apja, Alfonz aragón és nápolyi király
Hunyadi Jánossal tartott fenn kapcsolatot, aki egy időben
meg is akarta hívni a magyar trónra. Az viszont bonyolította
a helyzetet, hogy a nápolyi királyság a Szentszék hűbérese
volt, I. Ferdinánd viszont nem állt mindig jó kapcsolatban
hűbérurával, a pápával. Ezenkívül a nápolyi királyi ház
rokonságban volt több itáliai fejedelmi családdal, így a
magyar király apósa révén könnyen belesodródhatott
olaszországi belső háborúkba. Elvileg azonban a török ellen



hasznos szövetségesnek tűnt Mátyásnak Nápoly, igaz, ez
egyedül az otrantói ügyben realizálódott.
1475. február elején megérkezett a bari érsek által vezetett
nápolyi követség Boroszlóba, hogy a részleteket
megtárgyalja. Valószínűleg nem tévedünk, ha azt gondoljuk,
hogy a feltételek közé tartozott Mátyás szeretőjének
eltávolítása az országból, amire ezután valóban sor is került.
A király tehát az új ara érdekében kész volt szakítani
szerelmével. Elképzelhető, hogyan érintette Edelpöck
Borbálát a szakítás, s ráadásul még hároméves fiát is el
kellett hagynia. A mai ember számára ez embertelen
intézkedésnek tűnik, viszont politikai szempontból
tökéletesen érthető volt. A jelek szerint anya és fia ettől
kezdve gyakorlatilag nem találkozhatott. Talán egyetlen
kivétel adódhatott: 1484. november 25-én Mátyás Barbara
Edelpöck enzersdorfi várában tartózkodott az osztrák háború
idején, s elképzelhető, hogy magával vitte tizenegy éves fiát
az anyjához.
Aragóniai Beatrix 1457. november 14-én született
Nápolyban, tehát tizennégy és fél évvel volt fiatalabb
férjénél. Apja Izabelle de Clermonttal kötött házasságából
született, aki azonban hamar meghalt, így Beatrix hatéves
korában félárván maradt. Szép és nagy humanista
műveltségű hölgy volt, s a jelek szerint azonnal nagy hatást
gyakorolt leendő férjére. Beatrixért díszes kíséret ment
Nápolyba. A legelőkelőbb magyar és cseh urakat küldte a
király, a hivatalos követek közt két unokatestvérét,
Dengelegi Pongrác János erdélyi vajdát és Vingárti Geréb
Péter felső-sziléziai főkapitányt is ott találjuk, míg a kíséret
tagjai között Mátyás másik unokaöccsét, Rozgonyi Lászlót.
Velük ment Frangepán Bernardin gróf, aki Nápolyban
feleségül vette Ferdinánd király nővérének leányát, azaz új
királynője első fokú unokatestvérét. (Később az ebből a



házasságból született Frangepán Beatrixot veszi el majd
feleségül Corvin János.)
Beatrix 1476. december 10-én Székesfehérvárott találkozott
először leendő férjével, majd 12-én királynévá koronázták.
Az esküvőre december 22-én került sor Budán. Az
ünnepségek - Mátyás szokása szerint - hatalmas pompával
zajlottak le. Ettől kezdve tehát új királynéja volt az
országnak, aki huszadik évében járván, már érett nőként,
mintegy uralkodótársi szerepet kezdett betölteni. A budai
királyi udvarban 1440 óta nem élt királyné, leszámítva azt a
három évet, amit Podjebrád Katalin ott töltött. Csakhogy
Katalin gyermekként került Budára, nagy befolyással nem
rendelkezett. Szilágyi Erzsébet pedig, aki bizonyos
mértékben anyakirálynéi szerepet tölthetett be, inkább
óbudai várában vagy birtokain élt, úgyhogy a királyi udvar
gyakorlatilag csak férfiakból állt. (Edelpöck Borbála nem
rendelkezhetett saját udvartartással, és az udvari
ceremóniákban sem kaphatott szerepet.)
Beatrix érkezésével minden megváltozott. A felnőtt nápolyi
királyleány jól ismerte a nyugati udvari etikettet, és azt
akarta Magyarországon is meghonosítani. Az udvari
történetírónak, Bonfininek feltűnt, és nyilván a kortársak is
felhívták rá a figyelmét, hogy megváltozott az életstílus
Mátyás környezetében. Korábban a királyok együtt
lakomáztak az urakkal és a nemesekkel, de bárki bemehetett
hozzájuk. Az étkezésnél nem volt pompa: nagy,
négyszögletes asztalok mellett ettek, amelyeket piszkos
terítők borítottak. A fény és a pompa inkább a díszes
fegyverekben mutatkozott meg. Beatrix olasz szokásokat
vezetett be. Arany-ezüst étkészletet használtak, a királyhoz
való bejutást megnehezítették, ajtónál lók állták el az utat.
Bonfini szerint az írásbeli kérvenyezés szokását is a királyné
vezette be. Ez ugyan tévedés, nagyobb számban viszont
valóban az 1470-es évek elejétől terjedt el, igaz, még Beatrix



érkezése előtt. A királyné olasz ételekre is rászoktatta férjét,
az olasz történetíró még Mátyás építkezéseit, művészet- és
irodalompártolását is Beatrixnak tulajdonította. Valószínű,
hogy a külföldi zenészek, az olasz Pietro Bono, a flamand
Stockem vagy Mecchino valóban a királyné hívására érkeztek
Budára, és szórakoztatták az akkori modern európai zenével
az udvart. Mindez visszatetszést szült Magyarországon,
sajnálták az újításokba fektetett pénzt. Pedig elképzelhető,
hogy csak annyi változás történt, ami egy agglegényi
háztartásban nősülés esetén mindenütt bekövetkezik.
(Gondoljunk csak például a piszkos asztalterítők tisztára
cserélésére.)
Az újdonsült férj életében persze mindez döntő változást
jelentett. Az uralkodó 1476-ig több mint 90 hónapot, tehát
majd nyolc teljes évet tábori körülmények között élt le, ez
pedig erősen kihatott életmódjára. Bonfini is kiemeli, hogy a
katonáival közvetlen volt, bőkezű, a sebesülteket látogatta,
néha még ápolta is. Egy boroszlói anekdota szerint az ostrom
idején kapitányaival kockázott, elnyerte a pénzüket, és azzal
fizette ki zsoldosait. Természetesen nem kell azt hinnünk,
hogy Mátyás érzéketlen volt az etikett iránt, sőt. Közismert
róla, mily nagy igyekezettel próbálta elkápráztatni a külföldi
követeket, politikai személyiségeket udvara pompájával. Ez
azonban csak diplomáciai eszköznek számított előtte,
bizonyára jobban érezte magát a katonái között. Igaz,
politikai cél ebben is vezethette. Mátyást kétségkívül
szerették katonái, amit nem utolsósorban közvetlenségével
érdemelt ki: ez tette őt különösen népszerűvé. Fennmaradt
például egy 1476-ban, nem sokkal esküvője előtt Budán, egy
jelentéktelen polgár, Zsámboki Albert házában kiadott
oklevele, tehát a király még polgároktól is fogadott el
meghívásokat, s ezeknek eleget is tett. Mindez házassága
után már nehezen képzelhető el.



Beatrix hatása azonban nem csupán a király életvitelét
változtatta meg. Mátyás minden jel szerint azonnal
beleszeretett csinos, művelt és előkelő feleségébe, és
mindenben beleszólást engedett neki. Ezentúl birtok- és más
adományok esetében a király igen gyakran megemlítette a
kiváltság-levélben, hogy Beatrix beleegyezésével történt.
Ezzel alattvalói előtt is mintegy uralkodótársként mutatta be.
A királyné befolyása azonban nem minden esetben volt
hasznos. Beckensloer távozása óta az esztergomi érseki szék
például gyakorlatilag üresedésben volt. 1480-ban Mátyás
Beatrix öccsének, Aragóniai János bíborosnak adta azt, aki
ugyan a címet nem kaphatta meg, hiszen a szökött érsek
még élt, de a pápa mégis megbízta az érsekség
kormányzásával. Sógora 1485-ben bekövetkezett halála után
a közben immár jogilag is megürült esztergomi székbe a
királyné nővérének, Ferrara hercegnéjének 1479-ben (!)
született fiát, Estei Hippolitot nevezte ki 1487-ben. A
nyolcéves gyermek érsekségéhez a pápa is hozzájárult.
Mindez persze visszatetszést szült a magyar egyházban, de
az országban is. Beatrix szerepe a legfontosabb magyar
egyházi méltóság betöltésében nyilvánvaló, viszont
Mátyásnak sem volt túl sok jó tapasztalata az addigi
prímásokkal (Szécsi, Vitéz, Beckensloer), ezért bizonyára úgy
vélte: felesége rokonaira jobban támaszkodhat.
Beatrix külpolitikai hatása sem vált az ország javára. Mátyás
ugyanis apósa párthívévé vált, őt támogatta olaszországi
tervei véghezvitelében. Mivel Ferdinánd király Nápoly
befolyását Észak-Olaszországra is ki akarta terjeszteni,
Mátyás már az 1477-es korneuburg-gmundeni béke titkos
záradékában megállapodott a császárral arról, hogy a
császár a milánói hercegség hűbéruraként megfosztja a
hercegségtől a Sforza családot, s a hercegség birodalmi
helytartójának Ferdinánd király fiát, Frigyes herceget, azaz a
magyar király sógorát nevezi ki, s hozzáadja Kunigunda nevű
leányát is. (Őt akarta korábban Mátyás feleségül venni.)



Ennek fejében a magyar uralkodó lemondott volna a hadi
kárpótlásról. Csakhogy III. Frigyesnek nem volt meg az a
hatalma, hogy a nápolyi királyfinak adhassa Milánót.
Önmagában ez akár jelentéktelen epizódnak vehető, és
éppúgy nem rontott az ország külpolitikai helyzetén, mint az
Otrantót elfoglaló törökök ellen Mátyás apósának nyújtott
hadi támogatása. Felhívta azonban a figyelmet arra, hogy a
magyar király - felesége kedvéért - mindenben nápolyi
rokonsága oldalán áll. A baj ebből következett. Ferdinánd
terjeszkedési törekvései következtében szembe került a
velencei köztársasággal, és nemegyszer saját hűbérurával, a
pápasággal is, azaz azzal a két hatalommal, amely korábban
Magyarországot pénzzel is támogatta. 1482-ben Velence
összekülönbözött a ferrarai hercegséggel, ahol az uralkodó
felesége a nápolyi király leánya, ezáltal pedig a herceg
Mátyás sógora volt. Ferdinánd király ezért háborúba
keveredett Velence szövetségesével, IV. Sixtus pápával. A
magyar király csapatokat ajánlott fel rokonainak, és csak
azért nem jött létre háború Mátyás és a pápaság, illetve
Velence közt, mert Mátyás túl sok pénzt kért a segítségért.
Néhány év múlva, 1485-ben az új pápa, VIlI. Ince indított
háborút Ferdinánd nápolyi király ellen, akit ki is akart
közösíteni. Mátyás erre 1486 januárjában tanácsa, valamint
a velencei és firenzei követek jelenlétében (az 1486-os
országgyűlés idején!) bejelentette, hogy felmondja az
engedelmességet a pápának, és egyetemes zsinat
összehívását szorgalmazza. Most valóban küldött csapatokat
Nápolyba, azt a fenyegetését azonban nem váltotta be, hogy
serege élén maga is odamegy. Mivel rövidesen létrejött a
béke Nápoly és a Szentszék közt, a viszály elsimult,
Mátyásnak pedig Estei Hippolit kinevezése érdekében helyre
kellett állítania a pápasággal a jó viszonyt. A bizalom
azonban megszűnt iránta a Szentszéknél.



Más szempontból is károsnak bizonyult a nápolyi kapcsolat.
Miután III. Frigyes fia, Miksa főherceg 1477-ben feleségül
vette Merész Károly leányát, Máriát, a burgundi hercegség
örökösnőjét, majd felesége halála után 1482-ben kiskorú fia,
Szép Fülöp helyett Európa egyik leggazdagabb országának
tényleges uralkodója lett, ez nagy veszélyt jelentett a francia
királyság számára. Franciaország és Magyarország így
természetes szövetségessé váltak. Csakhogy a franciák
Olaszország felé akartak terjeszkedni, és az ifjabb Anjou
dinasztiát a nápolyi trónra segíteni. A Szentszék is ezt
támogatta, mert meg kívánt szabadulni Ferdinánd királytól,
akinek pedig a magyar király volt legerősebb külpolitikai
támasza. Ezek után hiába küldött Mátyás követségeket
Franciaországba, a francia szövetség nem jöhetett létre.
(Dzsem herceg kiadatásának megtagadása mögött is
részben ez a konfliktus állt.) Tovább rontotta a viszonyt a
Szentszékkel, hogy 1488-ban az Egyházi Államhoz tartozó
Ancona fellázadt a pápaság ellen, és Mátyást ismerte el
királyának. Mátyás VIlI. Ince tiltakozására ugyan azzal érvelt,
hogy csak a török és Velence ellen akarja megvédeni a
várost, mégsem adta azt vissza a Szentszéknek.
A magyar király így ifjú és művelt felesége hatására számos
diplomáciai ballépést követett el. Beatrixszal való kapcsolata
ugyan változatlanul erős maradt, azonban egyre több
ellentét is felmerült a házaspár közt. Rövidesen kiderült
ugyanis, hogy a nápolyi feleség meddő, azaz Mátyásnak nem
lehet törvényes utóda. Nem véletlen tehát, hogy a király az
Edelpöck Borbálától született fia, Corvin János örökösödését
kívánta elősegíteni. Kezdetben ő is arra gondolt, mint
számtalan középkori uralkodó, hogy fattyú fiának
püspökséget juttasson. János hercegnek a győri püspökséget
szánta, talán azért, mert tudta, hogy Károly Róbert király
törvénytelen fia, Kálmán herceg (Nagy Lajos bátyja) is győri
püspök volt. Amint azonban biztossá vált Beatrix
meddősége, szisztematikusan igyekezett fia örökösödését



felépíteni. Beatrix-érthető módon - halálosan gyűlölte
mostohafiát és annak anyját, az utóbbit azzal is megvádolta,
hogy az ő boszorkánykodása következtében nem lehet saját
gyermeke.
Először 1479-ben adományozta erdélyi köznemeseknek a
koronára szállott birtokrészeit fiának, a méltóságos János
liptói hercegnek és hunyadi grófnak. (Liptói hercegség akkor
még nem létezett.) Ez önmagában még nem jelentett sokat,
hiszen a győri püspökség csak egy év múlva ürült meg, és
utána nevezte ki a pápa a hétéves János herceget a
püspökség adminisztrátorának. 1482-től azután minden
eladományozható birtok Corvin János kezére került, az elsők
között pedig a család ősi fészke, a hunyadvári uradalom.
Szilágyi Erzsébet 1484-ben bekövetkezett halálakor a fiától
neki adományozott Hunyadi-vagyont végrendeletileg
egyetlen unokájára, János hercegre hagyta. (Feltehetően
amúgy is ő foglalkozott Edelpöck Borbála eltávolítása után a
kisfiúval.) Mátyás a kihalt vagy jószágvesztésre ítélt családok
uradalmait korábban elsősorban az általa kiszemelt és bárói
méltóságra emelt uraknak adta, 1482-től - egy-két kivételtől
eltekintve - Corvin az egyetlen kedvezményezett. (1490-ben,
apja halálakor már ő volt az ország messze legnagyobb
birtokosa: 30 vár, 17 kastély, 49 mezőváros és 1000 falu
ura.) Ezenkívül 40 000 aranyforint értékben „zálogba" adta a
király fiának Pozsony, Komárom és Tata várait a pozsonyi és
komáromi megyés-ispánságokkal. Ausztriában és a cseh
tartományokban is számos vár került zálogjogon Corvin
kezére.
A megyésispánságok fiára ruházása azonban nem csupán
ebben a két megyében történt. Mátyás kormányzatában a
megyék betöltésénél két egymástól élesen elváló periódus
különböztethető meg. Feltűnő módon uralkodása első
felében egymaga több megyét adományozott el örökös
ispánságként, mint elődjei összesen. Ez azt jelentette, hogy



az eladományozott megye vezetőjét immár nem az uralkodó
nevezte ki, hanem az ispánság öröklődött. Mindez persze
sértette a megyei nemesség érdekeit: az állítólag a
köznemeseket támogató és rájuk támaszkodó király itt sem
úgy járt el, ahogy az elvárható lett volna, mivel elsősorban a
főkegyúri jog alapján tőle jobban függő főpapságot
erősítette. Már korábban is Esztergom, Veszprém és Nyitra
megye az ottani főpap örökös ispánságának számított,
Mátyás alatt ez történt Győr, Bihar, Heves, Bács és Baranya
megyékkel. (Győr már az interregnum idején a püspök
kezére került,.a király ezt csak megerősítette.)
De még ennél is jelentősebb változás volt, hogy világiak is
hozzájutottak ehhez a joghoz. Ez lényegében a 14. századi
honor-rendszerre megy vissza. Az Anjou-korban ugyanis
egyes várak egy bizonyos megyésispánság „honor"-jához
tartoztak, tehát az uralkodó a vár eladományozása után is
többnyire a vár urát nevezte ki megyésispánná. Ez azonban
csupán szokás volt, nem pedig jog (volt eset, amikor más lett
az ispán), de még ez sem egy családhoz, hanem egy várhoz
kötődött. Mátyás alatt lettek örökös ispánok a Komorowskiak
Árva és Liptó, a Szapolyaiak Szepes, Ernuszt János Turóc, a
Bánfiak Arad és Verőce, a zagorjei grófok Varasd megyében.
Egyesek közülük - mint láttuk - egyben örökös grófok is
lettek.
E politika azonban Mátyás uralkodása utolsó évtizedében
ellenkezőjére fordult. A püspök örökös ispánok közül a
nyitrai, a váradi és a veszprémi püspök, valamint a kalocsai
érsek elvesztették megyéiket. A világiak közül Komorowski, a
zagorjei grófok, Ernuszt János megszűntek örökös ispánként.
Bánfi Miklós is elvesztette mindkét megyéjét, Verőcét
azonban rövidesen visszakapta.
Az örökös ispánságok számának drasztikus és jogszerűnek
egyáltalán nem mondható csökkentése egy új rendszerrel



függ össze. Azokban a megyékben ugyanis, ahol Corvin
János kezére jutott az a vár, amely egykor az ispáni honorhoz
tartozott, a király tartományi méretű megyekoncentrációkat
hozott létre. Az ispánságot ezekben természetesen nem a
trónörökösnek tekintett Corvin töltötte be személyesen,
hanem az ő nevében a király egyik megbízható embere.
Ilyen volt elsősorban Cecei Kis Máté, aki két megyetömb
kormányzatát kapta meg ispánként. Nyugaton a
Komorowskiaktól és Ernuszttól elkobzott birtokokra
támaszkodva ő volt Árva, Liptó, Nyitra és Turóc ispánja,
többnyire azonban csak a liptói ispán címet viselte. Úgy
tűnik, ezt tekintették liptói hercegségnek. Északkeleten
Cecei töltötte be az abaúji, sárosi, ungi és zempléni
ispánságot is, azaz összesen nyolc megyét kormányzott. A
Ceceivel szoros kapcsolatban álló Ráskai Balázs budavári
udvarbíró (és mint ilyen, a királyi uradalmak fő
jószágkormányzója) a keleti Cecei-tömbbel dél felé
szomszédos területet: Békés, Bereg és Szabolcs megyéket
kapta meg. Szabolcs kivételével ezek is a Corvin kezén levő
várakhoz (Gyula és Munkács) tartoztak. Nyugaton Komárom
került a budavári udvarbíró kezére, és mivel ebben a
minőségében ő volt a jászkunok ispánja, továbbá jelentős
szava volt a megyésispánnal nem rendelkező Pest és Pilis
megyék területén is, megvolt az összeköttetés keleti
„tartománya" és Komárom megye között. Végül Kinizsi Pál az
alsó-magyarországi főkapitánysághoz tartozó Csanád,
Csongrád, Temes és Torontál megyékhez megkapta Bácsot,
Bihart, Bodrogot és Veszprémet. A Corvin kezére került
Varasd megyét a zagorjei ispánsággal, továbbá Zala megyét
Kövendi Székely Jakab regedei kapitány irányította. Ezeken
kívül is több megye: Arad, Hunyad, Pozsony és Valkó,
valamint részben Baranya ispánságát is Corvin nevében
kormányozták. (Baranyában megosztva az örökös ispán
Ernuszt Zsigmond pécsi püspökkel.)



Ha tekintetbe vesszük, hogy Cecei és Ráskai tömbjei
határosak voltak a királyné kezén levő Borsod, Máramaros és
Zólyom megyékkel, nyilvánvaló a cél: feladatuk a királyné
territoriális hatalmi bázisának a megfigyelése is volt. A
megyék jogkörének 1486-os megerősítése és a megyék majd
egyharmadának a Corvinhoz kötődő, megbízhatónak tűnő
emberek kezére játszása egy kigondolt terv részének látszik.
A tartomány méretű megyekoncentrációk élére - Kinizsi
kivételével - köznemesi udvari nemesek kerültek, akiknek
azonban a király nem adott bárói méltóságot. Nem véletlen,
hogy 1490-ben Cecei, Ráskai és Székely Corvin
trónörökösödését támogatták, az időközben báróvá lett
Kinizsi pedig ellene foglalt állást.
A király ugyanígy akarta - és nem csupán a zálogként kezére
adott várakkal - Corvin hatalmát a megszállt
tartományokban is kiépíteni. Ez legjobban Sziléziában
mutatható ki. Mátyás itt különböző részhercegségeket akart
más-más módszerrel fiának adni. Először 1485-ben az opavai
(Toppau) hercegséget szerezte meg fia számára Podjebrád
Viktorintól (cserébe elkobzott szlavóniai birtokokért,
amelyeket később volt sógorától elvéve, ugyancsak fiának
adott). Fél tucat hercegséget juttatott a továbbiakban fiának.
Az 1488-as glogaui háború is azért tört ki, mert Sagani János
herceg korábban beleegyezett a glogaui hercegség
átöröklésébe, ezt azonban visszavonta, mivel vejei, a
Podjebrád hercegek ellenezték.
Corvin János örökösödése nem tetszett Beatrixnak, aki abban
a hitben élt, hogy megkoronázott magyar királynéként maga
örökölheti a trónt. Mátyás hiába kísérelte meg feleségét jobb
belátásra bírni. Diplomáciai úton még apósához is fordult,
hogy győzze meg leányát, az ellentét azonban felesége és
annak mostohafia között tovább erősödött. A király fia jövője
biztosítását házassággal is erősíteni akarta. Sikerült is
megállapodnia az egyik leggazdagabb olasz



fejedelemséggel, a milánói hercegséggel, hogy Gian
Galeazzo Sforza herceg húgát, Bianca Mariát adják oda nagy
hozománnyal Corvinhoz. Filipec János kancellár, magyar
követ, Corvin megbízottjaként 1487. november 25-én meg is
kötötte Milánóban a házasságot, de a menyasszonyt
sohasem hozták Magyarországra. (Később Miksa császár
felesége lett, miután a pápa felbontotta az el nem hált
házasságot.) A házasság tényleges létrejöttét hol a Sforzák,
hol maga Mátyás késleltette, a magyar király ugyanis nem
tett le arról, hogy jobb házból való feleséget talál fiának.
Beatrixnak pedig amúgy sem tetszett a terv, ami különben a
nápolyi királyi ház érdekeivel nem mindig egybeesően
kapcsolta be Magyarországot az itáliai belviszonyokba.
Corvin János egy gyerekkori baleset következtében enyhén
sántító ifjú volt, aki kitűnő nevelést kapott. Nevelője az olasz
Taddeo Ugoletti lett, de apja itáliai humanistái műveikben
gyakran emlegették a herceget, ha éppen nem neki
ajánlották műveiket. Nyilvánvaló, hogy ezzel jó pontot
akartak szerezni az egyetlen gyermekét nagyon szerető
apánál. Bizonyára katonai nevelésben is részesült, hiszen
élete vége felé, horvát-szlavón bánként eredményesen
harcolt a törökökkel. Az akkori művelt emberek számára
kötelező klasszikus latinon kívül biztosan tudhatott németül,
édesanyja nyelvén, valamint valamely szláv nyelven is. Talán
nem érdektelen megemlíteni még egy apróságot. A
középkorban - szemben a korabeli Nyugat-Európával - szinte
kizárólag latin nyelvű oklevelek és magánlevelek készültek
Magyarországon. Az első teljes szövegben magyarul írt levél
Mátyás uralkodásának utolsó évtizedéből származik. Az
ötödik fennmaradt magyar levelet viszont épp Corvin János
írta 1502-ben a szlavóniai Krapinán, amelyet így fejezett be:
„Janoss herczeg keze Jrassa". Lehet, hogy tévedünk, de talán
mégis jelzés értékű a Szlavóniában, szláv környezetben élő
herceg saját kezű magyar szövege. Bár Mátyástól ilyen
szöveg nem maradt fenn, talán nem véletlen, hogy a királyfi,



osztrák anyja ellenére, egyik legelső magyar nyelvű
levélírónkká vált. (A többi anyanyelven írók Szilágyi Erzsébet,
Mátyás és épp Corvin János szolgálatában álltak.)



Az utolsó évek. Mátyás halála
és ennek következményei
Bár már a korábbiakban többször eljutottunk a nagy király
uralkodásának végéig, szándékosan nem érintettünk
lényeges, épp az utolsó években bekövetkezett
eseményeket. Mátyás ausztriai sikerei és olasz politikája
ugyanis nagyban hozzájárultak nemzetközi értékelésének
megváltozásához. Az Európát védő, törökverő hős nimbusza
elhalványult. Régi támogatói, a Szentszék és Velence
különösen a törökkel kötött béke és a király olasz politikája
következtében - immár nem bíztak benne, s nagy ellenfele,
III. Frigyes császár ezt ki is használta. A 15. század második
fele volt ugyanis az a korszak, amikor a politika kezdte
befolyásolni a nemzetközi közvéleményt. Ebben Mátyás
maga is nagy mester volt, de a császár sem volt e téren
elhanyagolható ellenfél. III. Frigyes annak idején a német
nemzeti érzelmekre hatva tudta Merész Károlyt kiűzni a
birodalomból, most Ausztria, egy német tartomány
elfoglalása hasonló eljárásra késztette. Ismeretes, hogy
Magyarország magát tartotta - joggal - a kereszténység
védőbástyájának a török ellen. Most III. Frigyes azt írta: „a
magyar király bennünket, tartományainkat és alattvalóinkat,
amelyek a német nemzet kapui és pajzsai a hitetlenek és
idegen nemzetek ellen", hosszú évek óta támad és károsít
(1486). A következő évben azt írja, hogy Mátyás „alacsony
származású és a németek különleges ellensége és
gyűlölője". Igaz, Mátyás is leírta, hogy valaki „német, tehát a
magyarral eleve ellenséges vérből" származik. 1489-ben III.
Frigyes pedig már egyenesen azt állította, hogy Mátyás
nemcsak az ő tartományát, „hanem az egész német
nemzetet maga alá akarja gyűrni".



Ezzel a propagandával ugyan nem szerzett több segélyt a
magyarok ellen a császár, de megakadályozta, hogy Mátyás
komoly szövetségest találjon a német fejedelmek között. III.
Frigyes azonban azt mégiscsak elérte, hogy lehetetlenné
tette a magyar király egyik legfontosabb politikai céljának
beteljesítését: Mátyás nem lett római király és ezzel a
császári méltóság várományosa, nem tudta Zsigmondot
követni. A császár ugyanis puccsszerűen, a szabályokat több
helyen megsértve, megválasztatta fiát, Miksát római
királynak. 1485 decemberére összehívta a
választófejedelmeket és a birodalmi rendeket Würzburgba,
majd a gyűlést Frankfurtba helyezte át. A meghívóban szó
sem volt a római királlyá választásról, elmulasztotta viszont
a cseh király, azaz az első világi választófejedelem
meghívását. Ez ugyan szabálytalan volt, de mivel mind
Ulászló, mind Mátyás a császár által megerősített királynak
számított, egyszerűbb volt mindkettőt kizárni a választásból.
III. Frigyes személyesen jelent meg a birodalmi gyűlésen, sőt
magánál a választási aktusnál is ott volt 1486. február 16-án.
Ez is teljesen szokatlan eset, hiszen III. Frigyes nem számított
a választófejedelmek közé. Végül elmulasztotta a pápa
jóváhagyását kikérni. A „puccs" azonban sikerült, Miksa
egyhangú szavazással lett római király, és nyomban utána a
császár jelenlétében Aachenben meg is koronázták.
Mióta a néhány éve kiadott birodalmi gyűlési aktákat
ismerjük, nyilvánvaló, hogy a gyűlés elsődleges célja Mátyás
németországi terjeszkedésének visszaszorítása volt. Ebben a
császárral egységesen foglalt állást az egész
választófejedelmi kollégium. Sőt, az Ausztriában vesztes III.
Frigyesnek ezáltal lehetősége nyílt offenzívabb
magyarellenes külpolitikát folytatni. Március 20-án magyar
támadás esetére katonai szövetséget kötött a mainzi, pfalzi
és szász választófejedelmekkel. Az egymással viszálykodó
Köln és Trier később csatlakozott, a brandenburgi választó
pedig néhány nappal a szerződés megkötése előtt meghalt.



Újra szóba került a magyarellenes szövetség a lengyelekkel.
III. Frigyes már 1485 végén rávette IV. Kázmér királyt, hogy
küldjön követséget a Mátyással szembeni összehangolt akció
előkészítésére. Ennek eredményeként közös német-lengyel
követség utazott Velencébe, hogy megszervezzen egy, a
török ellen irányuló hadjáratot. Nyilvánvaló, hogy az igazi cél
Magyarország lett volna. Az adriai köztársaság azonban
ekkor békében élt a törökökkel, és nem volt érdekelt egy
magyar háborúban sem Magyarország dalmáciai igényei
miatt. Így a császár iránti jóindulatú semlegességen és a déli
osztrák tartományok biztosításán kívül másra nem volt
hajlandó.
Mátyást súlyosan érintette fő politikai céljának a
meghiúsítása. Először Ulászlót igyekezett maga mellé
állítani. Felhívta a figyelmét, hogy választófejedelemként
súlyos sérelmeket szenvedett, ami a választást esetleg
érvénytelenítheti. (Arról bölcsen hallgatott, hogy addig
magát tartotta törvényes választófejedelemnek, most
viszont Ulászlót ismerte el annak.) Úgy gondolta, hogy a
lengyel király is majd fia mellé áll, IV. Kázmér azonban akkor
már a császár szövetségese volt, így nem jelent meg Mátyás
és Ulászló csúcstalálkozóján, akik 1486. szeptember 11-én
jihlavában szövetséget kötöttek. Ennek azonban nem lett sok
eredménye. A cseh rendek nem mentek bele egy osztrák
háborúba, apja és a választófejedelmek is Ulászló
kibékítésén fáradoztak, aki végül is elismerte Miksa
megválasztását.
Lehettek volna Mátyásnak az új római királlyal szemben más
szövetségesei is, de ezt sem sikerült realizálni. VIII. Ince
pápa az előzetes jóváhagyás elmaradása miatt tiltakozott, és
egy ideig nem is ismerte el az új római királyt. Csakhogy
éppen 1486 elején küldött követséget a császárhoz
Ferdinánd nápolyi királlyal szembeni katonai támogatásért.
Háborúra ugyan nem került sor, de az természetes, hogy a



pápa nem kívánta a nápolyi király veje, azaz Mátyás számára
kikaparni a gesztenyét. Több eredménnyel kecsegtetett
Mátyás számára a Miksával mint burgundi herceggel
szemben álló VIII. Károly francia király fellépése, azt azonban
már láttuk, hogy egy magyar-francia szövetség létrehozását
ugyancsak a nápolyi kérdés akadályozta meg. Ráadásul a
frankfurti birodalmi gyűlésen Tudor VII. Henrik angol király
követei is megjelentek, akik meg is állapodtak Miksával. Ez
pedig északnyugatról fenyegette Franciaországot.
Maradt volna még Bajorország. Hercegei ugyan nem viselték
a választófejedelmi méltóságot, azonban a Német Birodalom
leghatalmasabb fejedelmének számítottak. A Wittelsbach
dinasztia és a Habsburgok közt állandó volt a rivalizálás, ami
nemegyszer komoly ellentétekhez vezetett. György és IV.
Albrecht hercegek, noha az utóbbi III. Frigyes császár veje
volt, távol tartották magukat a birodalmi gyűléstől, de a
birodalmi közhangulat miatt nem mertek Mátyás mellett
kiállni, igaz, csapatokat sem küldtek ellene. Egyedül a svájci
kantonok - akikkel a magyar király megállapodott
kerülhettek volna még szóba, ebből sem jött azonban létre
katonai együttműködés.
Annak ellenére, hogy a magyar diplomácia egész Európát
behálózta, és még a moszkvai cárral is felvette a
kapcsolatot, Mátyás uralkodása végére politikailag egyedül
maradt. A királyt az elszigetelődéstől még olasz kapcsolatai
sem szabadították meg, sőt inkább hozzájárultak ahhoz.
Ausztriában Bécsújhely elfoglalása után megmerevedtek a
frontok, reménytelenné vált a háború győzelmes befejezése.
A helyzet hasonló volt a cseh háború utolsó szakaszához,
abban azonban különbözött, hogy akkor a török miatt
mellette állt még a Szentszék és Velence is, de a Német
Birodalmon belül is akadtak támogatói. A háború egyre
jobban megterhelte Mátyás országait, a korábban hozzá



annyira hűséges Sziléziában is nőtt az elégedetlenség, noha
ott kisebb volt az adóprés a magyarországinál.
Egyetlen lehetőség a béke maradt, ezt azonban csak
presztízsveszteség nélkül köthette meg Mátyás. Időleges
fegyverszünetek követték egymást, közben folytak a
béketárgyalások. Ezt különösen pártolta Miksa római király,
aki egyrészt igen tisztelte Mátyást, másrészt saját burgundi,
francia-ellenes politikája miatt békét akart a birodalom keleti
felén. Csúcstalálkozót is kezdeményezett, amelyen azonban
a magyar király betegeskedése miatt nem tudott megjelenni,
hanem 1489 szeptemberében kancellárját, Filipec Jánost
küldte el Linzbe. Itt azonban Mátyás túl magas
pénzkövetelése miatt a tárgyalások megfeneklettek.
A következő hónapban Mátyás különös ajánlattal küldte
Székely Jakab regedei kapitányt az akkor Ljubljanában
(Laibach) tartózkodó császárhoz. Eszerint amennyiben a
császár Bosznia és Horvátország királyává teszi Corvin
Jánost, akkor Mátyás visszaadja a stájerországi és karintiai
elfoglalt területeket, a magyar rendekkel pedig hűségesküt
tétet le III. Frigyesnek és fiának, Miksának, továbbá biztosítja
magyar trónörökösödésüket, Alsó-Ausztriát azonban
megtartja. A császár viszont ragaszkodott örökös tartománya
visszaadásához. Furcsa helyzet állt elő. Mátyás hajlandó lett
volna fia érdekében belemenni abba, ami ellen 1463 óta
küzdött, a Habsburgok magyar királyságába, sőt a Szent
Korona egyik országát, Horvátországot elszakítani
Magyarországtól. Az más kérdés, hogy Corvin független
királyként és egyben Magyarország legnagyobb
birtokosaként enyhén szólva is megnehezítette volna a
Habsburgok uralkodását.
Ez az ajánlat egyben azt is mutatja, hogy Mátyás nem volt
biztos fia magyar királyságában. Annál is furcsább ez, mert
az urakat, a fontosabb tisztségviselőket, valamint a királyi



városokat már nyáron megeskette arra, hogy Corvint
választják királyukká. Igaz, Beatrix nyíltan harcolt saját
királyságáért, sőt apjától is érkezett e célból követség a
királyhoz.
Mátyás viszont ekkor már beteg volt. Élete jó részét tábori
körülmények közt töltötte, több ízben megsebesült, ami
bizonyára hozzájárult egészsége romlásához, s erről
külföldön is tudtak. 1489 tavaszán állapota annyira
megromlott, hogy nem tudott járni: hordszéken vitette
magát. Nyáron némi javulás következett be, ősszel azonban
köszvénye ismét súlyosbodott, lába és térde dagadni
kezdett, láz is gyötörte. Ezért nem tudott Linzbe utazni. 1490
januárjában állapota javult, így az 1489 tavaszától Budán
tartózkodó Mátyás bécsi utazásába beleegyeztek az orvosok.
Az uralkodó azonban feltehetően tisztában volt helyzetével,
és elutazása előtt a budai várat a könyvtárral és kincstárral
együtt fiára bízta, s ezeket Corvin János nevében továbbra is
Ráskai Balázs várnagy és udvarbíró tartotta kezében. A
királyi pár és Corvin Visegrádon keresztül utazott, ahol
ugyancsak János herceg vette át a várat, egyben a Szent
Korona kulcsát is.
Bécsben Mátyás látszólag jól volt, de néhány esemény már
mintegy előrevetítette a jövendő változásokat. Március 12-én
Bakócz Tamás királyi titkár eladományozta bécsi házát: a
tanúk Ernuszt Zsigmond pécsi püspök és Geréb Péter voltak.
Április 4-én, virágvasárnap reggelén a búcsúzó svájci követ
felkereste Nagylucsei Orbán kincstartót, hogy a számára a
királytól kiutalt pénzt megkapja. Orbán azonban közölte,
hogy nincs elég a pénztárban, csak egy részét tudná
kifizetni, várjon néhány napig. A követ udvariasságból nem
vett fel semmit, járandóságát azonban már sohasem kapta
meg.



A király részt vett a hosszú virágvasárnapi szertartáson,
utána pedig lovaggá ütötte a távozó velencei követet.
Beatrix ezalatt végig akarta járni Bécs templomait, így az
étkezést későbbre halasztották. Az éhes király fügét kért, és
mivel romlottnak találta, dührohamra fakadt. Beatrix közben
megjött, de ő sem tudta lecsillapítani. Mátyás szédülni
kezdett, a szemei elsötétedtek, mire a hálószobájába vitette
magát, ahol hat óra tájt állítólag agyvérzés érte. Nyomban
odahívták fiát, két unokatestvérét, Geréb Pétért és Mátyást,
Nagylucseit, Bakóczot, Szapolyai István osztrák főkapitányt
és Bátori István vajdát. A királynak nagy fájdalmai voltak,
csak „haj, haj" és „Jézus" kiáltások hagyták el ajkát. A
következő nap már beszélni sem tudott, végül április 6-án,
kedden reggel 7 és 8 óra között meghalt.
A király halála után nyomban mendemondák keletkeztek,
többek közt arról is, hogy Beatrix megmérgezte. Mátyás
halálát Bonfini örökítette meg. Amikor 1890-ben Fraknói
Vilmos megírta a király életrajzát, a híres Korányi Frigyes
belgyógyász professzorhoz fordult, aki Bonfini leírása alapján
„agy-gutaütést" diagnosztizált, amit a köszvényből vezetett
le. Egy Dr. Herwig Egert nevű osztrák belgyógyász főorvos
1982-ben ugyan nem zárta ki Korányi diagnózisának
helyességét, de rámutatott a leírás ellentmondásaira is.
Szerinte vagy a mellkas, vagy a gyomor súlyos
megbetegedéséről van szó, de nem lehetetlen a mérgezés
sem. Kétségtelen, hogy leginkább Beatrixnek állt érdekében
férje halála, hiszen Corvin János örökösödése még nem volt
biztos, az esetleges trónjelöltek közül Ulászló csak névleg
volt nős, Miksa pedig özvegy. Ennek ellenére az igazságot
sohasem fogjuk megtudni. Nem szabad elfelejteni, hogy a
király már súlyos beteg volt, így talán mégis a természetes
halál a legvalószínűbb.
Bár mindenki sejtette, hogy rövidesen bekövetkezik a
szomorú esemény, annak megtörténte készületlenül érte az



országot és annak vezetőit. Filipec kancellár Morvaországban
volt, ahol talán ugyancsak Corvin örökösödésének
elősegítésével foglalkozott. A király április 24-ére
országgyűlést hívott össze, kétséges azonban, hogy azon
akár fia királyválasztását, akár új nádor választását akarta
volna elérni. Ami viszont a további események
szempontjából lényeges: a halál éppen az 1490. évi
rendkívüli adó beszedésének idejére esett, így annak
legfeljebb töredékei juthattak el a kincstárba, minek
következtében az üres volt.
A király halála után - törvényes örökös hiányában - az
államhatalom gyakorlását a királyi tanács vette át. A bécsi
Stephanskirchében tartott gyászistentisztelet után hajón
szállították Mátyás holttestét Budára. Útközben megálltak
Komáromban, innen bocsátották ki a királyválasztó
országgyűlésre a meghívókat. Beatrix királyné mellett öt
püspök és három világi úr pecsételte meg. Corvin
feltehetően mint trónjelölt - nem szerepel köztük. Noha a
városokat 1475 óta nem hívták meg az országgyűlésekre,
most igen, hiszen a királyi városok polgárai mégis csak a
rendek közé tartoztak, és joguk volt részt venni a
királyválasztáson. A meghívó azzal indokolja a gyors
választás szükségességét, hogy az elárvult ország ne
károsodjon. A nagyuraknak küldött meghívó azonban ennél
bővebb. A károsodással kapcsolatban megjegyzik, hogy „a
mindenünnen körülvevő ellenség miatt". Ezenkívül
meghagyják, hogy senki se próbáljon valami újítást
megkísérelni, mert a béke és a haza megzavarói nem
kaphatnak kegyelmet. A királyi tanács tehát tisztában volt az
uralkodó halálának bel- és külpolitikai következményeivel.
Valóban, Mátyás halála ijesztő félelmet és zavarodottságot
eredményezett az országban. Bonfini udvari történetíró
plasztikusan írja le a nagy ijedtséget, valószínűleg ezzel
kezdődött az „igazságos Mátyás" legendájának kialakulása.



Az olasz humanista ugyanis elmondta, hogy azok, akik eddig
a királyt hibáztatták a súlyos adóteher és az állandó háborúk
miatt, most félnek, és akár hatszoros adót is fizetnének, ha
azon kiválthatnák a királyt a másvilágról. A félelmet és a
zavarokat Bonfini mellett okleveles adatok is igazolják. Míg
Magyarországon a félelem és a bánat terjedt el, a
meghódított tartományokban mindenki megkönnyebbült, és
igyekeztek megszabadulni a magyar uralomtól. Boroszló
városa első lépésként lemondatta, majd pedig kivégeztette
Heinz Dompnig városkapitányt. Jörg von Stein, a király
sziléziai helytartója elmenekült.
A királyt, miután Budán elsiratták, április 25-én temették el a
székesfehérvári koronázó templomban, a magyar királyok ősi
temetkezőhelyén. Beatrixot Budán hagyták, állítólag azért,
hogy sírásával ne zavarjon. A szertartáson amúgy is
viszonylag kevesen vettek részt: az urak a választásra
készülődtek.
A baj csak az volt, hogy több trónjelölt is akadt. Bátori István
vajda és egyben országbíró kormányzónak akarta volna
magát megválasztatni. Ennek egyetlen haszna a trónutódlás
kérdésének elhalasztása lett volna, őt azonban a királyi
tanács még Bécsből tartományába, Erdélybe küldte, hogy ott
tartsa fenn a rendet. Ezzel gyakorlatilag sikerült kizárni a
kormányzóválasztást, Bátori pedig nem mondhatott ellent,
hiszen köteles volt eleget tenni vajdai megbízatásának.
A fő jelölt ugyan Corvin volt, helyzetét azonban nem
mondhatjuk rózsásnak. Filipec kancellár Morvaországból
visszaérkezve már Bécsben közölte a milánói követtel - azaz
Corvin sógorának megbízottjával, aki igyekezett mindent
megtenni a herceg megválasztásáért -, hogy ha Mátyás még
egy ideig él, keresztül tudta volna vinni fia örökösödését, ez
azonban most valószínűtlenné vált. Igaz, ő akkor már minden
jel szerint Ulászló cseh királyt támogatta. A herceg vagy



tanácsadói is rájöttek a veszélyre, és megkezdték a
szervezkedést. Corvin április 21. után már sereget gyűjtött,
mégpedig zömében a délvidéki végvárakból vont ki
csapatokat. Április 27-én a visegrádi fogságából Váradi Péter
- aki elvben még mindig főkancellárnak számított, hiszen
állását nem töltötték be - felajánlkozott a hercegnek, aki
Budára hozatta, és május 20-án szabadon is bocsátotta. A
kalocsai érsek valóban hű maradt Mátyás fiához, viszont ez a
lépés növelte Corvin ellenfeleinek számát, hiszen akik annak
idején a főkancellár ellen fordultak, most tarthattak Váradi
bosszújától. A kalocsai érsekség javai például a főpap
bebörtönzése óta Kinizsi kezén voltak, aki azokat nyilván
nem akarta visszaadni. A királyi tanácsban Beatrix, Filipec,
Nagylucsei, Bakócz és a Geréb fivérek ellenezték a
kiszabadítást, Váradit azonban a hercegnek mégis szabadon
kellett bocsátania, hiszen ehhez a pápa ragaszkodott.
Beatrix látványosan fejezte ki megsértődését. Május 24-én
kiköltözött a budavári palotából Nagylucsei kincstartó (és
nádorhelyettes!) városi házába. A királyné lassan rájött, hogy
egyedül nem lehet uralkodó, ezért mostohafia örökösödését
megakadályozandó olyan jelölt mellett foglalt állást, aki
hajlandó lett volna őt feleségül venni, így királyné
maradhatott volna. Beatrix kezén a királynéi birtokokon
(köztük három megyén) kívül jelentős királyi „rendes"
bevételi források voltak, így a körmöcbányai bányakamara a
pénzveréssel és a máramarosi sóbányák. Pénze is volt, így az
ő támogatása sokat segíthetett egy trónjelöltnek.
Az 1463-as szerződés alapján a Habsburgok is igényt
tarthattak a magyar trónra. Mátyás halála a legkedvezőbb
helyzetben érte őket. Miksát éppen nem kötötte le a
franciákkal való ellentét, 1490. március 16-án pedig sikerült
rávennie rokonát, Zsigmond főherceget, a leggazdagabb
osztrák tartomány, Tirol fejedelmét, hogy mondjon le az ő
javára. A római király tehát három héttel Mátyás halála előtt



nem várt módon gyarapodott hatalomban és pénzben. Apja,
a császár már április 9-én parancsot adott a magyar kézen
levő terület felszabadítására. Miksa Innsbruckból később,
április 19-én reagált a halálhírre, egyben el is küldte igényét
a magyar rendeknek. Kisebb csapatokat ő is küldött
Magyarország ellen, de a Tirolban kapott 50 000 forintja
egyelőre nem volt elég komolyabb háborúra, a választást
pedig illett megvárnia.
A Jagelló testvérek mint Zsigmond és Albert királyok
leszármazottjai szintén bejelentették igényüket a magyar
trónra. IV. Kázmér király és felesége úgy gondolta, hogy
elsőszülöttjük, Ulászló már ki van elégítve a cseh
királysággal, ezért a másodszülött János Albert jelölését
támogatták. Jó katona hírében állt, mivel 1489-ben legyőzte
a Lengyelországba tört tatárokat. A lengyel hercegnek sok
támogatója akadt Magyarországon, elsősorban a
köznemesség körében, de mellette állt a király hadvezérei
közül Magyar Balázs és egy ideig Bátori István is: hatott az
egykori magyar-lengyel perszonálunió emléke, valamint
hadvezéri nimbusza.
De az idősebb Jagelló testvér, Ulászló sem akart lemondani a
magyar trónról (Kázmér, az 1471-es trónkövetelő közben
meghalt). A három külföldi pretendens közül ő mozgósított
legelőször, Pénzt vett kölcsön, és június 23-án 10 000
lovassal és 5000 gyalogossal indult el Prágából. Filipec
kancellár rávette Beatrixot Ulászló támogatására, pénzt kért
és kapott a királynétól, kifizette Mátyás zsoldosait, s
Ausztriába küldte őket az ott maradt Szapolyai tartományi
főkapitány támogatására. Az utóbbi ekkor már a cseh király
oldalára állt, holott eleinte még Corvint támogatta,
csapatokat is bocsátott a királyfi leghűbb embere, Cecei
Máté rendelkezésére. Április 21-én azonban már arról írt, itt
az ideje, hogy „Magyarországot a szorongattatástól és
elnyomatástól, amiben eddig velünk együtt szenvedett,



megszabadítsuk, régi szabadságába visszahelyezzük". Az
uraknak olyan király kellett, kinek üstökét kezükben
tarthatták.
Az országgyűlésre május végén kezdtek érkezni a rendek.
Eleinte az egész püspöki kar jelen volt. A tárgyalások június
7-én kezdődtek. Rövidesen kiderült, hogy Miksa
megválasztásának semmi esélye sincs, a nemesség viszont
közfelkiáltással János Albert megválasztását akarta. Mivel az
urak ellenálltak, az országgyűlés pedig kezdett költségessé
válni a nemesek számára, azok megyénként egy-két követet
hátrahagyva szétszéledtek. Választásra azonban egyelőre
mégsem került sor. Corvin kezében túl nagy hatalom volt,
másrészt az arisztokrácia több mint egyharmada hiányzott.
Nem volt jelen Újlaki Lőrinc herceg, Djordje (György)
Brankovic címzetes szerb despota, a Bebek, Ellerbach,
Ernuszt, Hédervári, Kanizsai, Pálóci, Szécsi családok tagjai, a
Perényiek ún. nádori és a Rozgonyiak ún. monyorósi ága,
valamint a horvát Frangepán és Korbáviai grófok és Egervári
László horvát bán sem.
A jelen levő főpapok és főurak a belháború elkerülése végett
június 17-én egyezményt kötöttek Corvinnal. Eszerint, ha
nem választanák meg királynak, boszniai király és szlavóniai
herceg lesz, valamint életfogytiglan dalmát-horvát bán. Ezzel
lényegében Mátyás 1489 őszén III. Frigyesnek tett javaslatát
próbálták realizálni. Corvin János megtarthatja a kezén levő
várakat Pozsonnyal együtt, csak Budát, Visegrádot és
Nándorfehérvárt kell átadnia az új királynak. Utána
megfogalmazták a választási feltételeket, amelyekre az új
királynak meg kell esküdnie. Ez az ország „szabadságának"
helyreállítását szolgálta volna. Eltörölte Mátyás újításait és a
rendkívüli adókat, továbbá a jogtalanul elvett birtokokat
vissza kell adni. Látszólag ez valóban teljes szakítást
jelentett a Mátyás-féle politikával, gyakorlatilag azonban
megfelelt a korábbi királyok választási feltételeinek. Az



viszont, hogy az ígéretet mennyiben tartja meg az uralkodó,
a mindenkori erőviszonyok függvénye volt. Európában
különben sehol nem szokták megtartani az egymáshoz igen
hasonló választási feltételeket.
Látszólag tehát sikerült biztosítani a békés átmenetet,
legfeljebb a János Albert-párti néhány úr, valamint a
köznemesség okozhatott nehézségeket. Közben azonban
Ernuszt Zsigmond pécsi püspök elment Budáról, és a
megállapodások elfogadása után megérkezett a délvidéki
urakkal és azok csapataival. Ernuszton és öccsén kívül
megjött Újlaki herceg, Brankovic despota, Hédervári Miklós
tárnokmester, Beriszló Bertalan vránai perjel (a johannita
lovagrend tartományfőnöke), valamint szép számmal a
délvidéki végvárak tisztjei csapataik élén. Ezek az urak pedig
Corvint támogatták. Más adatokból tudjuk, hogy Alsólendvai
Bánfi Miklós és Jakab, Ellerbach János, Kanizsai László,
Rozgonyi István, Szécsi Miklós, Szokoli András Szörényi bán
ugyancsak a herceg oldalára állt. Végeredményben az derült
ki, hogy a főpapságból csak a birtokait még vissza nem
kapott Váradi kalocsai érsek, Ernuszt pécsi püspök és
Beriszló vránai perjel támogatta Mátyás fiát, ezzel szemben
viszont a világi bárók több mint egyharmada, éspedig
Ernuszt ifj. János és Szokoli András kivételével - a legősibb,
legtekintélyesebb családok. A Mátyás által felemelt új
arisztokrácia (az imént megnevezett kettő kivételével)
azonban szembefordult Mátyás fiával. Az urak egy része
semleges maradt, akárcsak a nemesség többsége - kivéve
János Albert híveit.
Az erőviszonyok majdnem egyenlők voltak. Újlakiék
puccsszerű megoldást javasoltak, amit rá is kényszerítettek
az erre nem nagyon hajló Corvinra. Mivel a Szent Korona a
királyfi kezében volt, csapataikkal Székes-fehérvárra akartak
vonulni, és ott Corvint megkoronázni. A Corvin-párti sereg
elhagyta az országgyűlést, de a koronázó városba nem



mehettek, mert az országgyűlési többség odaküldte
Kálmáncsehi Domokos székes-fehérvári prépostot a város
védelmének megszervezésére. Így délre fordultak, hogy
összegyűjtsék még hiányzó párthíveik csapatait. (Ezek egy
része, például a Mátyástól egykor bebörtönzött, és most
mégis Corvin mellé állt Bánfi Miklós hazament Budáról, hogy
mozgósítson.)
A királyi tanács Mátyás két hadvezérét, Bátori vajdát és
Kinizsi főkapitányt küldte csapataikkal, valamint tiszántúli és
északnyugat-felvidéki bárók csapataival együtt Corvin után.
Voltak, akik távol tartották magukat, így például a Geréb
testvérek, akik ellenezték ugyan Corvin királyságát, de
fegyvert azért mégsem fogtak unokaöccsük ellen. A Tolna
megyei Szabaton melletti csonthegyi csatában július 4-én
Bátoriék győztek. Nagyon véres ütközet volt: elesett Cecei
Máté, Corvin alvezére és Dombai Ferenc, Újlaki
bandériumának parancsnoka, az ellenpártból pedig Móróc
László báró. Corvin kincseit szétrabolták.
Ezzel a királyfi elvesztette minden reményét a trónra.
Elküldte Ernuszt püspököt és Ráskait, aki a koronát
visszahelyezte Visegrádra. Miután a főurak megerősítették a
Corvinnal kötött egyezményt (amit ugyan később csak
részben tartottak meg: nem lett belőle Bosznia királya, a
szlavóniai hercegséget azonban megkapta), július 15-én
egyhangúan a csapataival már a határ felé közelgő Ulászlót
választották meg királlyá. Július 31-én az új király
Farkashidán, Pozsony megyében elfogadta a választási
feltételeket, majd jóval később, szeptember 21-én
Székesfehérvárott Tuz Osvát zágrábi püspök megkoronázta.
(Estei Hippolit esztergomi érsek - kiskorú lévén - nem volt
még püspökké szentelve.)
A huzavona oka a két másik trónkövetelő betörése volt. János
Albert csapataival és a hozzá csatlakozó urakkal és



nemesekkel a várakat és városokat kikerülve egészen Pestig
jutott, de végül nem került sor csatára a két testvér között. A
lengyel herceg átcsapott az Alföldre is, majd elkezdte az
északkeleti várak és városok hódoltatását. Kezére került
például Eperjes városa és Sáros vára is.
Talán a legkésőbb Miksa indult el. Szapolyai főkapitány előtt
két lehetőség állott: összevonni az osztrák városokban és
várakban állomásozó csapatokat, és valahol Bécs táján
megvárni az Ulászlótól küldött katonaságot, majd csatát
állni, vagy a helyőrségeket helyén hagyni arra gondolva,
hogy míg Miksa azokat ostromolja, megérkezik a segítség. A
római király a Duna-menti erődítményeket sorban elfoglalva
augusztus 19-én ért Bécs alá, amelyet a polgárság átjátszott
a kezére, a vár pedig rövid ostrom után elesett. Szapolyai
tehát a második módszert választotta, ugyanis ellátási
nehézségek miatt a Magyarországról érkező csapatokat
Sopron környékén kellett elszállásolni, így nem volt értelme a
helyőrségeket összevonni. Miksa azonban túl hamar jutott
előre, és legyőzte a magyarországi erőket, még mielőtt azok
egyesülhettek volna a csehországi csapatokkal. Elfoglalta
Bécsújhelyi is, de a Bécsújhely körüli várak továbbra is Csebi
Pogány Péter kapitánysága alatt magyar kézen maradtak,
miként a legtöbb Dunától északra eső vár és város is.
A római király azonban nem törődött ezekkel, hanem először
fegyver-szünetet kötött a magyar helyőrségek
parancsnokaival, majd rátört Magyarországra. Nem a Duna
vonalát követte, hiszen ott szembe kerülhetett a magyar
cseh csapatokkal, hanem akárcsak apja 1459-ben, a Rába
völgyében, északkelet irányában támadott. Csatlakoztak
hozzá a korábban Corvin-párti urak, Bánfi Miklós és mások.
Átállt hozzá Corvin legjobb alvezére, Székely Jakab regedei
kapitány - aki később Miksa főkapitánya lett - és átadta a
stájerországi és karintiai várakat. A római királynak sikerült
majdnem az egész Dunántúlt megszállni, sőt november 17



én Székesfehérvárt is elfoglalta. Megindult Buda ellen, s a
kellően nem erődített fővárost csak azért nem tudta
megszállni, mert elfogyott a pénze, és a kifizetetlen
zsoldosok visszavonultak.
Corvin maga nem állt át Miksa oldalára, igaz, nem is nagyon
harcolt ellene. A törökkel kötött fegyverszünet véget ért, az
új szlavón hercegnek a délvidéken kellett a védekezéssel
törődnie.
Közben azonban Ulászlónak is elfogyott a pénze, október 4
én ezért titokban házasságot kötött elődje özvegyével,
Beatrixszal. (Utóbb - miután felélte a királyné vagyonát
nem volt hajlandó vele élni, és a budai várpalotába sem
engedte be. Az egész következő évtized történetét betöltötte
az Ulászló és Beatrix közti római válóper, míg a házasságot
1500-ban VI. Sándor pápa végül felbontotta. Ulászló ugyanis
1476 óta Brandenburgi Borbála férje volt, akit ugyan
sohasem látott, egyházjogilag viszont nősnek számított.) A
választási feltételek ellenére októberben a király félforintos
rendkívüli adót vetett ki a királyi tanács beleegyeztével, azt
persze nem tudjuk, hogy a félig megszállt országban ebből
mennyi futott be a kincstárba.
Miksa kezdeti sikereihez nagyban hozzájárult, hogy a magyar
csapatokat a János Albert elleni háború kötötte le. A lengyel
herceg ugyanis Kassát ostromolta. Ulászló és a magyar
vezetés pedig először a lengyel hercegtől akart
megszabadulni. A király és az urak jelentős hadsereget
állítottak ki, 1491. január 12-én pedig a tanács
jóváhagyásával egyforintos rendkívüli adót vetettek ki a
csapatok kifizetésére. Kassa falai alatt került szembe
egymással a két testvér serege. Apjuk, aki eddig János
Albertet támogatta, most belekapcsolódott a közvetítésbe.
János Albertnek sziléziai hercegségeket ígért, addig pedig,
amíg ezeket átveheti, bátyja évi pénzfizetésre kötelezte



magát, és hozzájárult Eperjes és Kisszeben városok
megtartásához.
A János Alberttel kötött béke utat nyitott a Dunántúl
felszabadítására is. Miksa pártja amúgy is kezdett
felbomlani: Bánfi Miklós csapataival már a lengyel herceg
elleni harcban is részt vett, a semlegesnek maradt urak
pedig csatlakoztak Ulászlóhoz. Közben Miksa és a francia
király között Burgund miatt a háború kitöréssel fenyegetett.
A Miksa által összehívott német birodalmi gyűlés meg is
szavazott neki egy nem túl jelentős hadsereget a franciák
ellen, viszont apja, a császár ez ellen foglalt állást. Így a
dunántúli háború Ulászló számára jó előjelekkel kezdődött.
Bécsújhely környékén és Észak-Ausztriában változatlanul
megvoltak a magyar helyőrségek, amelyek - ha Ulászló bejut
Ausztriába - azonnal aktivizálódhattak. A királyi csapatok
sorra visszafoglalták Székesfehérvárt, Nagyvázsonyt,
Veszprémet és Szombathelyt, Corvin János pedig Zágrábot.
Közben azonban a török is támadott. Egy ideig Szabácsot
ostromolta, Boszniában elfoglalta Jajce elővárát, Koszorúvárt,
úgyhogy egyrészt Corvint, másrészt az érseki birtokait
visszakapó Váradi kalocsai érseket teljesen lefoglalta a török
front. A kettős háború következtében nyárra kiürült a királyi
kincstár, ezért Ulászló 1491. július 25-én a főpapok és főurak
beleegyezésével - ez évben másodszor - újra kivetette az
egyforintos adót. Most a tekintélyes nemesekhez fordult,
hogy vegyék rá társaikat az adófizetéshez való
beleegyezésre. Így végül a megyegyűlések fogadták el
egyenként az adót.
A bajt megint János Albert okozta, aki felrúgta a vele kötött
megegyezést, sereget gyűjtött, elkezdte Sztropkó várát
ostromolni, Bártfát is fenyegette. II. Ulászló hiába fordult az
apjához, öccsét nem lehetett megállítani. Az ország nem volt
képes háromfrontos háborút viselni, így sürgősen békét



kellett kötni Miksával, annál is inkább, mert a közel kétéves
belháború hatalmas pusztítást okozott.
Így megindultak a tárgyalások II. Ulászló és a Habsburgok
között, és végül Magyarország, bár nyerő helyzetben volt,
számára mégis hihetetlenül rossz békét kötött el lenfelével
1491. november 7-én Pozsonyban. Újra el kellett ismerni és
az országgyűléssel elfogadtatni a Habsburgok örökösödését,
amennyiben Ulászlónak nem lenne törvényes utóda. Vissza
kellett adni a még magyar kézen levő osztrák várakat és
városokat, ezenkívül pedig jelentős kárpótlás fizetésére is
kötelezte magát a magyar király. Feltehetően - ha nem
sürgeti az országot a János Alberttel való leszámolás - jobb
szerződés is elérhető lett volna. A béke eredménye azonban
nagyon hamar megmutatkozott. Szapolyai István és az
osztrák várakból kivont Mátyás-féle zsoldossereg maradéka
a „fekete" Jan Haugwitz vezetésével 1491. karácsony
előestéjén Eperjesnél véres csatában tönkreverte János
Albert hadseregét, a következő év január elején pedig
Eperjest is visszafoglalta. A háborúnak ezzel vége lett.
Vége volt azonban Mátyás birodalmának és az erős királyi
hatalomnak is. II. Ulászló gyenge kezű uralkodónak bizonyult,
de egy erősebb személyiség sem tudott volna sokkal többet
tenni. Hiába szedette be a király 1491-ben kétszer az adót
(különben a mátyásinál is erőszakosabb módszerekkel), ez
nem fedezhette a háború teljes költségét. A harcokban
amúgy is jelentős szerepet vállaltak a főúri bandériumok, de
a nagyurak kölcsönökkel is kisegítették az uralkodót. Be is
nyújtották azonnal a számlát: számos királyi uradalom került
örök- vagy zálogjogon főúri kézre, az urak hatalma megnőtt.
Az ország pedig pusztult: nemcsak az országba mélyen
benyomult ellenség, hanem az ellene felvonuló királyi
csapatok is hatalmas károkat okoztak.



Kérdéses, hogy miként alakult volna a helyzet, ha Corvin
Jánost választották volna meg. A három külföldi trónkövetelő
akkor is fellépett volna, és ahogy az ország még a csehekkel
együttműködve is képtelen volt kétfrontos háborút folytatni
(sőt a törököt beszámítva háromfrontosat), a jó katonákkal
rendelkező csehekkel együtt három (vagy négy) ellenség
ellen az évtizedes háborúkban és az adózás miatt kimerült
királyság feltétlenül elbukott volna. A legrosszabb esetben
pedig sor kerülhetett volna az ország felosztására is a
trónkövetelők között. Már Mátyás utolsó éveiben is recsegett
az ország épülete, a meghódított tartományok forrongtak,
Corvin János pedig nem ért fel sem apja, sem nagyapja
tehetségéhez.
A történész azonban csak a tényekkel számolhat, a
lehetőségek következményei már nem tartoznak kutatási
körébe, így nem igazán mérlegelhetjük, hogy az ország
számára nem lett volna-e jobb Miksa vagy János Albert
megválasztása. Ulászló mellett szólt, hogy elvileg
megmaradhatott volna Morvaország és Szilézia
összekapcsolása Magyarországgal. A lázadások
következtében ezeket Corvin nem tudta volna visszaszerezni.
Ugyancsak a cseh király választását segítette elő, hogy
először ő mozgósított, neki álltak már a döntés előtt
csapatok a rendelkezésére. Végül gyengekezű uralkodónak
ismerték, ami biztosította a pártjára állt urak hatalmának
érvényesülését.
Corvin nem rendelkezett erős belpolitikai támogatottsággal
sem. 1458-ban - pápai nyomásra - Mátyás mellett állt a
püspöki kar, ami komoly erőt képezett. Most azonban erről
szó sem lehetett. Corvin apja szembekerült a Szentszékkel,
az egyháznak sérelmei voltak, így a püspöki kar zöme
Ulászló mellé állt. A köznemesség hiányolta a török elleni
fellépést, és 1486-ban már hiába tett Mátyás gesztusokat, a
nemesek inkább János Albert oldalán álltak. A legfurcsább a



világi arisztokrácia megoszlása volt, ugyanis Corvin a
legtöbb támogatót ebből a körből szerezte, és mint láttuk,
elsősorban a régi bárói családokból. Mátyás mindig kesztyűs
kézzel bánt velük, egyesek talán ezt hálálták meg.
Végeredményben törvényszerűnek tekinthetjük Mátyás
birodalmának összeomlását. A nagy király számolt ezzel a
lehetőséggel is, ezért tette meg 1489-ben ajánlatát a
császárnak, amivel - amennyiben megegyeznek - maga
szakított volna egész addigi politikájával. Mindez azonban
nem módosít azon a tényen, hogy nélküle talán már az 1450
es évek végén katasztrófába sodródott volna a királyság.
Mátyásnak - ha alig több mint három évtizedre is - sikerült
ha megfelelő alap nélkül is - nemzetközi tekintélyű országot
létrehozni, művészet-, irodalom- és tudománypártolásával
máig ható hírnevet szerezni. Neki köszönhető az is, hogy
Magyarország 1526-ig még európai tényezőnek
számíthatott.



A humanizmus és a művészetek
pártfogója
A szakirodalom Mátyást nagy reneszánsz uralkodónak tartja,
aki az Alpoktól északra először honosította meg az olasz
reneszánsz stílust, akinek udvarában - általa fizetett - olasz
humanisták tudós szimpóziumokat folytattak, de
foglalkoztatta kora kiváló természettudósait, művészeit és
zenészeit is, könyvtára pedig világhírű volt. Ez kétségtelen
tény akkor is, ha tudjuk, hogy a nagy király hírét Európában
számos munkában elterjesztő humanisták ezért megfelelő
anyagi ellenszolgáltatásban részesültek, és így bizonyára
nem egy esetben túlzásba estek.
Mátyás neveltetése következtében fogékony volt az olasz
humanizmus tanítása iránt. Kedvelte az antik szerzőket, és
szívesen vett részt humanista szimpóziumokon.
Környezetében szép számmal találhatók ennek az új
olaszországi szellemi irányzatnak képviselői, bár Vitéz János,
akit joggal neveznek a „magyar humanizmus atyjának",
sohasem járt Itáliában, mintegy autodidaktaként vált
nemzetközileg elismert humanistává, aki kora legkiválóbb
elméivel tartott fenn kapcsolatot. Vitézre és a kortárs hazai
értelmiségre erősen hatott a jelentős olasz tudós és
pedagógus, Pier Paulo Vergerio, aki Zsigmond király
szolgálatában került Magyarországra, és több mint 25 év
után itt is halt meg 1444-ben.
A kancellária vezető hivatalnokai és a királyi titkárok között
sok Itáliában tanult, magas állású papot találunk. Igaz, nem
mind számított humanistának, így a bolognai egyetemen
doktorált, sőt egy ideig ott is tanító Szécsi bíboros prímás,
vagy a Ferrarában, Janus Pannoniusszal majdnem egy időben
tanuló és - akár a költő - Padovában doktoráló Várdai István
bíboros kalocsai érsek sem mondható ezen irányzat



követőjének. Ezzel szemben mások, akik miként Vitéz
Bécsben, esetleg Krakkóban tanultak, vagy egyetemre sem
jártak, mint Nagylucsei Orbán kincstartó, fogékonnyá váltak
a humanizmus iránt.
Vitéz, mint később több főpap utóda, sok tehetséges
fiatalembert taníttatott Olaszországban, akik később jelentős
személyiségek, nemegyszer humanisták lettek, így többek
között unokaöccsén, Janus Pannoniuson kívül ugyancsak
Ferrarában Kosztolányi Györgyöt, aki a humanisták között
Georgius Polycarpus néven szerepelt és királyi titkár lett,
vagy későbbi főkancellár utódát, Handó Györgyöt. Ő
taníttatta Bolognában az ugyancsak főkancellárságot kapott
Váradi Pétert. Ami érdekes, Handó Kálmáncsehibe, Váradi
Nagyváradra való mezővárosi polgárgyerek volt, nem pedig
nemesi származású.
„A magyar humanizmus atyja" saját munkásságával,
tehetséges ifjak neveltetésével hatott az antikvitáson
alapuló eszmék terjesztésére. Környezetében mind
Nagyváradon (míg váradi püspök volt), mind Esztergomban
„contubernium", humanista baráti társaság jött létre, ahol a
hazai és a Magyarországon megforduló külföldi humanisták
tudós beszélgetéseket folytattak vagy tanulmányozták Vitéz
János könyvtárát. A későbbi prímás ugyanis nagy
könyvgyűjtő hírében állott, számos antik szerző kéziratos
munkáját szerezte be, a kéziratokat pedig saját kezűleg
javítgatta, emendálta.
Unokaöccse, a nagy költő Csezmicei János, költői nevén
Janus Pannonius, Ferrarában tanult a híres humanista
tudósnál, Guarino de Veronánál. Már itáliai diákévei alatt
híres latin költőként ismerték, a kor legjelentősebb
humanistái tartoztak baráti és ismeretségi köréhez.
Hazaérkezvén pécsi püspökként, a királyi tanács tagjaként,
egy időben titkos kancellárként költészetét Mátyás



dicsőítésére, politikájának népszerűsítésére használta fel.
Mindez nyilvánvalóan a király szándékait tükrözte vissza. Ő
hozta Magyarországra barátját, a Namiba való Galeotto
Marziót, aki majd később Corvin Jánosnak ajánlja a Mátyás
király kiváló, bölcs, tréfás mondásairól és tetteiről szóló
könyvét.
Mátyás jó szemmel nézte a magyarok olaszországi tanulását,
hivatalnokként és diplomataként pedig előszeretettel
alkalmazott humanista műveltségű férfiakat. A kor
nemzetközi diplomáciájában, amely a latin nyelvet
használta, ekkor már a középkori latinság helyett illett az
ókori, klasszikus mintákat alapul venni, ez is indokolta - a
király saját érdeklődési köre mellett - humanisták
foglalkoztatását. Mégsem mondhatjuk, hogy Mátyás
kizárólag rájuk támaszkodott. Az 1460-as évek végétől közel
egy évtizedig az a Matucsinai Gábor volt fő tanácsadója,
akinek humanista érdeklődéséről semmit sem tudunk, és aki
egyetemre sem járt. Nem mondható humanistának Mátyás
titkára, Beckensloer János sem, aki később főkancellár lett.
Bármennyire kedvelte tehát az uralkodó a humanistákat, a
főbb hivatalok betöltésénél nem ezt, hanem az illető személy
tehetségét, felhasználhatóságát vette alapul.
A Vitéz-Janus Pannonius összeesküvés nem hozott lényegi
változást Mátyás és a humanisták kapcsolatában. Igaz,
Ludovico Carbone ferrarai professzor a király dicsőségéről és
tetteiről dialógus formájában írt művében
beszélgetőpartnere és volt tanítványa, Ernuszt Zsigmond
pécsi püspök szájába adva azt írja, hogy Mátyás az
összeesküvés miatt el akarta tiltatni a magyarok olaszországi
tanulását, mert ott minden bűntettre képesekké válnak.
Viszont Ernuszt nem sokkal később maga mondja a
szövegben, hogy a király engedélyezte neki Itáliában
maradását és a tanulást Carbonénél. Nem is látunk
csökkenést az olaszországi egyetemeken tanulók számában.



Az arisztokrata Pálóci Zsigmond, aki 1467-ben Ferrarában
kezdett tanulni, 1472-ben a padovai egyetemen
tartózkodott, hazatérve pedig 1474-ben szerémi püspök lett.
Még Vitéz neveltjei, mint Handó vagy Váradi, pályája sem
tört meg. A sokat idézett Carbone-megjegyzés tehát nem
biztos, hogy a valóságot tükrözi, legfeljebb az képzelhető el,
hogy a hirtelen haragú király ugyan tett ilyen megjegyzést,
ismerve azonban az itáliai iskolázottság hasznát, esze
ágában sem volt ezt megakadályozni.
A Beatrixszal kötött házasság azonban kétségkívül növelte a
humanizmus hatását. A királynéval együtt is jöttek olaszok
az országba, de hozzájárult mások meghívásához is. A
nápolyi asszonnyal érkezett Francesco Bandini
Magyarországra. Ő a firenzei platonista akadémia tagja volt,
és általa létesült kapcsolat a budai humanista kör és az
akadémia vezetője, Marsilio Ficino közt. Sikerült Mátyást
rávenni, hogy magát Ficinót is meghívja, az azonban kitért az
utazás elől. Végeredményben azonban létrejött a firenzei
akadémiához hasonló, kötetlen összetételű baráti társaság.
Akár firenzei mintájában, itt is tudós beszélgetéseket
folytattak a Budán élő olasz tudósok és a platonista
filozófiával rokonszenvező magyarok. Gyakran gyűltek össze
Vácott, a humanista püspök Bátori Miklós udvarában, az
1480-as években pedig Nagylucsei Orbán kincstartó budai
házában. A kincstartó megszerezte Ficino egy )anus
Pannoniusnak dedikált Platón-kommentárját is. Beletartozott
ebbe a körbe az ugyancsak Olaszországban tanult királyi
unokatestvér, Geréb László erdélyi püspök is, aki 1492-ben,
VI. Sándor pápát megválasztása alkalmából üdvözölve,
Platónra hivatkozott.
Hosszú lenne felsorolni a nagy király udvarában élő
olaszokat. Érdemes említeni Aurelio Lippo Brandolinit, aki
Giulio Pomponio Leto római akadémiájának volt a tagja, és
két dialógust írt, amelyekben Mátyás az egyik beszélő. A



köztársaság és a királyság összehasonlításáról írt műben a
magyar király nemcsak a királyság magasabbrendűségét
védi egy köztársaságpárti firenzei lovaggal szemben, hanem
összefoglalja kormányzati elveit is. Azt persze nem tudjuk,
hogy Brandolini milyen mértékben akarta saját elképzeléseit
népszerűsíteni egy nagy személyiség szájába adva. A
következő idézet azonban római jogi ihletésű, abszolutista
tendenciákat mutat, amivel szemben - mint láttuk - az 1486
os törvény bevezetése állást foglalt: „A király nem szolgája
vagy eszköze a törvényeknek, hanem a törvény élén áll és
uralkodik felette" - mondja Mátyás Brandolini szerint. Ez a
mondat összecseng a Callimachus Experiens humanista
néven író firenzei Filippo Buonaccorsi Attiláról írt műve egyik
megjegyzésével. Callimachus lengyel szolgálatban állt, de élt
Budán is, Attila jellemzését pedig Mátyásról vette, inkább
ellenséges hangnemben. Itt említi, hogy „a király az élő
törvény".
Különösen fontos, és Mátyásról sok anekdotikus adattal
szolgál az eredetileg Janus barátjaként Magyarországra
került, majd később visszatért Galeotto említett munkája,
illetve Antonio Bonfini magyar története. Lehetséges, hogy a
nápolyi királyi ház bízta meg Bonfinit a Magyarországra
utazással. Több könyvével együtt érkezett, amelyeket
részben a királynak, részben a királynénak ajánlott. Mátyás
számára írta az elveszett Corvin ház eredetéről szóló
könyvecskét, Beatrixnak pedig a Szimpózium a szüzességről
és a házasélet tisztaságáról címűt. Ebben a királyi pár és
környezetük, köztük Mátyás unokatestvére, Geréb László
püspök vitatkoznak a témáról, Beatrix a szüzesség, férje a
házasság mellett tör lándzsát. Vannak kutatók, akik e
munkát a meddő, de uralkodótársi szerepre vágyó királyné
melletti kiállásnak értelmezik. 1486 végén jelent meg az író
Mátyás előtt, aki azonnal szolgálatába vette, és megbízta
egy, a modern humanista igényeknek megfelelő magyar
történet megírásával. Munkája nagy forrásanyagot, a



jelenkorral kapcsolatban számos szóbeli közlést használ fel,
így a Mátyás-kor legfontosabb forrása. A király azonban már
nem érte meg a mű elkészültét.
A domonkos szerzetes Pietro Ransano lucerai püspököt,
humanista nevén Petrus Ransanust, aki 1487-1490 között
nápolyi követként tartózkodott a magyar királyi udvarban,
Beatrix királyné bízta meg egy magyar történet megírásával.
Munkája nagy érdeme, hogy országleírást is ad, foglalkozik a
társadalmi és nemzetiségi megoszlással is.
Feltűnő, hogy Mátyás uralkodása utolsó éveiben
megsokszorozódik az országban tartózkodó, a királyt dicsőítő
olasz tudósok száma, valamint az is, hogy nem is egy
magyar történetet írat (ő vagy Beatrix) velük. Ez egybeesik a
német birodalmi remények elvesztésével, a király részleges
nemzetközi elszigetelődésével. Felvetődik ezért a kérdés,
hogy valójában milyen kapcsolatok fűzték a nagy uralkodót a
humanizmushoz. Neveltetése, olvasmányai és környezete
kétségkívül beavatták a modern olasz tudományosság
problematikájába, ezért a különböző szerzők által kiadott
dialógusokban a Mátyás szájába adott nagy olvasottságról és
széles körű ismeretekről tanúskodó vitaszövegek nem
feltétlenül csak a hízelgő udvari bértollnokok kitalálásai.
Ezzel szemben Bonfini azt is leírta, hogy Mátyás lakomáin
előszeretettel hallgatott lantkísérettel előadott magyar
hősénekeket, ilyen lehetett a fennmaradt Szabács viadala. A
Beatrixszal kötött házasság előtt gyakran a katonáival
mulató uralkodó király képe nehezen egyeztethető össze a
külföldi tudósokkal magasröptű, elmélyült vitákat folytató
Mátyáséval. Pedig valószínűleg mindkettő igaz, hiszen a
király nem megvetendő tudással rendelkezett, ha talán nem
is annyival, mint amennyit róla leírtak.
Mátyás belsőleg bizonyára inkább vidám katona, mint
könyvmoly tudós volt. Nagyságát azonban az is mutatja:



tudta, mivel tartozik királyi méltóságának. Nem származván
ősi uralkodócsaládból, még inkább szüksége volt nemzetközi
hírét nemcsak hadvezérként, hanem tudománypártoló és
ahhoz értő, nagy építtető mecénásként is elterjeszteni.
Ebben rokonítható nem egy itáliai fejedelmi kortársával, akik
többsége hozzá hasonlóan felkapaszkodott családból
származott, például a milánói Sforzák, vagy a Firenzében a
tényleges hatalmat gyakorló Mediciek. A király hamar rájött
a közvélemény manipulálásának szükségességére, ezért is
voltak számára hasznosak a humanisták - noha kétségtelen,
hogy a királynak volt ez irányú személyes érdeklődése. A
tudománnyal és irodalommal foglalkozók köre az akkori
Európában viszonylag szűk volt, az ide tartozók egymással
leveleztek és egymás műveit olvasták. Klasszikus latinhoz
értő tisztviselőkre minden uralkodónak szüksége volt, ami
azt jelenti, hogy a vezető hivatalnokok gyakorlatilag mind
ismerték egymás műveit.
Talán ezzel magyarázható a király utolsó éveiben az udvar
o|asz humanistáinak megnövekedett száma: Mátyás elvárta
tőlük hírneve terjesztését, és ez sikerült is. Ide tartozik a
történetírás is: egy teljes magyar történetben a nagy király
tetteinek kiemelése is elősegítette céljai elérését. Itt
azonban meg kell állnunk egy pillanatra. A királyi
hivatalnokok, beleértve a központi bíróságok
szakszemélyzetét, nem voltak mind humanista
érdeklődésűek. Különösen a bíróságok, de részben a
kancelláriák jegyzői között évszázadok óta megvolt a
történeti érdeklődés. Ez az értelmiségi réteg zömében kis- és
középnemesi családokból származott, latin tudását, a hazai
szokásjog ismeretét valamely hazai iskolában és a
gyakorlatban szerezte meg, egyetemre kevesen jártak. Az ő
körükben alakult ki az a köznemesi ideológia, ami majd a
Jagelló-korban komoly politikai tényezővé váló nemességet
betöltötte. Nem véletlen, hogy ennek az eszmerendszernek



vezető egyénisége, Werbőczy István maga is bírósági
tisztviselő volt.
A korábbi magyar krónikák több variánsát másolták le a 15.
században. Köztük a legjelentősebb az ún. Dubnici krónika,
amelyet 1479-ben valahol a Tiszántúlon állítottak össze
erősen Mátyás-ellenes hangnemben: eszerint, mialatt a
király külföldön hadakozott, Nagyváradot felégette a török, s
Mátyást erőszakos adópolitikája miatt özvegyek és árvák
átkozzák. Valamivel korábban, 1459-1460 táján keletkezett
az ún. Drági-féle kompendium. Összeállítója külföldi
egyetemes történeti összefoglalásokat másolt le, ezt pedig
bővítette a végén az egyes magyar királyok rövid
életrajzával. (Nevét onnan kapta, hogy fennmaradt példánya
Drági Tamás, Mátyás utolsó személynöke birtokában volt. Ő
volt különben az első világi személynök.)
A Dubnici krónika bizonyos mértékben válasz volt az első
nyomtatásban megjelent magyar történeti munkára. A
kisnemesi eredetű Karai László budai prépost, aki királyi
titkárból 1471-ben lett alkancellár és személynök, nyomatott
ki Budán Hess András nyomdásszal egy Mátyásig
továbbvezetett magyar krónikavariánst. A könyv 1473
pünkösdjén, azaz a főváros leglátogatottabb évi vásárára
jelent meg, tehát Karai és nyomdásza jó üzletet láttak
benne. Mátyással röviden foglalkozik a mű, felsorolja
győzelmeit, a királyt „igen bátor és győzhetetlen
oroszlánnak" nevezi. Ez az ún. Budai krónika még teljes
mértékben középkorias alkotás. Karai maga sem volt
humanista, járt ugyan a bécsi egyetemre, de ott fokozatot
nem szerzett. Tipikus képviselője volt azonban a királyi kúria
és kancellária történész érdeklődésű, politizáló, köznemesi
munkatársainak.
A Budai krónika azonban már idejétmúlt alkotás volt, amely
senkit nem elégített ki. Az új munka ugyancsak a kúriában



keletkezett. Az ottani tisztviselők egymás közt gyakran nagy
vitákat tartottak a magyar múltról. Hásságyi István
országbírói ítélőmester biztatására egy Thuróczy János nevű
jegyzője először II. (Kis) Károly történetét írta meg. Később
személynöki ítélőmester korában főnöke, a már említett és
ugyancsak történeti érdeklődésű Drági Tamás hiányolta,
hogy a magyarok őseinek tekintett hunokról és Attiláról a
régi krónikákban kevés olvasható, ezért az újabb külföldi
irodalom felhasználásával Thuróczy egy bővebb hun
történetet írt. Végül műveit egybeolvasztva - beiktatva a
Nagy Lajosról író Apród János küküllei főesperes munkáját
eljutott egészen 1487-ig, Bécsújhely elfoglalásához.
Thuróczy krónikája a magyar nemesi történelemszemlélet fő
forrása lett. A nemesség hun-szittya öntudata, ami majd
Werbőczynél válik dominánssá, innen terjedt el széles
körökben. A 15. századi történelem leírásánál okleveleket,
népi mondákat és a kortársak - akik közül név szerint említi a
nádort, Ország Mihályt - elbeszéléseit használta fel. A
krónikát nyomban kinyomtatták Brünnben. Nagy könyvsiker
lehetett, ugyanis Feger Theobald budai könyvkereskedő
néhány hónap múlva Augsburgban is kiadatta. Ezt
Mátyásnak ajánlották. Az augsburgi kiadást két változatban
jelentették meg. Az egyik változatban hiányzik a képek közt
a király címerei közül Ausztria, és nem szerepel a szövegben
Bécs és Bécsújhely elfoglalása sem. Úgy látszik tehát, hogy a
Német Birodalomban ezt terjesztették. Így az új, nyomtatott
magyar krónika egyben politikai célzatú is lett. A király, aki
1486-os törvénykönyvét is terjesztette nyomtatásban, a jelek
szerint gyorsan felismerte az akkor új könyvnyomtatás
propagandahatását.
A Mátyás-párti munkát az uralkodó tehát hasznosnak ítélte,
mégsem elégedett meg vele teljesen, ezért került sor Bonfini
megbízatására. Beatrixot viszont biztosan bosszantotta a II.
Károlyról szóló rész nyílt olaszellenessége, ő azért fordult



Ransanóhoz. Thuróczy sohasem járt egyetemre, bár jól
tudott latinul, és nagy olvasottsággal rendelkezett, munkája
mégsem humanista alkotás, bár a végzet és a szerencse
történelemformáló szerepének kiemelése azt mutatja, hogy
Thuróczyra és köznemes jogászi társaira is bizonyos
mértékben hatottak az udvar humanistái.
A 15-16. század fénykora volt az asztrológiának, a
csillagjóslásnak. Ez is részben a humanizmus, az antik
tudományok felfedezésének következménye volt. Mátyás
maga is erősen hitt benne, udvari csillagászainak fő feladata
horoszkópok készítése volt. Ugyanakkor tagadhatatlan, hogy
a tudományos csillagászat nem fejlődhetett volna ki enélkül.
Ahhoz, hogy a csillagokból jósolni lehessen, szükséges volt
megismerni az égbolt titkait.
Már Vitéz János is erősen kötődött az asztrológiához, ezért
hívta meg az általa alapított pozsonyi egyetemre a kor egyik
legnagyobb természet-tudósát, a német Johannes
Regiomontanust, valamint a kiváló lengyel csillagászt, Marcin
Bylica z Olkuszat. (Ilkusi Márton néven ismert a régebbi hazai
szakirodalomban.) Bylica hosszabb ideig maradt
Magyarországon, királyi asztrológus, egyben a budai
Boldogasszony-templom plébánosa lett. Személye érdekesen
kapcsolódik a köznemesi kúriai értelmiséghez: a Budai
krónikát kiadó Karai László személynök legjobb barátja volt.
Királyi csillagász volt még például a lipcsei professzor Johann
Tolhopff, aki munkáját Mátyásnak ajánlotta.
Feltűnő, hogy a csillagászok közt németek és lengyelek
domináltak, szemben az olaszokkal. A német és a krakkói
egyetemeken ugyanis jobb volt a természettudományos
képzés, mint Itáliában. Magyarországon azonban a Nagy
Lajos kori pécsi és a Zsigmond kori óbudai egyetem
megszűnése óta nem működött magasabb rendű főiskolai
oktatás. Valószínűleg nem annyira Mátyás, mint Vitéz János



ötlete volt egy új magyar egyetem létesítése Pozsonyban.
1465-ben Janus Pannonius szerezte meg a pápánál
követségben járván az engedélyt az alapításra. A hely
kiválasztásánál talán az a cél is lebeghetett a király és
kancellárja előtt, hogy a magyarok ne Bécsbe járjanak. Bár
az egyetem beindult, kiváló professzorok kerültek ide, a célt
nem érte el: fennállása idején még a pozsonyi származású
diákok száma sem csökkent Bécsben. Az egyetem Vitézzel
való kapcsolatát mutatja, hogy a prímás-főkancellár bukása
után az intézmény rövidesen elhalt. Most már Mátyás maga
gondolt új egyetem létesítésére, mégpedig Budán. Állítólag
külön egyetemi épületet is tervezett építtetni, erre azonban
halála után már nem került sor.
Az egyetemalapítás kudarca valószínűleg annak
következménye lehetett, hogy viszonylag kevés olyan állás
volt az országban, amelynek betöltésénél szükség volt
egyetemi végzettségre. A világi értelmiség zöme a
kancelláriákban és a bíróságoknál működött, beleértve az
egyre növekvő számú hivatásos ügyvédet. Nekik a hazai
szokásjogot kellett ismerni, azt pedig az egyetemeken nem
tanították. A magyarországi középfokú iskolák különben igen
magas fokú képzettséget adtak, ahol gyakran külföldi
tudósok vagy valamelyik idegen egyetemen tanult hazaiak
tanítottak. Másrészt a külföldön tanulók zöme városi vagy
mezővárosi polgárfiú volt, akik nem is mindig fejezték be
tanulmányaikat. Bécsben vagy Krakkóban viszont jó
személyes kapcsolatokat szereztek, amelyeket később
például kereskedőként kamatoztathattak. (Az
Olaszországban tanulók egy része is valamelyik közeli
egyetemen kezdte meg tanulmányait, Itáliában csak
folytatta azt.)
Az irodalmi mecenatúrán kívül Mátyás Európa-szerte ismert
volt művészetpártolásáról is. Emögött is a reneszánsz
uralkodói reprezentáció kifejezését kereshetjük. Különösen



jól mutatja ezt a király két adománylevele. Mindkettő
Bécsben kelt 1488-ban, az egyik július 25-én. Ebben a
Giovanni Dalmata néven ismert szobrásznak (Johannes
Duknovich de Tragurio) adományozta a király Majkovc Körös
megyei kastélyt. Az adománylevélben elmondja az uralkodó,
hogy a kedvezményezett művészetével hozzájárul „a mi és
egész országunk dicsőségéhez". Egy hónap múlva egy másik
művésznek, a spanyolországi Toledóba való Cotta Márton
mesternek Budán adományoz egy házat Beatrix királyné
beleegyezésével, hogy ez a kiváló ember örökre az
országban maradjon „egész udvarunk és minden udvari
emberünk díszére és ékességére és nevünk fényére". Sajnos
nem tudjuk, hogy Cotta milyen művészeti ágban
tevékenykedett, az azonban valószínűtlen, hogy ötvös lett
volna. Martin Cota, ahogy neve spanyolosan helyes,
tekintélyes kikeresztelkedett zsidó családból származott, és
Ruy Sánchez Cota jelentős spanyol költő unokaöccse volt.
Mátyás halála után Martin tekintélyes budai kereskedőként
működött, majd Velencébe költözött, ahol a 1 6. század
elején halt meg.
A két királyi adománylevél világosan mutatja, hogy Mátyás
tisztában volt a művészet királyi dicsőséget növelő
értékével. A művészetpártolás része volt uralkodói
reprezentációjának. Ezt kitűnően fejezte ki Antonio Bonfini,
amikor 1488-ban a király számára latinra fordította Antonio
Filarete (Averulinus) olasz nyelvű építészeti munkáját. A
történetíró ezt írta a Mátyásnak szóló ajánlásában:
„Csatlakoznak ehhez mások is, amelyek Felségedet nem
kevésbé ékesítik, és világosan arról tanúskodnak, hogy
Corvinus és római császár (caesar) vagy, gyönyörködsz a
jeles épületekben, és főleg azokban, amelyek vetekszenek
az ókoriakkal." A Bonfini által elterjesztett, a Valerius Messala
Corvinus családtól eredeztetett leszármazás azt a gondolatot
kelti az olvasóban, hogy Mátyás igazi római császár. (Ne
felejtsük el, hogy két évvel vagyunk Miksa római királlyá



választása és a magyar király császári reményei megszűnte
után!)
Az Averulinus-előszón kívül más források is reneszánsz
építtetőként, művészetpártolóként említik a királyt. A
modern olasz reneszánsz művészet az Alpoktól északra
valóban először Magyarországon, Mátyás környezetében
jelent meg. Az is tény, hogy középkori királyaink között ő volt
az egyik legnagyobb építtető. Számos olasz művészt
foglalkoztatott. Egyik építésze a firenzei Chimenti Camicia
volt, aki korábban valószínűleg közreműködött az urbinói
hercegi palota építésénél. A legfontosabb, az egykorú
források által legtöbbször emlegetett mátyási építmények, a
budai vár és Visegrád azonban elpusztultak a török korban,
bár az ásatások számos reneszánsz kőemléket hoztak
napvilágra. De nem tagadható az sem, hogy a Mátyás-kor
második fele és az azt követő évtizedek Magyarországon
mind az építészetben, mind a többi művészeti ágban a
gótika virágkorát, vagy legalábbis utóvirágzását mutatják. Ez
elsősorban a templomépítészetben érzékelhető. Feltűnő,
hogy még olyan templomok esetében is, amelyek
építtetésében biztosan szerepe volt a királynak, mint például
a szegedi és a kolozsvári ferencesek templománál, a gótikus
stílust alkalmazták. A székesfehérvári koronázó templom
szentélyének keleti meghosszabbítása, amely már nem
készült el a nagy király életében, ugyancsak a gótika körébe
tartozik. Önmagában azonban ez nem jelent semmit. A 1 5.
század közepének egyik legnagyobb humanista írója, Enea
Silvio Piccolomini (a későbbi II. Pius pápa) püspök korában
pienzai palotáját reneszánsz stílusban építtette,
székesegyházánál viszont utasította építészeit, hogy a
német mintát kövessék. Eredetileg a templomokhoz tehát
jobban illőnek tartották a gótikát.
Csakhogy Mátyás világi építkezéseinél is uralkodott a gótikus
stílus. Egyik legfontosabb, a kortársak által egekig



magasztalt palotaépítése Visegrádon zömében késő gótikus
lett, igaz, reneszánsz elemekkel keverve. A visegrádi műhely
dolgozott Mátyás más építkezésein is: Vajdahunyadon, Tatán,
Pannonhalmán. Ezzel szemben a budavári palotában talán
több volt a reneszánsz elem. A palota alaprajzi rendszere a
Zsigmond korihoz képest nem nagyon változott. Egyedül az
északi előudvar kialakítása történhetett esetleg Mátyás
korában. A meglevő épületek egy részét azonban valóban
átépítette reneszánsz stílusban. A források szerint ilyesmi
történt a kápolnában is, valószínűleg az emeleti szinten.
A reneszánsz all'antica stílus jobban megmutatkozott a
szobrászati alkotásokban. Kiváló szobrászokat
foglalkoztatott, mint a már említett Giovanni Dalmatát. A
firenzei Benedetto da Majano ugyan csak rövid ideig
tartózkodott Budán, de a király megbízásából otthon is
dolgozott a számára. Nem ismerjük annak a művésznek a
nevét, akit a „Márványmadonnák mesterének" szoktak
nevezni. Sajnos elpusztult a három Hunyadi (János, László és
Mátyás) szobra, és Herkules bronzszobra szintén. A palota
kapui előtt két meztelen fegyveres ugyancsak bronzból
készült szobra állt őrt. A palota kapuja szintén bronzból
készült, és Herkules tetteit ábrázolta. A díszkutak közül a
budai Pallas-kutat vagy a visegrádi Herkules-kutat
említhetjük.
A falfestményekről részben a források emlékeznek meg, mint
például a Daróci János székelyispán hősi halálát ábrázolóról
(az 1467-es moldvai háborúban esett el), részben
freskótöredékek maradtak fenn. Ezek többségükben még
gótikus jellegűek, Mátyás azonban előszeretettel bízott meg
olasz festőket is, hogy megbízására dolgozzanak. Már az
1460-as években - talán Janus Pannonius javaslatára - bízta
meg Andrea Mantegnát arcképe megfestésével. Ennek
azonban csak másolata maradt meg. A nagy kortárs
művészek közül Filippino Lippi egyik képét Lorenzo Medici



küldte el Mátyásnak, aki aztán képeket is rendelt a festőnél.
A magyar király, nagy műgyűjtő lévén, gyakran kapott
ajándékba képzőművészeti alkotásokat.
Iparművészeti alkotásokban is gazdag volt a királyi udvar.
Ünnepi fogadásokon kiállították arany- és ezüstedényeit,
hogy mutassák az uralkodó gazdagságát. Az ásatások
tanúsága szerint a kiváló minőségű faenzai majolika is nagy
mennyiségben jutott el Mátyás udvarába. Az uralkodó
azonban saját majolikagyártó műhelyt is felállított. A padlók
nem egy helyen majolika padlótéglákkal voltak fedve,
amelyek Mátyás emblémáit ábrázolták. A díszesen faragott,
kőből készült kandallókon kívül kályhák is álltak a király
palotájában, s a kályhacsempéken magát a királyt is
ábrázolták.
Annak ellenére tehát, hogy az építkezésnél a gótika
uralkodott, a díszítőelemek, egyes helyeken az építészeti
részletek, a belső lakberendezés valóban reneszánsz jellegű
volt, így a Mátyást dicsőítő olasz humanisták
végeredményben nem is túloztak nagyon. Jelentősebb
reneszánsz hatás viszont csak a Beatrixszal kötött házasság
után mutatkozott. Nehéz lenne azonban eldönteni, hogy
milyen volt a nagy király ízlése. Bár előszeretettel ellenőrizte
az építkezéseket, ami arra látszik utalni, hogy érdekelték és
azonosult velük, talán fontosabbnak tartotta ezek
reprezentációs szerepét. Mindig érdeklődött külföldi
fejedelmi építkezések iránt, és azt szerette volna, ha ország
világ beszél a magyar király udvarának fényűző pompájáról.
Különösen szerette ezt külföldi vendégek és követek előtt
bemutatni. Az alacsony származású uralkodj
mecenatúrájával akarta bizonyítani Európa régi dinasztiái
előtt a maga nagyszerűségét.
Utoljára hagytuk a nagy király egyik legjelentősebb
alkotását, aminek jelentőségét a megmaradt emlékek



alapján is érzékelni tudjuk, és amely egyaránt mutatja
tudomány- és művészetpártolását. Híres könyvtáráról van
szó. Budai várában létesítette a Bibliotheca Corvinát. Mintája
valószínűleg Vitéz János és Janus Pannonius könyvtára
lehetett, könyveik egy részét be is olvasztotta saját
bibliotékájába, de itáliai példákat is követett, főleg a firenzei
Mediciekét. Itt is a Beatrixszal kötött házasság után alakult ki
az igazi reneszánsz intézmény. A király és könyvtárosai, főleg
a firenzei Taddeo Ugoletti megbízásából a legjobb olasz
könyvmásolók és -díszítők készítették a csupán töredékeiben
megmaradt könyvtár csodálatra méltó kódexeit. Budán és
Becsben is működött könyvmásoló műhely, de külföldön,
például Firenzében is készítettek számára könyveket. Latin
és görög nyelvű, mintegy 2000-2500 kötetből álló könyvtár
jött létre, amelyből mára mintegy 170 kötet maradt meg.
Filozófiai, történeti, filológiai, retorikai, költészeti,
csillagászati, orvostudományi, teológiai, hadtudományi,
építészeti és földrajzi művekből állt. Nyomtatott könyv kevés
volt a könyvtárban, de ez nem csupán esztétikai, illetve
reprezentációs okokkal magyarázható, hanem azzal is, hogy
az általunk ismert köteteknek több mint fele Mátyás életében
még nem jelent meg nyomtatásban. A klasszikus - latin és
görög - irodalom nagy része azonban megvolt a könyvtárban,
amely a humanistáknak kincsesbányaként szolgálhatott.
Díszes, magas művészeti értékű miniatúrák ékesítették a
köteteket, s a kötések is a könyvkötő művészet remekeinek
számítottak.
Az ének- és zenekultúra is fellendült a nagy király idejében.
Az uralkodók általában rendelkeztek ún. „kápolná"-val, amely
megkülönböztetendő a kápolnától mint épülettől, és az
udvari ének- és zenekart jelentette. Mátyás kápolnája magas
színvonaláról egy szakember emlékezett meg. Bartolomeo
de Maraschi castellói püspök 1483-ban pápai követként
érkezett Budára, korábban, 1475-ben a pápai énekkar
vezetője volt. Jelentéséből kiderül, hogy a kápolna nemcsak



a misén, de az ünnepi vacsorán is bemutatta ének- és
zenetudását, azaz egyformán otthon volt a szakrális és a
világi zenében. A király énekesei zömében külföldiek voltak,
mint például Hollandiai Fülöp vagy az olasz Sandrachino. A
karmesterek, zeneszerzők közül említhetjük a flamand
Johannes Stockemet, Jacques Barbireaut, az olasz lantos
Pietro Bonót.
Ez a művészet és tudomány szinte minden területére
kiterjedő mecenatúra nem volt olcsó mulatság, viszont
politikai okokból is szükségesnek tarthatjuk. Jól alátámasztott
számítások alapján az erre fordított kiadásokat - főként a
Beatrixszal kötött házasság után - évi 80 000-90 000
aranyforintra becsülhetjük. Persze ez nem igazán nyerte el a
magyarok tetszését. A humanisták nem véletlenül vették
védelembe - már csak saját érdekükben is -a királyi
mecenatúrára fordított kiadásokat, mint például Bonfini, aki
ezzel hasonlította Mátyást a római császárokhoz. Az ország
azonban - nem egészen alaptalanul - ezeket a szemükben
indokolatlan kiadásokat Beatrix hatásának tulajdonította. A
16. századi Heltai Gáspár, amikor magyarul átdolgozta
Bonfini történeti művét, nem véletlenül adta egyik
fejezetének a következő címet: „Egy olasz menyecske
megváltoztatja az hatalmas királyt."
Mégsem állíthatjuk, hogy a magyar urak nem voltak
tudatában a királyi mecenatúra értékének. Ezt kitűnően
mutatja a főpapoknak és báróknak 1490. június 17-én Corvin
Jánossal kötött megállapodása. Eszerint a herceg köteles „az
ország ékességére létesített könyvtárt" Budán hagyni,
azonban az urak beleegyezésével néhány könyvet saját
maga számára elvihet. Nyilvánvaló ebből, hogy a Mátyás
politikájával végül szembeforduló főpapok és bárók tisztában
voltak azzal, hogy - legalábbis a könyvtár - az ország díszét
szolgálja.



A népmesék Mátyása és a valóság
Egy 16. századi oklevél hátlapján található ez a bejegyzés:
„Meg holt matias király s el költ az Igazsagh." A magyar
néphagyományban Mátyás igazságos királyként mutatkozik
meg: számos monda fűződik nevéhez, mind ezt bizonyítva. E
kép azonban egyáltalán nem egyezik a nagy királyról
életében hangoztatott nézetekkel, például a Dubnici krónika
élesen Mátyás-ellenes megfogalmazásával. Feltűnő továbbá,
hogy az uralkodó halála után szinte azonnal megindul a
közvélekedés átalakulása. A királyi tanács meghívója az utód
megválasztására - mint láttuk - már félt az ország
helyzetének megváltozásától.
Ugyanezt találjuk Bonfininél: az urak megijedtek. Akik eddig
hibáztatták a királyt a súlyos adók és a háborúk miatt, most
a győzhetetlen uralkodóra gondoltak. Az adófizető parasztok
akár hatszoros pénzen váltották volna ki a királyt a
túlvilágtól. Az ijedtség jogos volt, hiszen az első két évben
gyakorlatilag összeomlott Mátyás birodalma, ellenséges
hadseregek pusztították az országot. A Jagelló-kor
zűrzavarai, majd a mohácsi katasztrófa csak növelte a
Mátyás-kor iránti nosztalgiát.
Az „igazságos" Mátyás legendája több gyökérből sarjadt ki.
Minden jel szerint az uralkodó maga is terjesztette, dicsőítő
népénekeket is készíttetett, de az „igazságos" uralkodó képe
általában véve is beletartozott a humanisták eszköztárába.
Ezt terjesztette magáról például Borso d'Este ferrarai herceg
(1450-1471). Van azonban a hagyománynak egy másik
vonala is. A Mátyás-mesék zöme az álruhában a nép közé
járó, majd igazságot tevő királyról szól. Ezt már megtaláljuk
a 16. századi Heltai Gáspárnál. Csakhogy a nép helyzetét
álruhában kikémlelő, majd igazságot tevő király legendája
Magyarországon először Nagy Lajos személyéhez fűződött.



Tanulságos, hogy ezt éppen Mátyás történetírója, Bonfini
jegyezte le, azaz Mátyás életében még Nagy Lajost tartották
az igazságosztó királynak. (Az is lehet persze, hogy előtte
meg egy Árpád-házi uralkodót.) Az álruhás király egyébként
is szokásos népmesei vándormotívum, gondoljunk csak az
Ezeregyéjszaka Hárun al-Rasidjára. A Nagy Lajos és Mátyás
közti párhuzamot erősíthette, hogy Lajos után is felborult a
rend Magyarországon, ugyanúgy visszasírták uralmát, mint
később Mátyásét. Úgy tűnik tehát, hogy a nép ajkán Mátyás
váltotta fel Nagy Lajost.
Az természetesen teljesen valószínűtlen, hogy akár Nagy
Lajos, akár Mátyás valóban álruhában járt volna a nép
között. Mégsem lehetetlen, hogy a király olykor, ha nem is
igazságosztó célból, tett valami hasonlót, különösen
uralkodása első felében. Említettük már a chrudimi esetet,
ahol állítólag így akarta kikémlelni az ellenséget. Bár nem
zárható ki, hogy ezt a király csupán szándékosan
terjesztette, az viszont tény, hogy nemegyszer túl merészen,
saját biztonságával nem törődve vett részt hadi
eseményekben. Jól példa erre, amikor Szabács ostrománál a
török várat csónakon megközelítő királyt majdnem eltalálták.
A harcokban is személyesen vett részt, mint egykor
Oroszlánszívű Richard angol király, meg is sebesült. Mindez
megkönnyíthette a legenda terjedését. A Beatrix szemére
hányt új udvari etikett sem csak a királyi méltóság
kiemelését, hanem főleg személyi biztonságának növelését
szolgálta. Ebben egyet is lehet érteni a királynéval, aki
Olaszországban megszokta a gyakori orgyilkos
merényleteket, igaz, Magyarországon az ilyesmi - a II. (Kis)
Károly elleni gyilkossági kísérleten, valamint Ciliei Ulrik
meggyilkolásán kívül - szokatlan volt.
Az álruhás király legendáján kívül számtalan anekdota, tréfás
mese is elterjedt Mátyásról. Ezek egy része is igen régi. A 16.
századi Benczédi Székely István krónikája említi az egyik



Mátyás-trufát (tréfás mesét) azzal a megjegyzéssel, hogy sok
ilyen van róla. A fennmaradt Mátyás-történetek többsége
másokhoz kötődve megtalálható a nemzetközi folklórban is,
bár vannak egyéni jellegzetességek is. Ahogy az álruhás
király történetének is vannak külföldi kapcsolatai, és ahogy
az Nagy Lajos alakjáról tevődött át Mátyásra, hasonlóra kell
gondolnunk a többi történetnél. Érdekes azonban, hogy az
ellenséget kikémlelő Mátyás is előfordul egy népmesében,
amire pedig van egykori forrásadat is.
A Mátyás királlyá választásával kapcsolatos hagyomány
viszont más jellegű, ez ugyanis csak a magyar folklórban,
illetve a magyarországi nemzetiségekében fordul elő.
Eszerint Mátyás béresként dolgozik, amikor meghallja, hogy
az lesz a király, aki vasasztalon ebédel. Erre ráveszi
gazdáját, hogy az ekevason egyenek. A gazda ugyan
belemegy, de azt mondja, hogy csak akkor lesz egyikük
király, ha a földbe dugott ösztöke kizöldül. Ez is megtörténik,
mire a korona leesik Mátyás fejére. A történet analógiáját a
kutatók az óperzsa mondavilágban találták meg egyedül, így
valószínűleg igen ősi, még keleten a magyarság által
megismert mondaelemről van szó. Viszont ez is arra utal,
hogy régi mondai elemek kapcsolódtak Mátyáshoz.
A szomszéd népek, elsősorban a szerb, horvát és szlovén
népi hagyományát vizsgálva arra jutunk, hogy ezek a
mondák érthető módon nagyjából megegyeznek a magyar
mondakinccsel, vannak azonban eltérések is. Különösen sok
és a magyarral semmi kapcsolatban nem álló szerb monda
maradt fenn, amelyekben Hunyadi Jánosról is esik szó. Ezek
szerint Mátyás játszótársai a szerb nemzeti hősök, a száz
évvel korábban élt Kraljevic Marko vagy Lázár despota
voltak. A király hadvezérei, Brankovic Vuk címzetes szerb
despota és Dóci Péter is előfordulnak az ottani
mondavilágban. Mindez érthető, hiszen a király mégiscsak
több ízben hadakozott szerb és bosnyák területen, és át is



telepített szerbeket az országba. Inkább az a furcsa, hogy
egy-két kivételtől eltekintve ezek a mondák nem kerültek be
a magyar folklórba.
Különleges szerepük van azonban a szlovén Mátyás
történeteknek. Itt Mátyáshoz kötődik a Barbarossa Frigyes
mondakör (a hegyben elzárt király várja a visszatérést) és az
Orfeus-történet is. Ami még érdekesebb, hogy gyakorta
férjes asszonyok elcsábítójának állítják be. Gyakran előfordul
bennük Celje (Cilli) városa, a Cilleiek névadó székhelye, ami
talán magyarázatot ad e mondák nem mindig pozitív
Mátyás-képére is. A férjes asszonyokkal is kikezdő Mátyás
képe viszont - ahogy azt már korábban láttuk
megfelelhetett a valóságnak.
Az utókor Mátyás-ábrázolásában ezek szerint kevés valós
elem mellett a nagy király halála utáni romlás és az uralkodó
dicső tettei, továbbá korábbi mondai és mesei tényezők
ötvöződtek egybe. Milyen is volt azonban az igazi Mátyás, és
hogyan értékelhető uralkodása?
A király közepes termetű, szőke hajú, piros arcú, nagy orrú,
ívelt szemöldökű, széles vállú, kissé görbe lábú, férfias
megjelenésű volt. Bár az átlagosnál nagyobb műveltséggel
és olvasottsággal rendelkezett, katonának nevelték, és
minden jel szerint tábori környezetben érezte magát a
legjobban. Személyes bátorsága vitathatatlan, sőt ez olykor
komoly bajokba is sodorta. Nagyon szerette a lovagi
tornákat, amelyekben mindig részt vett. Galeotto írja le a
híres cseh lovaggal, Holubarral folytatott győztes párbaját.
(Holubar különben III. Frigyes császár szolgálatában állt, neki
volt több várban a várnagya.) Részt vett kocsiversenyekben,
de nézőként is igen érdeklődött az ilyen és hasonló
látványosságok iránt. Bécsben évente kétszer rendeztek
lóversenyt, az ún. skarlátfuttatást, ahol a győztes díja egy
vég skarlát posztó volt. Amikor Mátyás Bécs ura volt,



elrendelte az 1487. november 25-ére tervezett lóverseny
elhalasztását egy héttel, hogy meg tudjon rajta jelenni.
Szerette a táncot, a társasjátékokat, például a kockázást, ezt
háború alatt is gyakorta játszotta.
Hadvezérként az uralkodó ellentmondásos képet mutat.
Kétségtelenül tanult katona volt: előszeretettel olvasott
hadtudományi munkákat, és igyekezett ennek alapján
cselekedni. Stratégaként merésznek mutatkozott, viszont
taktikusként inkább óvatosnak. Soha nem vezényelt olyan
nagy ütközeteket, mint apja. Ez részben azzal is
magyarázható, hogy nem akarta kockáztatni drága
zsoldosseregét. Mindenesetre nyílt csatában megvívott
győzelem kevés fűződik a nevéhez, stratégiai céljait azonban
általában elérte. Jól választotta ki alvezéreit, mind a
magyarokat, mind a cseheket, s katonái is szerették.
Emberként és politikusként valószínűleg egész életére
kihatott 1457-es fogsága. A több mint tíz hónapig V. László,
majd Podjebrád őrizetében lévő, életéért aggódó tizennégy
éves fiú hirtelen királlyá emelkedése ezt nehezen
feledtethette el. Innen származhat bizalmatlansága és a
forrásokban is kiemelt, „a színlelés mestereként" értékelt
tulajdonsága. Bátyja kivégzése és saját letartóztatása idején
bizonyára számos emberben kellett csalatkoznia. Ez a
későbbiekben sem változott, hiszen Szilágyi Mihálytól Vitéz
Jánosig és Janus Pannoniusig sokan voltak, akik visszaéltek
bizalmával. Tulajdonképpen látszólag érzelemmentes férfivá
fejlődött, akinek nem voltak igazi barátai. Legközelebbi
rokonaival, unokatestvéreivel szemben sem mutatható ki az
atyafiúi vonzalom. Amennyiben Carbone dialógusának
hihetünk, egyedül a boszniai háborúban elesett Dengelegi
Pongrác Andrást siratta meg, valamint talán Szapolyai Imrét
kedvelte.



Színlelése számos alkalommal igazolható, igaz ez akár az
uralkodói tulajdonságok közé is sorolható. A legjobb példa az
1471-es összeesküvésben vezető szerepet vállaló Tuz
családdal szembeni eljárása: tíz évig várt a büntetéssel,
közben Tuz János tárnokmesterként komoly politikai szerepet
játszhatott, és csak 1481-ben került sor száműzetésére.
Hirtelen haragjáról is sok adat maradt fenn, mindenki félt
dühkitöréseitől. Bár ez elég gyakori jelenség volt a középkori
uraknál, akik nem mindig voltak képesek magukat
fegyelmezni, lehetséges azonban, hogy dühe gyakran csak
színlelt haragot jelentett. A király uralkodása utolsó éveiben
Magyarországon tartózkodó Angelo Pecchinoli pápai követ
igen részletes követi jelentéseiben többször megemlékezik a
dühbe gurult királyról, ugyanez a követ azonban máskor
csodálkozva írja, hogy Mátyás szinte kezes bárányként
mutatkozik. Teljesen nyilvánvaló, és a szövegkörnyezetből ez
ki is derül, hogy mind a harag kinyilvánításának, mind az
engedékenységnek diplomáciai szerepe volt, attól függően,
hogy a pápai követ mit mondott vagy hogyan reagált a király
szavaira.
Ennek ellenére kétségtelen, hogy a királyi harag nem minden
esetben vezethető vissza diplomáciai célokra, hanem Mátyás
tényleg nem tudta magát mindig fegyelmezni. Egy ilyen
esetre és a király lehiggadása utáni következményekre 1477
ből lehet példát idézni. A pécsi káptalan a Baranya megyei
nemesség ellen könyvbe foglalt vádakat nyújtott be
Mátyásnak, aki első haragjában azonnal ítélkezni akart.
Miután azonban a bárók és az ítélőmesterek
megmagyarázták, hogy ezt nem teheti (a vádakat ugyanis
illik kivizsgálni), rendes bírói útra terelték az ügyet.
Amennyiben igaz, hogy Mátyás arcul ütötte Vitéz Jánost, ez is
ilyen dühkitörés lehetett. Néha a király haragja komoly
politikai következményekkel is járt, mint amikor 1470-ben
búcsúzás nélkül hagyta ott a császárt.



Pedig Mátyás máskor inkább óvatosságáról tett
tanúbizonyságot. Ezzel kapcsolatban kell rátérnünk a király
igazságosságának legendájára. Az uralkodó kétségkívül
tisztában volt azzal, hogy fő feladata a rend és nyugalom
biztosítása, amihez szabályos, pártatlan
igazságszolgáltatásra van szükség. Nemcsak
propagandájában igyekezett magát igazságos uralkodónak
bemutatni, hanem valóban tett is érte, amire a legvilágosabb
bizonyíték az egyetlen valóban az ő szándékát tükröző
törvénye, a nyomtatásban is terjesztett 1486. évi dekrétum.
Az is igaz azonban, ami óvatosságát bizonyítja, hogy nem
mindig szolgáltatott egyenlő mértékben igazságot. A legjobb
példa erre az 1467-es lázadás utáni megtorlás. A
szervezkedés vezetői - a vajdák leváltásán kívül - nem
kaptak büntetést, ezzel szemben a nemesi előkelőket, a
székely és szász vezetőket elég bestiális módon végeztette
ki. Egész uralkodása alatt egyetlen magyar arisztokratát sem
ítélt halálra, csak Boskovic cseh kancellárt. Pedig a király
tudott kegyetlen is lenni, például amikor felakasztatta Svehla
cseh zsoldosvezért katonáival együtt.
Börtönbe is kevés mágnást juttatott. Szilágyi Mihályon, Tuz
Jánoson és Bánfi Miklóson kívül tudtunkkal egyet sem, de a
két utóbbit is csak rövid időre. Bánfi lecsukatása és részleges
birtokelkobzása teljesen igazságtalan ügy volt, noha a
Sagani János herceg elleni háború előtt preventív
intézkedésként talán indokoltnak vehetjük. Megint különbség
van az arisztokratákkal való bánásmód és a nemesekkel
szembeni között. Börtönbe vetett köznemesekről sokkal több
adat maradt, igaz ezek általában közismert rablók voltak.
Érdekes, hogy a főpapok bebörtönzése kevésbé feszélyezte,
elég csak Vitéz János és Váradi Péter fogságára gondolnunk.
Mindez azt bizonyítja, hogy az uralkodó jól ismerte hatalma
korlátait, nem vállalhatta a mágnás réteg esetleges
összefogását vele szemben. Ha vérpaddal és börtönnel nem
is merte az urakat büntetni, a birtokelkobzás jogilag nem



egészen tiszta módszerét gyakran, főként uralkodása
második felében, de lényegében egész uralkodása idején
többször gyakorolta. Ettől nem voltak mentesek rokonai, a
Vingárti Gerébek, a Csákiak (bár ők később visszakapták)
vagy Dengelegi Pongrác Mátyás sem. Elkobozta még a
hivatalban levő kincstartó és szlavón bán, Ernuszt János
felvidéki birtokait is, feltehetőleg vagy egy sikkasztás miatt,
vagy az 1474-es országgyűlésen játszott szerepéért, de nem
váltotta le, hiszen szüksége volt rá. Sok hasonló példa is
akad. Érdekes, hogy ennek ellenére, vagy talán éppen a
máskülönben velük szemben kesztyűs kézzel folytatott
politika miatt, az arisztokraták több mint egyharmada
Mátyás halála után Corvin János mellett állt ki.
Mátyás sem az itáliai, sem a nyugat-európai uralkodók
példáját nem követte. Itáliában napirenden voltak az
orgyilkosságok, az ellenfél megmérgezése a politika bevett
módszerei közé tartozott. Mátyásnak több íz-,ben
felajánlották ellenfelei megmérgezését, amit az uralkodó
élesen visszautasított. Azt is mondhatnánk, hogy nyílt
sisakkal harcolt. Nyugat-Európában királyi kortársai kivétel
nélkül szép számmal végeztettek ki megbízhatatlan
arisztokratákat, még III. Frigyes is Andreas Baumkirchert, a
magyar király azonban egyet sem.
Megvolt a királyban a jó uralkodókra jellemző emberismeret.
Meg tudta találni azokat a tehetséges embereket, akikre
komoly feladatokat bízhatott, függetlenül származásuktól,
legyenek azok arisztokraták (például Bátori István országbíró
és vajda) vagy egyszerű származásúak (például a
mezővárosi polgár Handó és Váradi, vagy a kikeresztelkedett
zsidó Ernuszt), függetlenül attól, hogy magyarok vagy
idegenek voltak, gondolunk például Beckensloer, Rangoni
vagy Filipec kancellárokra. Kiválasztottai tehetségében nem
is tévedett, annál inkább hűségükben. Természetesen nehéz
utólag a királlyal szembekerült tanácsosai esetében a



szakítás okát megtalálni. Könnyen lehet, hogy túl nehéz
főnök volt a király. Mátyás mindent maga szeretett intézni,
többnyire személyesen tárgyalt külföldi követekkel, hazai
panaszosokkal, és szükség esetén dezavuálta saját embereit,
például Drági Tamást itáliai követsége idején. Ez sérthette
hívei önérzetét. Máskor ok nélkül, vagy legalábbis látható ok
nélkül haragudott meg valakire, s az illető hirtelen
kegyvesztett lett, ráadásul alig lehet találni olyan embert, aki
kegyvesztés után vissza tudott kerülni a király környezetébe.
Ilyen kivétel volt az uralkodása elején nagy befolyású Bodó
Gáspár, aki több mint két évtizedes háttérbe szorítás után
került vissza Mátyás udvarába. Mátyás közvetlen környezete
ezért állandó jogos félelemben élt, így nem csoda, hogy ők
könnyebbültek meg a leginkább a király hirtelen halálakor.
A király nemcsak művelt volt, hanem tökéletesen ismerte
Európa, sőt Észak-Afrika körülményeit. A Pecchinoli pápai
legátussal folytatott tárgyalásaiból kiderült, hogy pontosan
tudta, mi történik a világban. Bizonyára kitűnő hírszolgálattal
rendelkezett, amire szüksége is volt, hiszen egy középkori
uralkodónak politikai tervei megvalósításánál ismernie kellett
a nemzetközi helyzetet, döntéseinél számolnia kellett azok
várható következményeivel.
Felmerül még egy kérdés, a király egyéni hite, viszonyulása
a valláshoz. A kérdés indokolt, hiszen a reneszánsz korában
bizonyos mértékben terjedt a pogányság, még a püspök
Janus Pannonius sem élt egyháziasnak mondható életet. A
platonista, vagy talán inkább neoplatonista filozófia
terjedése sem kedvezett nagyon a vallásos világnézetnek,
noha Ficino körét nem nevezhetjük pogánynak. Mátyás
esetében külön kell választani a Szentszékhez fűződő
viszonyát egyéni hitétől. Mint láttuk, uralkodása első felében
erősen kötődött a pápasághoz, utána azonban inkább
szembekerült vele. Igaz, elsősorban az Egyházi Állam, tehát
egy itáliai államalakulat fejével, és nem annyira a katolikus



egyház fejével, ha a pápa két funkcióját egyáltalán szét lehet
így választani. Bár ez utóbbi téren is voltak ellentétek,
nehezen tűrte ugyanis az egyházfő és főként annak bíróságai
beleavatkozását a magyar viszonyokba. Itt az állam és
alattvalói érdekeit képviselte. Akkoriban sokkal több ügy
tartozott egyházi bíróságok elé (például házassági,
végrendeleti, hagyatéki kérdések), ahonnan a hazai egyházi
bíróságoktól fellebbezni lehetett a római Szentszékhez,
amely azonban alsó fokon is magához rendelhetett pereket.
Egy Rómában folytatott per nagy anyagi terheket rótt a
felekre, ezt igyekezett a király megakadályozni. Ebből
azonban nem következik az, ami a szakirodalomban is
felmerült, hogy a király valamiféle nemzeti egyházat akart
volna kialakítani.
A magyar király a konstanzi zsinat óta rendelkezett a
bíborosi testület által engedélyezett, de a pápától soha el
nem ismert főkegyúri joggal, így Mátyás is beleavatkozhatott
a magyar egyházi szervezet irányításába. Azt már láttuk,
hogy gyakorlatilag ő töltötte be a püspökségeket, noha
egyházjogilag a király jelöltje csak a pápai kinevezés által
vált véglegesen főpappá. Az esetek túlnyomó többségében
ez nem is okozott problémát, a vitás esetekből pedig egyet
emelhetünk ki. Az 1480-as évek elején a horvátországi
modrusi püspökségre Mátyás felesége gyóntatóját, a
domonkos Zárai Antalt, a pápa pedig Guiliano della Rovere
bíboros udvari papját, Raguzai Kristófot nevezte ki. Az éles
vitában ugyan Mátyás győzött, de Zárai halála után mégis
elfogadta Raguzait, aki átvette a királyné gyóntatója
szerepét is, sőt a magyar királyi tanácsban is szerepet
kapott.
A püspökségek betöltésénél az uralkodó kétségkívül nem a
főpapjelölt egyházi érdemeit, hanem politikai
felhasználhatóságát vette figyelembe. Esztergomi érsekként,
Magyarország prímásaként az utolsó valóban főpásztor az



1465-ben meghalt Szécsi Dénes bíboros volt. Jellemző, hogy
Janus Pannonius utódjának kincstartója, Ernuszt János fiatal,
Zsigmond nevű fiát nevezte ki, aki csak azért szenteltette fel
magát papnak és püspöknek, mert konvertita apja 1476-os
végrendeletében könyörgött főpap fiának, hogy tegye ezt
meg. Nagylucsei Orbán győri, majd egri püspök, és a bécsi
püspökség adminisztrátora, a király utolsó főminisztere
valószínűleg sohasem szenteltette fel magát.
Ellentmondásos a király viszonya a szerzetesrendekhez is. A
monasztikus rendek (bencések, ciszterciek, prémontreiek)
esetében Mátyás alatt terjedt el az ún. kommendátori
rendszer, azaz a szerzetes konvent által választott apát
helyett renden kívüli személyek, nemegyszer világiak vették
át a monostor irányítását, és élvezték bevételeit. Ezzel
szemben éppen Mátyás figyelt fel a szerzetesi fegyelem
meglazulására, és igyekezett rendi reformokat végrehajtani.
Ezt ki lehet mutatni a cisztercieknél, akiknek monostoraiba
külföldről is hozatott szerzeteseket. Pecchinoli legátus
segítségével a bencéseket is reformálni akarta, erre azonban
csak II. Ulászló alatt került sor. A királyság anyagi érdeke és
a Mátyás által szorgalmazott vallásos megújulás azonban
nem esett egybe, ezért nem sikerültek reformtervei.
De már a szerzetesrendek megreformálásának puszta
szándéka mutatja, hogy a vallásos megújulást feladatának
tekintette. Ide tartozik az is, hogy uralkodása alatt és anyagi
támogatásával kezdték az egyes egyházmegyék
misekönyveiket kiadatni nyomtatásban. Nem egy esetben
meglazult fegyelmű vagy elnéptelenedő monasztikus
monostorokat koldulórendeknek vagy a pálosoknak adott át.
(például Ercsi, Vértesszentkereszt, Zsámbék.) Maga is
építtetett kolostorokat, például a kolozsvári, okolicsnói,
szegedi és vajdahunyadi ferencest, illetve a fejéregyházai
pálost.



Személyes vallásosságát bizonyítja teológiai érdeklődése is.
Ilyen munkák voltak könyvtárában, és az uralkodó olvasta
ezeket. Galeotto jegyezte fel a király egyik vitáját Giovanni
Gatti domonkos szerzetessel. Mátyás arra kért választ, hogy
Krisztus miért az őt megtagadó Péterre, nem pedig
kedvencére, a mindig hű János evangélistára hagyta
egyházát. Mivel a barát, aki később püspök lett Itáliában,
nem tudott rá válaszolni, a király, részben Szent Jeromosra
hivatkozva megmagyarázta: Krisztus ezáltal akart a
bűnösöknek a bűnbocsánatra reményt adni. A bűnös Péter,
aki mivel egykor nős ember volt, jobban megtapasztalta az
ember esendőségét, mint a szűz János, könnyebben tudott
bűnbocsánatot adni Jánosnál. Nem véletlen, hogy a számos
nőügyéről hírhedt király így gondolkodott.
A király személyes vallásosságában a legfontosabb Mária
tisztelete volt. Magyarország patrónájának tisztelete ugyan
Szent István óta belegyökereződött a magyar nép tudatába,
de épp Mátyás tette ezt a korábbinál is jelentősebbé. Az
1460-as évek végén bevezetett pénzreformnál ő helyeztette
el Szűz Máriát mint az ország védőasszonyát az érmekre, s e
szokás évszázadokig fennmaradt. Ezt a Mária-tiszteletet meg
is indokolta egy 1474-es oklevelében: „És ha a katolikus
fejedelmeknek gondoskodniuk kell arról, hogy ájtatosan
törekedjenek a Boldogságos Szűz dicsőségére és tiszteletére,
nekünk mégis, akik az ő patronátusa alatt a legszentebb
István, a magyarok első keresztény királya által magának a
Szűznek felajánlott királyság fejedelemségét viseljük,
különösen kötelességünk, hogy amire képesek vagyunk, azt
a legájtatosabban ugyanezen Szűznek dicsőségére és
tiszteletére fordítsuk."
Megjegyzendő még, hogy a király 1490 virágvasárnapján a
szertartás alatt megáldozott. A liturgia hat órán át tartott, és
mivel akkor áldozás előtt semmit nem lehetett enni, nyilván
nagyon megéhezett. Ez magyarázhatja dühkitörését a rossz



füge miatt, s mint tudjuk, ez váltotta ki a halálához vezető
rohamot.
A nagy király ritka tehetséges férfi volt. A szerencse juttatta
a trónhoz, ezt akarta mindvégig biztosítani, és a lehetőség
szerint később fiára átörökíteni. Fiatalemberként szabadon
kiélhette ösztöneit: szerette a nőket, az italt, a szórakozást, a
táncot, élte a vidám katona életét. Ugyanakkor kezdettől
tisztában volt azzal, hogy mivel tartozik királyi
méltóságának, ezt azonban a második házasságáig inkább
csak a külföldiek előtt, adandó alkalmakkor mutatta meg,
különben közvetlen és megközelíthető maradt - főként
katonái körében. A Beatrixszal kötött házasság több
szempontból törést hozott életébe. El kellett távolítania élete
nagy szerelmét, gyermeke anyját, de az új feleség, „az olasz
menyecske" a maga műveltségével valószínűleg igazi
szellemi partnerévé vált a királynak. Beatrix hatására
változott a királyi udvar Európa bármely uralkodóéval
vetekedő intézménnyé. Majdnem minden, amiért Mátyás
neve ma is mindenütt ismert a reneszánsz- és
humanizmuskutatók között, ennek a házasságnak
köszönhető. A másik oldalról nézve viszont a nápolyi
királyleány olyan politikába hajszolta bele a királyt, ami nem
volt hasznos az országnak, és a Barbara Edelpöck és fia
iránti gyűlölete sok keserű órát szerzett férjének.
A király politikájának értékelése azonban napjainkig vitatott.
Az alapkérdés: miért nem tett többet a törökverő Hunyadi fia
az oszmán ellenség ellen, miért fecsérelte el erejét nyugati
hadjárataira? A kérdésre általában két leegyszerűsített,
egymásnak ellentmondó választ ad a szakirodalom. Az egyik
tulajdonképp egy megállapítás, és a kortárs Dubnici
krónikára megy vissza: a király elhanyagolta a török
veszélyt, így a nyugati háborúk végeredményben
hozzájárultak az ország bukásához. A másik nézet szerint a
király világosan látta, hogy egyedül nem képes megküzdeni



az oszmánokkal, és mivel nem talált külső segítséget, maga
akart Közép-Európa keleti felén egy nagyobb államot
létrehozni, ami eredményesebben veheti fel a harcot a
félelmes ellenséggel.
Lényeges kérdés tehát a nyugati politika értékelése. Ezzel
kapcsolatban is felvetődtek ellentétes nézetek. Vannak, akik
világuralmi törekvéseket tulajdonítanak Mátyásnak, mások a
hódító politikát a reneszánsz uralkodó típusából vezetik le,
vagy pedig egyszerűen csak arra utalnak, hogy a parvenü
Mátyás a régi uralkodóházakkal való egyenjogúságát akarta
bizonyítani, illetve az 1463-as Habsburg-örökösödési
szerződést szerette volna megváltoztatni. Meg kell
jegyeznünk, hogy valóságmagvakat mindegyik nézetben
találunk.
Milyen volt azonban Mátyás állama? Leszámítva a nehezen
megfogható reneszánsz állam fogalmát, a szakirodalomban
vagy rendi (rendi képviseleti) monarchiának határozzák meg,
vagy arra utalnak, hogy központosító (centralizációs)
kísérletet hajtott végre, sőt esetleg központosított államnak
tartják. Ez a nézet sem hagyja azonban figyelmen kívül a
rendiség szerepét.
A rendiségnek kétségkívül jelentős szerepe volt Mátyás
államában. Egyetlenegy király sem tartott annyi
országgyűlést, mint Mátyás, sőt ezt a meghódított
tartományokban sem hanyagolta el. A rendek szavazták meg
többnyire az adót, máskor pedig a diétán adhatták elő
sérelmeiket. Nem beszélhetünk azonban rendi „képviseleti"
monarchiáról, hiszen - ha csak öt alkalommal is - olykor a
teljes nemesség megjelent az országgyűlésen. A harmadik
rendet, a városokat az uralkodó 1464 után csak egyszer
hívta meg, s ez azt mutatja, hogy csak csonka rendi
gyűlésekről beszélhetünk. Elgondolkoztató továbbá az is,



hogy az adót olykor csak a tágabb királyi tanáccsal, nem
pedig az országgyűléssel szavaztatta meg.
Formailag tehát létezett a rendi állam, de nem minden
esetben működött. Erre is gondolhattak a központosított
állam elméletének megalkotói, amikor a királyi hatalomnak a
rendeket megkerülő érvényesüléséről beszéltek. Nagy
jelentőséget tulajdonítottak az „apparátusnak", a rendi
szervektől többé-kevésbé független hivatali és bírósági
szervezetnek, valamint a hadseregnek. Ezek segítségével a
király megtöri vagy háttérbe szorítja a nagyúri csoportokat,
az ország szétforgácsolásának erőit. De ezt is össze lehet
kapcsolni a rendiséggel: a király és az alsóbb rendek
szövetsége segíti a királyi hatalom kibontakozását.
Csakhogy a nagybirtok nem állt eleve szemben a királyi
hatalommal, hiszen külső veszélyek vagy belső nehézségek
esetén rá volt utalva az uralkodó támogatására, és ezért
olykor még áldozatot is hozott, ráadásul az urak egymás
ellen is csak a király segítségében reménykedhettek. Az
alsóbb rendek viszont az általuk megszavazott törvények
tanúsága szerint inkább az uralkodói hatalom korlátozásában
voltak érdekelve. (Ez elsősorban a nemességre áll, hiszen a
városok nemigen szóltak bele az államügyekbe.) Nem lehet
továbbá a hivatalrendszert sem teljesen új rendszerű hatalmi
eszközként értékelni: a kancellária csupán oklevélleíró
segédhivatal volt, és az 1464-es reform után sem vált
jelentőssé, mint láttuk, Mátyás időnként kancellárok nélkül
kormányzott.
Az viszont igaz, hogy Mátyás áz 1460-as években a
pénzügyigazgatást valóban központosította, amivel
bevételeit is növelhette, állandó hadserege pedig tényleg
olyan hatalmat biztosított számára, ami a királyi
birtokállományt ismerve különben lehetetlen lett volna.



A király tagadhatatlan ügyességgel tudta kiaknázni
mindazokat a jogokat, amivel egy középkori uralkodó
rendelkezett. Érvényesítésük azonban nem volt egyszerű,
legalábbis a királyi tanács, azaz a főpapok és főurak
beleegyezését meg kellett szereznie. Mivel uralkodása első
felében a Szentszék és legátusai támogatták, valamint élni
tudott a főkegyúri joggal, a prelátusok többnyire mellette
álltak. A bárók esetében a helyzet kissé eltérő. Uralkodása
kezdetén a volt Hunyadi-párt, illetve a Giskra hatalmától
szabadulni akaró urak támogatták. Később pedig mindig
talált elegendő arisztokratát, beleértve az általa felemelt új
mágnásokat, akiket érdekeltté tudott tenni politikája
követésében. Így azt lehet mondani, hogy változó
összetételű koalíciókkal kormányzott élete végéig. A különös
tehát az, hogy a király valójában a nagybirtokra
támaszkodott. Ezért bánt az urakkal kesztyűs kézzel, és talán
ezért támogatta a bárók több mint egyharmada halála után
is Corvin Jánost.
Hadseregét csak fokozatosan sikerült felállítania. Eleinte a
felvidéki csehek ellen állt össze, majd a hozzá pártolt Giskra
csapatokból tovább bővült. A boszniai hadjárat, valamint a
Csehország elleni háború első szakaszában a hadsereg
fenntartását a rendek is támogatták, később pedig az immár
erős sereggel rendelkező királynak nehéz lett volna
ellentmondaniuk. Az 1467-es és az 1471-es lázadások
kudarca bizonyította minden ellenállás értelmetlenségét. A
katonaságot azonban foglalkoztatni kellett, mégpedig
gazdag tartományokban, ahol zsoldfizetési hátralék
esetében is megélhettek.
Ez már önmagában is indokolta az offenzív nyugati politikát.
Olasz történetírója, Bonfini világosan látta: „hogy otthon
nyugodtan éljen, kívül háborút szított". Kérdéses, hogy ez a
magyarázat teljesen kielégítő-e. Az 1460-as évek második
felétől azonban eléggé világosan kimutatható egy konkrét



politikai cél is: a római királyságot, majd a császárságot
akarta megszerezni. Magyar király volt, éppúgy mint előtte
Zsigmond és annak veje Albert, akik a magyar trón mellett a
német birodalom és Csehország uralkodója tisztét is viselték.
Mátyás céljával az olasz humanisták is tisztában voltak,
Carbone például 1475 táján így írt dialógusában: „Bárcsak
gyorsan elérkezne az a nap, melyen Mátyást római királynak
és császárnak látjuk." Bár a király rosszul mérte fel a
lehetőségeket, és tervének sikere nagyon valószínűtlennek
látszott, III. Frigyesnek mégiscsak a Mátyás iránti félelem
felkeltésével sikerült 1486-ban fiát puccsszerűen római
királlyá választatni.
Megállapíthatatlan, hogy csupán a parvenü király hiúsága és
királyi elődjei példája vezette-e, vagy pedig az, hogy egy
óriási birodalom élén nagyobb eséllyel veheti fel a harcot a
török ellen. Azzal ugyanis tisztában kellett lennie, hogy
Magyarország egyedül nem viselhet offenzív háborút a nála
hatalmasabb török birodalom ellen. (1475-ben II. Mehmed
szultán évi jövedelme pontosan a kétszerese volt annak,
amit Mátyás egész uralkodása alatt legfeljebb néhány évben
maximálisan be tudott szedni.) Az 1463-1464-es boszniai
háború, valamint a rendkívül drága és hosszan tartó szabácsi
ostrom bebizonyította, hogy a határvédelem megerősítésén
kívül az ország többre nem képes. A király érdeme, hogy az
általa kiépített végvárrendszer közel fél évszázadig
megvédte Magyarországot.
Végeredményben Mátyás trónra lépte után - igaz, szerencsés
körülmények összejátszásával - megakadályozta az ország
darabokra hullását, nem megvetendő ügyességgel erős
királyi hatalmat épített ki - bár ennek nem nagyon volt
szilárd alapja. Magyarországnak európai tekintélyt szerzett,
nemcsak mint jelentős hatalomnak, hanem mint a
humanizmus egyik fellegvárának. Sikerült Alsó-Ausztriára és
a keleti cseh tartományokra kiterjeszteni a magyar befolyást,



ezt azonban éppúgy nem tudta állandósítani, mint ahogy
nem tudta a császárságot megszerezni, és a Habsburgok
örökösödési igényét sem megszüntetni. Sikereinek azonban
nagy ára volt: katonái a zsoldjukat nem itthon költötték el, a
királyi mecenatúrára kifizetett összegek is külföldre kerültek,
pedig zömében a magyarok adójából származtak. Az ország
így elszegényedett és meggyengült. Ez a helyzet hosszabb
ideig nem volt fenntartható, össze is omlott a király halála
után.
Mátyás maga is tisztában volt ezzel. Jól mutatja ezt 1489-es
béketerve, amikor -fia boszniai királysága fejében - hajlandó
lett volna egész addigi politikáját felrúgni, és a Habsburgokat
az országba hozni. Bizonyos mértékig azonban még ez a terv
is összeegyeztethető a király korábbi céljaival: Magyarország
és a Birodalom egy kézbe került volna. Nem magyar, hanem
német kézbe, de egybe. A magyar rendek azonban nem
Miksát, hanem II. Ulászlót választották meg.
A pro és kontra érveket még hosszan sorolhatnánk, akárhogy
nézzük is azonban, Mátyás király minden hibája ellenére
Magyarország egyik legnagyobb uralkodója volt, aki joggal
vált a népmesék hősévé, s akit a magyar nép sohasem fog
elfeledni.
Függelék
IRODALOM
Mátyás-életrajzok és róla szóló tanulmánykötetek
Fraknói Vilmos: Mátyás király élete. Budapest, 1890.
Mátyás király. Emlékkönyv születésének ötszáz éves
fordulójára. Szerk. Lukinich Imre. Budapest, 1940. I-II. k.
Elekes Lajos: Mátyás és kora. Budapest, 1956.



Kisfaludy Katalin: Matthias rex. Budapest, 1983.
Ackerl, Isabella: König Mathias Corvinus. Ein Ungar, dér in
Wien regierte. Wien, 1985.
Kovács Péter, E.: Matthias Corvinus. Budapest, 1990.
Teke Zsuzsa: Mátyás, a győzhetetlen király. Budapest, 1990.
Mátyás király 1458-1490. Szerk. Barta Gábor. Budapest,
1990.
Hunyadi Mátyás. Emlékkönyv Mátyás király halálának 500.
évfordulójára. Szerk.
Rázsó Gyula, V. Molnár László. Budapest, 1990.
Hoensch, Jörg K.: Matthias Corvinus. Diplomát, Feldherr und
Mazen. Graz, Wien, Köln, 1998.
Kubinyi, András: Matthias Corvinus. Die Regierung eines
Königreichs in Ostmittel-europa, 1458-1490. Herne, 1999.
A Hunyadi-család
Elekes Lajos: A Hunyadi-kérdés. In Mátyás király.
Emlékkönyv, i. m. I. k. 13-69. Kovács Péter, E.: A Hunyadi
család. In Hunyadi Mátyás. Emlékkönyv, i. m. 29-51.
Magyarország helyzete, társadalom és gazdaság
Mályusz Elemér: A magyar állam a középkor végén. In
Magyar Művelődéstörténet.
Szerk. Domanovszky Sándor. II. k. é. n. 5-82.
Mályusz Elemér: A magyar társadalom a Hunyadiak korában.
A hűbériség és rendiség problémája. In Mátyás király.



Emlékkönyv, i. m. I. k. 309-433.
Bónis György: Hűbériség és rendiség a középkori magyar
jogban. Kolozsvár, é. n. [1947?].
Pach Zsigmond Pál: Nyugat-európai és magyarországi
agrárfejlődés a XV-XVII. században. Budapest, 1963.
Fügedi Erik: A 15. századi magyar arisztokrácia mobilitása.
Budapest, 1970.
Engel Pál: A magyar világi nagybirtok megoszlása a XV.
században. 2. közlemény. Az Egyetemi Könyvtár Évkönyvei, 5
(1970) 291-314.
Mályusz Elemér: Egyházi társadalom a középkori
Magyarországon. Budapest, 1971.
Szabó István: A magyar mezőgazdaság története a XIV.
századtól az 1530-as évekig. Budapest, 1975.
Kálniczky László: Várnagyok és várkapitányok a Hunyadiak
korában. Tudományos diákköri füzetek, 11(1982) 65-164.
Solymosi László: Veszprém megye 1488. évi adólajstroma és
az Ernuszt-féle megyei adószámadások. In Tanulmányok
Veszprém megye múltjából. Veszprém, 1984, 121-239.
Kubinyi András: Nagybirtok és főúri rezidencia
Magyarországon a XV. század közepétől Mohácsig. A Tapolcai
Városi Múzeum Közleményei, 2 (1991) 211-228.
Fügedi Erik: Az Elefánthyak. A középkori magyar nemes és
klánja. B udapest, 1992.
Kubinyi András: A Magyar Királyság népessége a XV. század
végén. Történelmi Szemle, 38 (1996)135-161.



Belpolitika és igazgatás
Szilágyi Loránd: A magyar királyi kancellária szerepe az
államkormányzatban 1458-1526. Budapest, 1930.
Kubinyi András: A kincstári személyzet a XV. század második
felében. Tanulmányok Budapest múltjából, 12(1957) 25-46.
Bónis György: A jogtudó értelmiség a Mohács előtti
Magyarországon. Budapest, 1971.
Fügedi Erik: Uram, királyom... A XV. századi Magyarország
hatalmasai. Budapest, 1974.
Kubinyi András: A magyarországi városok
országrendiségének kérdéséhez. (Különös tekintettel az
1458-1526 közti időre.) Tanulmányok Budapest múltjából, 12
(1957)7-46.
Fügedi Erik: Mátyás király jövedelmei 1475-ben. Századok,
116 (1982) 484-506.
Teke Zsuzsa: A dekrétum fogalma és társadalmi szerepe
Mátyás korában. Történelmi Szemle, 29 (1986) 197-218.
Kubinyi András: Bárók a királyi tanácsban Mátyás és II.
Ulászló idején. Századok, 122 (1988) 147-215.
Kubinyi András: Erdély a Mohács előtti évtizedekben. In
Tanulmányok Erdély történetéről. Szerk. Rácz István.
Debrecen, 1988, 65-73.
Kubinyi András: A Mátyás kori államszervezet. In Hunyadi
Mátyás. Emlékkönyv, i. m. 43-53.
Kubinyi András: Mátyás király és a vidéki Magyarország.
Tudományos Füzetek, 6 (1990)5-15.



Kubinyi András: Mátyás király ausztriai kormányzata.
Levéltári Közlemények, 63 (1992) 111-121.
Kubinyi András: Mátyás király és a magyar püspökök. In
Scripta manent. Ünnepi tanulmányok a 60. életévét betöltött
Cerics József professzor tiszteletére. Budapest, 1994, 147
164.
Kubinyi András: Mátyás király és a monasztikus rendek. In
Mons Sacer. Pannonhalma 1000 éve. I. k. Szerk. Takács Imre.
Pannonhalma, 1996, 538-544.
Tringli István: Az 1481. évi szlavóniai közgyűlés. In
Tanulmányok Borsa Iván tiszteletére. Szerk. Csukovit^ Enikő.
Budapest, 1998, 291-318.
Kubinyi András: Vitéz János és Janus Pannonius politikája
Mátyás uralkodása ide-y jén. In Humanista műveltség
Pannóniában. Szerk. Bartók István, Jankovits László,
Kecskeméti Gábor. Pécs, 2000, 7-26.
Külpolitika
Fraknói Vilmos: Pecchinoli Angelo pápai legátus Mátyás
udvaránál (1488-1490). Budapest, 1898.
Fraknói Vilmos: Mátyás király magyar diplomatái. Budapest,
1898.
Fraknói Vilmos: Mátyás törekvései a császári trónra.
Budapest, 1914.
Horváth Jenő: Mátyás király nyugati diplomáciája. In Mátyás
király. Emlékkönyv, I. k. 71-93.
Gállá Ferenc: Mátyás király és a Szentszék. In Mátyás király.
Emlékkönyv, I. k. 95-170.



Rázsó Gyula: Hunyadi Mátyás török politikája. Hadtörténelmi
Közlemények, Új folyam, 22 (1975) 305-347.
Nehring, Kari: Matthias Corvinus, Kaiser Friedrich III. und das
Reich. Zum hunya-disch-habsburgischen Gegensatz im
Donauraum. München, 1975. (Südost-europáische Arbeiten
72.)
Nehring, Kari: Mátyás külpolitikája. Történelmi Szemle, 21
(1978) 427-439. Macek, Josef: Corvin Mátyás és Podjebrád
György. In Hunyadi Mátyás. Emlékkönyv, i. m. 201-244.
Teke Zsuzsa: Az itáliai államok és Mátyás. In Hunyadi Mátyás.
Emlékkönyv, i. m. 245-275.
Kovács Péter, E.: A Szentszék, a török és Magyarország a
Hunyadiak alatt (1437-1490). In Magyarország és a
Szentszék kapcsolatának ezer éve. Szerk. Zombori István.
Budapest, 1996, 97-117.
Hadszervezet
Tóth Zoltán: Mátyás király idegen zsoldosserege (a Fekete
sereg). Budapest, 1925.
Gyalókay Jenő: Mátyás király, a hadszervező és a hadvezér.
In Mátyás király. Emlékkönyv, i. m. I. k. 229-307.
Rázsó Gyula: Mátyás zsoldosseregének hadművészetéről.
Hadtörténelmi Közlemények, Új folyam, 5 (1958) 11 7-147.
Szakály Ferenc: A török-magyar küzdelem szakaszai a
mohácsi csata előtt (1365-1526). In Mohács. Tanulmányok a
mohácsi csata 450. évfordulója alkalmából. Szerk. Ruzsás
Lajos, Szakály Ferenc. Budapest, 1986, 11-57.
Kubinyi András: Mozgósítási és hadseregellátási problémák
Mátyás alatt. Hadtörténelmi Közlemények, 103 (1990) 88-99.



Kubinyi András: Magyarország déli határvárai a középkor
végén. In Castrum Bene. Várak a késő középkorban. Szerk.
Juan Cabello. Budapest, 1992, 65-76.
Kubinyi András: Városaink háborús terhei Mátyás alatt. In
Házi Jenő Emlékkönyv. Emlékkönyv Házi Jenő Sopron város
főlevéltárosa születésének 100. évfordulója tiszteletére.
Szerk. Dominkovits Péter, Turhuly Éva. Sopron, 1993, 155
167. Szakály Ferenc - Fodor Pál: A kenyérmezei"csata (1479.
október 13.). Had történelmi Közlemények, 111 (1998) 309
350.
Kovács Péter, E.: A Hunyadiak háborúi. In Nagy képes
millenniumi hadtörténet.
2000 év a hadak útján. Szerk. Rácz Árpád. Budapest, 2000,
67-75.
Kubinyi András: Hadszervezet a késó' középkori
Magyarországon. In Nagy képes millenniumi hadtörténet.
2000 év a hadak útján. Szerk. Rácz Árpád. Budapest, 2000,
75-86.
Beatrix, Corvin János, a trónörökösödés kérdése
Schönherr Gyula: Hunyadi Corvin János, 1473-1504.
Budapest, 1894.
Berzeviczy Albert: Beatrix királyné, 1456-1508. Budapest,
1908.
Kubinyi András: A királyi tanács az 1490. évi interregnum
idején. Levéltári Közlemények, 48-49 (1977) 61-80.
Kubinyi András: A megyésispánságok 1490-ben és Corvin
János trónörökösödésének problémái. A Veszprém megyei
Múzeumok Közleményei, 16 (1982) 169-1 79.



Kubinyi András: Két sorsdöntő esztendő (1490-1491).
Történelmi Szemle, 33 (1991) 1-54.
Mátyás és az irodalom
Fraknói Vilmos: Vitéz János esztergomi érsek élete. Budapest,
1879.
Huszti József: Janus Pannonius. Pécs, 1931.
Horváth János: Az irodalmi műveltség megoszlása. Magyar
humanizmus. Budapest, 1944. /A Magyar Szemle könyvei
XII./
Kardos Tibor: A magyarországi humanizmus kora. Budapest,
1955.
A magyar irodalom története 1600-ig. Szerk. Klaniczay Tibor,
Budapest, 1964. /A Magyar Irodalom Története I. k./
Mályusz Elemér: A Thuróczy-krónika és forrásai. Budapest,
1967. /Tudománytörténeti Tanulmányok 5./
Gerézdi Rábán: Janus Pannoniustól Balassi Bálintig.
Tanulmányok. Budapest, 1968. Kulcsár Péter: Bonfini magyar
történetének forrásai és keletkezése. Budapest, 1973.
/Humanizmus és reformáció 1./
Janus Pannonius. Tanulmányok. Szerk. Kardos Tibor, V.
Kovács Sándor. Budapest, 1975. /Memória saeculorum
Hungáriáé 2./
Kovács Sándor, V.: Eszmetörténet és régi magyar irodalom.
Tanulmányok. Budapest, 1987.
Pajorin Klára: Humanista irodalmi művek Mátyás
dicsőítésére. In Hunyadi Mátyás. Tanulmányok, i. m. 333-361.



Klaniczay Tibor: Egyetem Magyarországon Mátyás korában.
Budapest, 1991. /Reneszánsz-füzetek 81./
Klaniczay Tibor: A magyarországi akadémiai mozgalom
előtörténete. Budapest, 1993. /Humanizmus reformáció 20./
Matthias Corvinus and the Humanism in Central Europe. Eds.
Tibor Klaniczay, József Jankovics. Budapest, 1994. /Studia
Humanitatis 10./
Janus Pannonius és a humanista irodalmi hagyomány. Szerk.
jankovits László, Kecskeméti Gábor. Pécs, 1998.
Humanista műveltség Paríhóniában. Szerk. Bartók István,
Jankovits László, Kecs-y keméti Gábor. Pécs, 2000.
Mátyás és a művészetek
Balogh Jolán: A művészet Mátyás király udvarában. I-II. k.
Budapest, 1966. Gerevich László: A budai vár feltárása.
Budapest, 1966.
Csapodi Csaba: The Corvinian Library. History and Stock.
Budapest, 1973. /Studia Humanitatis 1./
Aradi Nóra - Feuerné Tóth Rózsa - Galavics Géza - Marosi
Ernő: A művészet története Magyarországon. A
honfoglalástól napjainkig. Budapest, 1983.
Balogh Jolán: Mátyás király és a művészet. Budapest, 1985.
Magyarországi művészet 1300-1470 körül. Szerk. Marosi
Ernő. I-II. k. Budapest,
1987.
Magyarország zenetörténete. I. Középkor. Szerk. Rajeczky
Benjámin. Budapest,



1988.
Feuer-Tóth Rózsa: Art and Humanism in Hungary in the Age
of Matthias Corvinus. Budapest, 1990. /Studia Humanitatis
8./ (Nemcsak művészet-, hanem irodalom-történet is.)
Feuerné Tóth Rózsa: Humanista hatás Mátyás építkezéseiben.
In Mátyás király. Szerk. Barta Gábor i. m. 136-155.
Szakály Ferenc: Királyi mecenatúra, államháztartás és
politika Corvin Mátyás Magyarországán. In Hunyadi Mátyás.
Emlékkönyv, i. m. 277-331.
Tarnóc Márton: Mátyás király és a magyarországi reneszánsz
(1450-1541). Budapest, 1994. (Nemcsak művészet-, de
irodalomtörténeti összefoglalás is.) Altmann Júlia - Biczó
Piroska - Búzás Gergely - Horváth István - Kovács Annamária
- Siklósi Gyula - Végh András: Médium regni. Középkori
magyar királyi székhelyek. Budapest, 1996.
Holl Imre: A budai palota középkori építéstörténetének
kérdései. Budapest Régiségeiül (1997) 79-99.
Magyar Károly: A középkori budai királyi palota fő építési
korszakainak alaprajzi rekonstrukciója I. Budapest Régiségei,
31 (1997) 101-120.
Mátyás utóélete, a Mátyás-mondák
Solt Andor: Mátyás király a magyar szépirodalomban. In
Mátyás király. Emlékkönyv, r. m. II. k. 453^188.
Haraszti Emil: Mátyás király az énekes színpadon. In Mátyás
király. Emlékkönyv, i.m. II. k. 489-523.
Zrínyi Miklós: Mátyás király életéről való elmélkedések. In
Zrínyi Miklós összes művei. I. k. Budapest, 589-637.



Kriza Ildikó: Rex iustus - rex darus. (Mátyás király a
néphagyományban.) In Hunyadi Mátyás. Emlékkönyv, i. m.
363-410.
Tanulmányokat is tartalmazó kiállítási katalógusok
Schallaburg '82. Matthias Corvinus und die Renaissance in
Ungarn 1458-1541. Wien, 1982. /Katalog des
Niederösterreicjjjschen Landesmuseums, Neue Folge Nr.
118./
Kódexek a középkori Magyarországon. Budapest, 1985.
Budapest im Mittelalter. Hg, von Gerd Biegel. Braunschweig,
1991./Schriften des Braunschweigischen Landesmuseums,
62./
JELMAGYARÁZAT ÉS MEGJEGYZÉSEK . A GENEALÓGIAI
TÁBLÁKHOZ
* született
t meghalt
□ temetés időpontja
oo házasság
e. előtt
eml. említési idő
u. után



A táblázatokon nem szerepel Oláh Miklós állítólagos Hunyadi
leszármazása. Nagyanyja nem lehetett ugyan Hunyadi
kormányzó testvére, az azonban nem zárható ki, hogy Serbe
vagy (1) Radol valamely gyermekétől származott volna.
Ott, ahol az adatok bizonytalanok, a legvalószínűbb
megoldást alkalmaztam, így (2) Radol, a Szentgyörgyi
Székely család és Szilágyi Jusztina apja esetében.
Hiányoznak továbbá a két család leszármazottai
házastársainak korábban vagy későbben másokkal kötött
házasságai. Például Geréb Péter özvegye, Kanizsai Dorottya
újra férjhez ment Perényi Imréhez.
Megjegyzem továbbá, hogy feltűnően hiányos mindkét
család korábbi leszármazása. Hunyadi János és Szilágyi
Erzsébet mindkét nemű testvéreit és azok utódait nagyjából
ismerjük, ezzel szemben a szüleik és nagyszüleik
rokonságáról keveset tudunk. Hunyadi Serbe és (1) Radol
esetében lehettek leányaik is, akár Serbe két fiának. Ezek
utódait feltehetően a Hunyad megyei román nemesség
között kereshetjük, így a Dampsosi Árka, Csolnokosi, Csulai
(Ficsor, Móré, Váncsa), Dampsosi Morsina, Nádasdi Ongor
családok kerülhetnek szóba, van, amelyeket a korábbi
történetírás is a Hunyadi-rokonok közé sorolt, ezt azonban
egyelőre nem tudjuk igazolni.
Pontosan ugyanez a helyzet a Szilágyiak esetében. „Bernolt"
László öt fitestvére és egy fiági unokatestvére
elképzelhetetlen, hogy ne hagyott volna utódot maga után.
Közéjük tartozhatott az a Szilágyi László, aki 1471 -tői tizenöt
éven át Szeged város örökös főbíróságát viselte.
Elképzelhető, de nem igazolható, hogy ez a szokatlan helyzet
a királlyal való távoli rokonság következménye volt.
Amennyiben ennek a feltevésnek volna reális alapja, akkor
sem tudnánk azonban elhelyezni a leszármazási táblán.






NÉVMUTATÓ
Albert, I., (Habsburg) 12, 24, 62, 72, 123,152
Albrecht, IV., bajor herceg 119 Albrecht főherceg 27,46
Alexandrina 25
Alfonz, V., aragóniai és nápolyi király 108
Apród (Küküllei) János 135 Aloizia, Aragóniai 11 Argyesi
Mamzilla 10



Bajezid, II., szultán 9, 88 Bajoni Lőrinc 59
Bakócz Tamás 103, 104, 120, 121, 123
Bandini, Francesco 132 Bánfi Erzsébet 11 Bánfi Jakab 125
Bánfi Miklós, Alsólendvai 96,
97, 106, 114, 125, 126, 127,



146
Bánfi Pál, Alsólendvai (Lindvai)
22, 25,49, 57, 69 Barbarossa Frigyes 144 Barbireau, Jacques
140 Barius Miklós 25,26,39,55 Bátori István 43,76,86,87,91,
121.122, 124, 125, 147 Bátori Margit, Ecsedi 15 Bátori Miklós
132 Baumkircher, Andreas 50, 68, 70,



74, 147
Beatrix, Aragóniai 11,77, 108, 109,1 10,111,112,115,120,
121.122, 1 23, 124, 127, 132, 133, 134, 136, 137, 139, 140,
141,143, 150
Beckensloer János 70, 71, 73-, 76,
77,102,103,105,110,111,131, 147
Bellyéni Katalin 13,14 Benczédi Székely István 143 Beriszló
Bertalan 125 Bessenyői Bertalan 59 Bianca Maria 115
Bocskai Péter 90 Bodó Gáspár, Györgyi 22, 48, 56, 59, 100,
147 Bodó Gergely 48, 56 Bodó Miklós, Györgyi 56,59 Bonfini,
Antonio 8,15,42,64,72, 106, 109, 110, 121, 122, 133, 136,
137, 138, 141, 142, 152 Bono, Pietro 110, 140 Borbála,
Brandenburgi 127 Boskovic, Dobes z Cernahora 95, 96, 146
Boskovic, Jaroslaw 96 Boskovic, Tas z 66 Both András, Bajnai
14 Brancsikai Anikó 9 Brandolini, Aurelio Lippo 132,



133
Brankovic György 13,15,20,21, 47, 124, 125 Brankovic Vük
93,144 Budai Nagy Antal 36 Buonaccorsi, Filippo 133 Buzlai
László 22,26 Bylica, Marcin z Olkusza 136
<
Calixtus, III., pápa 25,51 Callimachus Experiens lásd
Buonaccorsi, Filippo Camicia, Chimenti 138 Carbone,
Ludovico 131,132, 145, 152 _
Carvajal, Juan de 25, 26, 50, 51 Cecei Kis Máté'' 114, 1 24,
125 Ciliéi Erzsébet 21 Ciliéi Ulrik 20,21,22,50,143 Clermont,
Izabelle de 109 Commynes, Philippe de 105 Corvin János
16,107,109,112,



113,114,115,116,120,121,122,
123,124, 125, 126,127,129,131, 141,
147, 152
Corvinus, Valerius Messala 8, 1 38
Cota, Ruy Sánchez 137
Cotta (Cota) Márton 137
Csáki Anna 14,17
Csáki Benedek 17
Csáki Borbála 14
Csáki Ferenc 14,17
Csáki Katalin 14
Csáki László 14
Csáki Miklós 14, 17
Csebi Pogány Péter 126
Csezmicei János lásdJanus Pannonius
Dalmata, Ciovanni 137,139 Dánfi András 90 Daróci János 139
d'Aubusson, Pierre 87 Daud, boszniai pasa 88 Dengelegi
Borbála 10 Dengelegi Pongrác 10 Dengelegi Pongrác András
11, 145 Dengelegi Pongrác János 11, 17,47, 63, 64,91,109
Dengelegi Pongrác Katalin 11 Dengelegi Pongrác László 11
Dengelegi Pongrác Mátyás 11, 146 d'Este, Borso, ferrarai
herceg 142 Dóci Péter 144 .



Dombai Ferenc 125 Dompnig, Heinz 79,122 Dózsa György 17
Drági Tamás 103,135,147 Dzsem herceg 9, 88,112
Edelpöck Borbála (Barbara) 107,
109, 112, 113, 150 Edward, IV., angol király 107 Egert,
Herwig 121 Egervári László 90, 91, 124 Eizinger, Ulrich 13
Eleonóra, Aragóniai 108 Ellerbach Bertold 54, 63, 64, 69
Ellerbach János 125 Erdélyi János 15 Erik, XIV., svéd király
107 Ernuszt János 59, 60, 69, 89, 90, 98, 99, 104, 113, 114,
146, 147, 148 Ernuszt János, ifj. 125 Ernuszt Zsigmond
81,114,120,
125, 126,132, 148 Ennser, Ruprecht 80 Estei Hippolit
111,112,126
FegerTheobald 135 Ferdinánd, I. (Ferrante), nápolyi király
108,109,111
Ferdinánd, I., (Igazságos), aragóniai király 108 Felföldi Pál 89
Ficino, Marsilio 132,148 Filarete, Antonio (Averulinus) 137
Filipec János 78, 79, 83, 103, 105, 115, 120, 121,122, 123,
124, 147 Fraknói Vilmos 121 Frangepán Beatrix 109
Frangepán Bernardin 109 Frigyes, III., császár 12, 13, 21,24,
27, 43, 45, 46, 50, 51, 52, 53, 54, 62, 63, 68, 70, 73, 74, 75,
76, 77, 80, 85,96, 107, 111, 112, 117,
118, 119, 120, 144, 147, 152 Frigyes, liegnitzi herceg 79
Frodnacher, Eustach 22
Galeotto Marzio 131,133,144,149 Garai Anna 20 Garai Jób
33, 57, 69, 71 Garai László 13, 20, 22, 25, 26, 27,
28,33,47,48,49,50,57,71,101 Garázda Miklós, Keresztúri 13,
14 Gatti, Giovanni 149 Georgius Polycarpus lásd Kosztolányi
György



Geréb István 16 Geréb János 16,47 Geréb László
16,99,132,133 Geréb Lőrinc 16 Geréb Mátyás 16,90,91,121
Geréb Péter 16,17,79,91,109, 120,121
Giskra, Jan 12,13,18,22,23,24, 25, 26, 45, 46, 48, 52, 93, 152
Grafeneck, Ulrich von 74, 76, 83, 84
Guarino de Verona 131 Guiliano dél la Rovere 148 Guti
Ország Ilona 46 György, bajor herceg 119
Hág, Frantisek 86 Handó György 103,104,131,132, 147
Hangácsi Albert 55, 56, 59 Haraszti Ferenc 94 Hásságyi
István 135 Haugwitz, Jan 95,128 Hédervári Ferenc 14
Hédervári Imre 43 Hédervári Miklós 125 Hedvig 62
Heltai Gáspár 8,141,142 Henrik, IIL, kasztíliai király 108
Henrik, VII., angol király 119 Hess András 135 Hollandiai
Fülöp 140 Holubar, cseh lovag 144 Horváth Damján 70, 89
Horváth Pál 22
Hunyadi János 7,8,9,10,12,13, 14, 15, 16, 18, 19,
20,21,22,25, 27, 31,36, 37, 40, 46, 55, 56, 58, 84, 108, 144,
150
Hunyadi János, idősebb 7,8,9,11 Hunyadi Klára 10 Hunyadi
László 7,20,21,22,23, 24, 25, 39, 45, 49 Hunyadi Vajk lásd
Hunyadi János, idősebb
llkusi Márton lásd Bylica, Marcin z Olkusza
Ince, Vili., pápa 88, 111,112, 119
István, I., Szent 43, 50, 57, 149 István prépost 59 Istvánffy
Miklós 107 ^abella, kasztíliai királynő 108
János, L, (Szapolyai) 18 János, Aragóniái 110 János, L,
kasztíliai király 108 János, II., aragóniai király 108 János



Albert 123, 124, 1 25, 1 26, 127, 128, 129
Janus Pannonius 16, 49, 53, 55,
56, 58, 60, 62, 63, 65, 66, 67, 69, 70, 71,72, 73, 103, 106,
130,
131, 132, 133, 136, 139, 140, 145, 148
Kálmán herceg 112 Kálmán, I., (Könyves) 37 Kálmáncsehi
Domokos 125 Kanizsai László 22, 23, 47, 50, 125 Kanizsai
Miklós 47, 50 Kapisztrán Szent János 67 Karai László 103,135
Károly, II., (Kis) 135,136,143 Károly, Vili., francia király 119
Kázmér, IV., lengyel király 24, 27, 62, 66, 72, 74, 75, 118,
123 Károly Róbert 39, 112 Katolikus Ferdinánd, aragóniai
király 108
Kázmér, lengyel herceg 72 Kinizsi Pál 75, 76, 87, 88, 91, 114,
115, 123, 125
Komorowski Péter 46, 114 Korányi Frigyes 121 Kosztolányi
György 131 Kovács István 59 Kraljevic Marko 144 Kropac,
Mikulás 81 Kunigunda 62,70,111
Lábatlani János 47 Lábatlani László 47 Labiszyni Máté 56
Lajos, I., (Nagy) 24, 30, 62, 112, 135, 136, 142, 143 Lajos, II.
9
Lajos, XI., francia király 61,105
Lamberger Frigyes 22, 26, 63, 64 Landus, Hieronymus 51
László, I., (Szent) 37 László, V. 12,13,18,21,22,23,24, 25, 27,
30, 42, 43, 44, 45, 47, 48, 55,57,58,61,96,145
Lázár, szerb despota 144 Lazareviólstván 12, 40 Leto, Giulio
Pomponio 132 Liechtenstein, Christof von 80 Lippi, Filippino
139 Losonci Dezsőfi László 47



Magos 7
Magyar Balázs 55,70,90,91,124 Majano, Benedetto da 139
Mantegna, Andrea 139 Maraschi, Bartolomeo de 140 Marcali
János 43 Maróti János 13 Maróti Mátyus 14,64,71 Marsilio
Ficino 132 Matucsinai Gábor 58, 59, 69, 71,
73, 102, 103, 131 Mauerkircher püspök 77 Mecchino 110
Medici, Lorenzo 139 Mehmed, L, szultán 9 Mehmed, II.,
szultán 9,13,56,61, 85,86,87, 88,153 Merész Károly,
burgundi herceg 68, 75, 105, 112, 117
Miksa főherceg, király 51,112,115,
118,119,120,121,123,124,126, 127, 128, 129, 138,153
Modrár Pál 22 Móróc László 126 Murád, II., szultán 9,12
Munsdotter, Karin 107
Nádasdi Ongor János 55 Nagy István 66, 86 Nagy Simon 50
Nagylucsei Orbán 101,104, 120, 121,123,130, 132,148
Nápolyi László 13
OJáh Miklós 9,10 Oroszlánszívű Richard 143
Ország Mihály 18,43,48,55,57,



100, 135 Ozorai Pipo 91
Pakosi László 47
Pál, II., pápa 62,63,66
Pálóci Erzsébet 11
Pálóci László 22, 71
Pálóci Zsigmond 132
Parlagi György 71
Pecchinoli, Angelo 145,147,149
Pelsőci Vajdafi Imre 10
Perényi István 72
Perényi Miklós 72, 73
Perényi Orsolya 11
Pető Miklós 55
Piccolomini, Enea Silvio lásdII. Pius pápa
Pius, II., pápa 51,85,138 Platón 132 Plutarkhosz 65
Podjebrád György 13, 24, 25, 27,
42, 43, 52, 63, 66, 67, 68, 72, 79, 97,145
Podjebrád Katalin (Kunigunda) 42,



43, 52,106,109 Podjebrád Viktorin 67, 68, 115 Puchau, Niklas
von 80
Radol 7,9 Radu 52,53 Raguzai Kristóf 148 Rangoni, Gábrielé
66, 67, 103, 105, 147
Ransano, Pietro 133, 136 Ransanus, Petrus lásd Ransano,
Pietro Ráskai Balázs 114, 120, 126 Rebreviettes, Jean de 84
Regiomontanus, Johannes 136 Rohr, Bernhard von 77
Rokycana, Jan 28 Roveréi la, pápai legátus 71 Rozgonyi Anna
10 Rozgonyi Apollónia 14, 16 Rozgonyi Borbála 10 Rozgonyi
Druzsina 10 Rozgonyi István 125 Rozgonyi János
16,17,22,25,43, 45,47, 62, 71,72
Rozgonyi János, ifj. 16 Rozgonyi László 11, 109 Rozgonyi
Osvát 22, 23, 45, 47 Rozgonyi Rajnáid 22, 47, 70, 72, 73
Rozgonyi Sebestyén 10, 11, 18, 22, 23, 43,45, 46,47
Sagani János 97,115,146 Sagani Margit 107 Salánki Ágoston
45 Sándor, VI., pápa 127,132 Sandrachino 140 Sanocki
Gergely 19,20 Sári Péter 56, 59 Schnaidpeck, Sigismund 81
Schnitzer, Lukas 80, 82 Schrutauer, Virgiii 80 Serbe fia Vajk
lásd Hunyadi János, idősebb
Sforza, Gian Galeazzo 115 Sixtus, IV., pápa 76, 111 Stein,
Jörg von 79, 80, 122 Stockem, Johannes 110, 140 Suki Pál 15
Svehla, Jan 46, 64, 146
Szapolyai Imre 17,18,46,55,56, 59, 63, 64, 65, 69, 70, 71,98,
99, 101, 104, 145
Szapolyai István 18, 46, 64, 65, 75,
79,81,94,121,124,126,128 Szapolyai Miklós 18, 56, 65
Szapolyai Vajdafi László 18 Szécsi Dénes 26, 39, 50, 55, 56,
58, 62, 111, 130, 148 Szécsi János 49 Szécsi Miklós 125
Székely Jakab, Kövendi 82,114,



120, 126
Székely János 10 Székely Tamás 23 Szelim, I., szultán 9
Szentgyörgyi és Bazini János 54, 63, 64, 65
Szentgyörgyi és Bazini Zsigmond 54, 63, 64, 69
Szentmártoni Nagy Simon 50 Szentmiklósi Pongrác Vencel
(László) 14, 15, 23,32
SzépFülöp 112 Szeri Pósa Ágota 14 Szilágyi Erzsébet
7,13,14,16,19, >21, 22, 23, 25, 48, 89, 106, 109, 113, 116
Szilágyi Ferenc 14
Szilágyi Jusztina 14, 15, 23, 53, 65
Szilágyi (Bernolt) László 13,14,



16
Szilágyi László, idősebb 1 7 Szilágyi László, ifj. 14,15 Szilágyi
Margit 14, 17, 64 Szilágyi Mihály 15,16,18,21,23', 24, 25, 26,
28, 30, 31,35r36r40, 42, 43, 44, 45, 47, 48, 49, 51,54,
55,56,58, 96,145,146 Szilágyi Orsolya 14,16,17 Szilágyi
Osvát 14,15 Szilágyi Zsófia 16 Szilasi Vince 43,45 Szokoli
András 125 Szokoli Péter 55, 64 Szomszédvári Czernin
Henning 22, 26
Thuróczy János 8,135,136 Tolhopff, Johann 136 Tomasevic,
Stjepan 56 Tovacovsky, Ctibor z Cimburka 78, 79
Tubero, Ludovicus 107 Turóci Benedek 22,26,55,63,



64
Tuz János 55, 60, 63, 70, 71, 145, 146
Tuz Osvát 63, 73, 126
Ugoletti, Taddeo 115,140 Újlaki Lőrinc 11,89, 90, 124 Újlaki
Miklós 12,21,22,23,25,
26, 33, 45, 46, 47, 48, 49, 50, 51, 52, 54, 59, 63, 64, 67, 69,
71,72, 89,91
Ulászló,!. 12,20,24,43 Ulászló, II., cseh király 72, 74, 75, 76,
77, 78, 118, 119, 121, 123,
124, 126, 127, 128, 129, 149,



153
Uzun Haszán 85
Vajk 8
Váradi Péter 103,104,123,125, 128, 131, 132, 146, 147
Várdai István 39, 58, 59, 63, 69, 71, 130
Vergerio, Pier Paulo 130
Veronai Gábor lásd Rangoni, Gábrielé Vetési Albert -■''56, 71
Vilmos, III., szász herceg 24,27 Visconti, milánói fejedelem 1
2 Vitéz János 14, 16, 20, 22, 25, 39, 42, 43, 45, 46, 48, 49,
51, 55, 58, 62, 63, 67, 69, 70, 71,72, 73, 74, 90, 96, 97, 99,
102, 103, 104,111,



130, 131, 132, 136, 140, 145, 146
Vitovec, Jan (János) 10,25,45,50, 51,56,59, 63,70 VladTepe§
15,44,52,53,86
Werbőczy István 134, 135
Zagorjei György 10 Zárai Antal 148
Zsámboki Albert 11 0 Zsigmond, tiroli főherceg 123
Zsigmond, I., (Luxemburgi) 7, 8, 12,13,14,21,30, 40, 52, 62,



72, 89, 117,123, 130, 136, 138, 152



Table of Contents
Tartalom
A király családja és rokonsága
A gyermekkortól a királyválasztásig
Magyarország a 15. század második felében
A királyi hatalom megszilárdulása Mátyás megkoronázásáig
Koronázás, reformok, lázadások
A cseh háború vége, az osztrák kezdete
A török kérdés és a hadsereg
Belpolitika az 1471-es összeesküvés leverése után
A király és a nők. A trónörökösödés kérdése
Az utolsó évek. Mátyás halála
A humanizmus és a művészetek pártfogója
A népmesék Mátyása és a valóság