---
master_file: "[[@ColinRenfrewCivilizacio]]"
---
# Index for Colin Renfrew – A civilizáció előtt – A radiokarbon forradalom és Európa őstörténete.pdf

Osiris Könyvtár
Történelem
Sorozatszerkesztő
Benda Gyula Gyurgyák János Komoróczy Géza



COLIN RENFREW
A civilizáció előtt
A radiokarbon-forradalom és Európa őstörténete
Osiris Kiadó • Budapest, 1995



A fordítás alapjául szolgáló mű Colin Renfrew: Before Civilization Penguin Books, 1983
Fordította DEZSŐ TAMÁS
Az eredetivel egybevetette és az utószót írta RACZKY PÁL
©Osiris Kiadó, 1995 ©Colin Renfrew, 1973



Glynnek és Ruthnak






TARTALOM
Köszönetnyilvánítás 9
1. Bevezetés 11 2. A keltezés nehézségei 17 3. Az első radiokarbon-forradalom 49 4. A radiokarbon-dátumok faévgyűrűs módosítása (kalibrálása) 72 5. A kronológia hagyományos kereteinek összeomlása 88 6. A diffúzión túl 115 7. A megalitok titka 128 8. A világ első kőtemplomai 156 9. Az európai fémművesség kezdete 177 10. Az európai civilizáció kialakulása 204 11. Stonehenge és a korai bronzkor 228 12. Távlat: egy új őstörténet felé 264
Függelék: Radiokarbon-datálás 272 Utószó 287 Jegyzetek 295 Bibliográfia 300 Név- és tárgymutató 313
[7]






KÖSZÖNETNYILVÁNÍTÁS
Ezúton szeretném hálámat kifejezni Miss Clare Draffinnak kéziratom lelkiismeretes gondozásáért. Köszönetet szeretnék nyilvánítani továbbá a következő személyeknek és intézményeknek az alábbi ábrák és képek közlésének engedélyezéséért: 3. ábra – Manchester University Press, G. E. Smith: TheMigrations of Early Culture. 5., 15., 17. és 32. ábra – Colin Renfrew: „Carbon 14 and the Prehistory of Europe”, valamint M. S. F. Hood: „The Tartaria Tablets”, Copyright 1971, 1968, Scientific American, Inc. All rights reserved. 9. és 24. ábrák – Dr. Glyn Daniel. 10. ábra – Willard Libby: Radiocarbon Dating a The University of Chicago Press engedélyével, Copyright 1952, University of Chicago. 11. és 12. ábra – J. G. D. Clark professzor. 19. és 55. ábra – Stuart Piggott. 27. ábra – Hamish Hamilton Ltd.-nek és R. J. C. Atkinson professzornak: R. J. C. Atkinson, Stonehenge. 28. ábra – Dr. Jean L'Helgouach: Les sépultures mégalithiques en Armorique. 31. ábra – J. D. Evans professzor. 34. ábra – Marshall D. Sahlins: Tribesmen, Copyright 1968, 25. o., reprodukálva a Prentice-Hall, Inc., Englewood Cliffs, New Jersey engedélyével. 39. ábra – C. D. Forde: Habitat, Economy and Society, Methuen and Co. Ltd. 41. és 42. ábra – S. Marinatos: Crete and Mycene, Hirmer Verlag München. 43. ábra – Sir Arthur Evans: The Palace of Minos, New American Library, Inc. 44. ábra – J. Mellaart. 46. és 47. ábra – G. Hawkins: Stonehenge Decoded, Souvenir Press Ltd és Doubleday and Co., Inc. 50. ábra – Stuart Piggott: Ancient Europe, Edinburgh University Press és Stuart Piggott. 54. ábra – Sylvanus G. Morley: The Ancient Maya (harmadik, George W. Brainerd által átdolgozott kiadás), Stanford University Press, Copyright 1946, 1947 és 1956, a kiadók: Board of Trustees of the Leland Stanford Junior University engedélyével. 57. ábra – The Royal Society és Harold Baker. 1. tábla – British Broadcasting Corporation. 2. tábla – Jos le Doaré. 5. és 6. tábla – Dr. R. Galović. 7. tábla – Mr. L. Morley.
[9]



8. tábla – Mr. Bogdan Nikolov. 9. tábla – Dr. G. I. Gorgiev. 10. tábla – Devizes Museum és a Wiltshire Archaeological and Natural History Society, valamint a British Museum. 11. tábla – British Museum. 12. tábla – The Peabody Museum, Harvard University. 14. tábla – Mrs Edwin Smith.



1. BEVEZETÉS
Az őstörténet (prehistória) napjainkban válságát éli. A régészek világszerte ráébredtek, hogy az őstörténet nagy része – ahogy azt az erről szóló kézikönyvekben megírták – megbízhatatlan, sőt egy része egyszerűen rossz. Néhány hiba természetesen várható volt, hiszen a régészeti feltárások során előkerülő minden új leletanyag elkerülhetetlenül új következtetésekre vezet. Ám ami bekövetkezett az minden képzeletet felülmúlt. A fejlődés eredménye – amelyet még egy pár évvel ezelőtt is aligha lehetett előre látni – az lett, hogy azok az előfeltevések, amelyekre támaszkodva az őstörténetet tanultuk, örökre érvényüket vesztették. A múltról alkotott hagyományos elképzelésnek annyira fontos elemei voltak ezek, hogy az Egyesült Államokban a megkérdőjelezésükre tett minden olyan kísérletet, hogy nélkülük rekonstruáljuk a múltat, „újrégészetnek” neveztek el. Az utóbbi időben számos hozzászóló olyan alapvetőnek nevezte az őstörténeti kutatásban lezajló „forradalmat”, mint amilyen alapvető a tudományos gondolkodásban lezajló forradalom volt. Valójában úgy tűnik, hogy az őstörténetben napjainkban végbemenő változások egy „új paradigma”, egy teljesen új szemléletű gondolkodás felé való eltolódást jeleznek, amelynek létrejöttét az „első paradigmának”, annak a létező váznak az összeomlása tette szükségessé, amelyben az őstörténészek felnőttek és a munkához szoktak. Európában az őstörténetünkre vonatkozó hagyományos elképzelések rendszere valójában a szemünk láttára omlik össze. A kérdés lényegének első pillantásra a kormeghatározás, tehát Európa különböző őskori építményeire, emlékeire vonatkozó időrendi keret megalkotása tűnik. Ám ahogy azt majd látni fogjuk, az alapvető nehézség sokkal komolyabb, és ez az őstörténeti múlthoz való egész viszonyulásunkból fakad. Kiderül, hogy ami Európa őstörténeti kronológiájában kezdetben csak egy kis következetlenségnek tűnt, az a régészeti
[11]



elmélet egészében meglévő komoly hiányosságról árulkodik, aminek viszont már súlyosabb következményei vannak. Legtöbbünket például abban a hitben neveltek, hogy az egyiptomi piramisok a világ legrégebbi kőépítményei, és, hogy az ember által emelt első templomok a Közel-Keleten, a termékeny Mezopotámiában épültek. Úgy gondolták, hogy itt, az első nagy civilizációk hazájában találták fel a fémművességet. A réz- és bronzművesség tudományát azután a monumentális építészethez és sok egyéb vívmányhoz hasonlóan a környező területek kevésbé fejlett lakói is megszerezhették, így fokozatosan elterjedhetett Európa nagy részén, majd az Óvilág többi területein is. Nyugat-Európa korai őstörténeti emlékei, a megalit sírok hatalmas kőtömbjeikkel az eszmék vándorlásának egyik legjellegzetesebb példáját szolgáltathatnák. Nagy-Britanniában mi szintén abban a hitben nőttünk fel, hogy korai bronzkorunk gazdagsága és Stonehenge kifinomultsága, ha összehasonlítjuk, önmagában csak a mükénéi Görögország még kifinomultabb világának a hatását tükrözi. Azután mint villámcsapás ért minket a megrázkódtatás, amikor megtudtuk, hogy mindez tévedés. A nyugat-európai megalit kamrasírokat most már a piramisoknál korábbra datáljuk – valójában ezek tekinthetők a világ legkorábbi kőépítményeinek –, és így a Földközi-tenger keleti medencéjéből való eredeztetésük teljességgel valószínűtlennek tűnik. Málta mély benyomást keltő templomait ma korábbra datáljuk, mint akármelyik közel-keleti kőből épült párját. Úgy tűnik, hogy a rézművesség a Balkánon már korán kialakult – korábban mint Görögországban –, és így Európában teljesen önállóan fejlődhetett. Úgy tűnik továbbá, hogy Stonehenge már felépült, és Nagy-Britanniában már javában tartott a gazdag korai bronzkor, mielőtt a görögországi mükénéi civilizáció megszületett volna. Stonehenge-et, ezt a híres és rejtélyes építményt ma valójában a világ legrégebbi csillagászati obszervatóriumának tarthatjuk. A hagyományos őstörténeti világkép tehát minden pontjában cáfolatot nyert. A radiokarbon- (szénizotópos) kormeghatározás tudományos módszere már húsz évvel ezelőtt számos meglepetést okozott a régészeknek. Ennek ellenére nem változtatta meg azokat az alaptételeket, amelyek írásaik alapjául szolgáltak: Egyiptom és Mezopotámia ókori civilizációinak szerepe, mely szerint mint újítók kultúrájuk kisugárzásával megvilágították az Óvilág töb
[12]



bi területét, nem változott meg. Mára viszont a faévgyűrűs kormeghatározás legújabb vívmányain alapuló második radiokarbon-forradalom aláásta ezeket az elképzeléseket. Valójában lebontja a kötelékek és kapcsolatok egész rendszerét, amelyet a kutatók őstörténeti múltunk datálása és érthetőbbé tétele érdekében az elmúlt ötven évben oly fáradságos munkával építettek fel Az új datálási rendszer úgy tűnik, súlyos csapást mért arra az egész gondolatrendszerre, amely egészen napjainkig meghatározta a régészeti kutatások irányát. Ez a befolyásos szemléletmód, a diffuzionista elmélet azt tartotta, hogy Európa őstörténeti kultúrájának majdnem minden fontos – különösen technológiai – vívmányát a közel-keleti kultúrák hatása, ezen kultúrák szétáramlása (diffúziója) váltotta ki. Alig hitték volna, hogy olyan mély benyomást keltő építmények, mint a megalit sírok vagy Stonehenge, tisztán európai eredetűek is lehetnek. És bár a diffuzionista doktrína már a datálásban bekövetkezett új és perdöntő eredmények megjelenése előtt is a támadások kereszttüzében állt, a régészek java mégis hajlandó volt követni a kiváló őstörténészt, Gordon Childe-ot, amikor ő az európai őstörténet lényegét az „európai barbarizmusnak a keleti civilizációk által történt kifényesítése”1 történeteként foglalta össze. Az új datálás segít majd meglátnunk, hogy mennyire alábecsültük a prehistorikus Európa említett alkotó „barbárait”. Ma már tudjuk róluk, hogy kőépítményeket emeltek, rezet olvasztottak, csillagászati megfigyelőhelyeket állítottak fel, és más eredeti ötleteket is megvalósítottak a Mediterráneum keleti medencéjének minden segítsége nélkül. Ez azonban nem jelenti azt, hogy „civilizáltak” lettek volna a szó szoros, régészeti értelmében: még nem éltek városokban, és nem őriztek bonyolult írásos feljegyzéseket. Ebben az értelemben tényleg barbárok voltak, de sokkal kreatívabbak és produktívabbak, mint azt gondoltuk. Nem lehet tehát úgy kezelni őket, mint Európa távoli, atlanti szegélyén élő faragatlan parasztokat, akik távol estek a „civilizált világ” úgynevezett bölcsőjétől. Ez az új eredmény az európai őstörténet szempontjából is érdekes, de következményei sokkal távolabbra mutatnak. Többet hordoz magában, mint az európai megalit sírok eredetének újraértékelése, sőt még az őskori Európa és a Közel-Kelet kapcsolatáról alkotott kép megváltoztatásánál is többet. Amennyi
[13]



ben az őstörténet ezen egyetlen, ha mégoly fontos szeletének rekonstruálására használt módszerek és következtetések rosszak, akkor az őstörténet más kérdéseiben is – vonatkozzanak azok akármely területre vagy periódusra – nyilvánvalóan helytelennek bizonyulnak. Észak-Amerikában például gyakran hasonlóképpen azt feltételezték, hogy az Egyesült Államok délkeleti részén a Burial Mound („halomsír”) és Temple Mound („templomhalom”) kultúrák vívmányai a mezoamerikai nagy civilizációk hatásának voltak köszönhetők, amelyek másrészről az Óvilág korábbi civilizációival a Csendes-óceánon keresztül fenntartott kapcsolatoknak köszönhették létüket. Gyakran hangzott el a feltételezés, hogy a mezőgazdaság vagy fémművesség felvirágzása a Távol-Keleten – ahol mindkettő kétségkívül később jelenik meg, mint a Közel-Keleten – csakis és kizárólag a diffúzió, a kultúrák terjedésének következménye lehetett. Manapság az ilyen és hasonló elméletek egyre gyakrabban válnak vita tárgyává. Arra kényszerülünk tehát, hogy újra megvizsgáljuk a kultúrák terjedésének egész elméletét, és újra megnyissuk azt a vitát, amely a 19. században és a 20. század első felében egyrészről a diffuzionisták, másrészről az evolucionisták között zajlott az ősrégészetben. Glyn Daniel a közelmúltban vázolta fel a két eszmekör kialakulásának történetét. Az egyik oldalon olyan tudósok álltak, mint Worsaae és Montelius, akik úgy vélték, hogy az emberi kultúra legfontosabb vívmányai és eredményei csak egyszer, egy helyen bukkannak fel, majd kapcsolatok útján terjednek át más területekre. A másik oldalon álltak az evolucionisták, mint például Gabriel de Mortillet, aki azt vallotta, hogy a különböző területeken végbemenő hasonló fejlődés annak köszönhető, hogy az emberi gondolkodás hasonló körülmények között hasonlóképpen működik. Egy egyetemes folyamat eredményeit maga az emberi természet határozza meg. Mint látni fogjuk, a diffuzionisták kerekedtek felül, és 1925 óta az európai őstörténetet, valamint a világ őstörténetének nagy részét elsősorban az Oscar Montelius által a század elején lefektetett diffuzionista eszmerendszer terminológiája szerint írták meg. Az európai diffuzionista rendszer váratlan összeomlása arra csábíthat minket, hogy visszatérjünk egy evolucionista szemléletmódhoz. Ez azonban többé már nem kielégítő. Egy olyan
[14]



evolucionista magyarázat ugyanis, mely minden történeti fejlődést az emberi szellem szükségszerű fejlődésének eredményeként ír le, értelmetlenül általános lenne. Kivéve persze, ha rendelkezésünkre állnak olyan független módszerek, amelyek segítségével felfedezhetjük ezeket az emberi sajátosságokat, és megvizsgálhatjuk, vajon ezek tényleg irányítják-e az egyes kultúrák változásait és fejlődését. Az elmélet önmagában nem mond többet, mint hogy mindent, ami az emberiség történetében történt, úgy kell tekintenünk, mint az emberi agy mentális tevékenységének logikus következményét Ez a szemlélet körülbelül annyira van segítségünkre, mint Voltaire Pangloss doktorának azon kijelentése, hogy a „minden létező világok legjobbikában” élünk. Annak érdekében, hogy megszabadítsuk magunkat ettől a régi és meddő vitától, elengedhetetlen, hogy belássuk, az emberi kultúrára alkalmazott „evolúció”-nak egy kicsivel többet kell magában foglalnia, mint a hirtelen megszakítások nélküli folyamatos fejlődés. Azonfelül abban is mindannyian egyetérthetünk, hogy az ötletek és újítások tovább adhatók emberről emberre, csoportról csoportra. Ez az alapvető különbség a biológiai és kulturális evolúció között. Mindez teljes mértékben elfogadható, de ennek ellenére sem szolgáltat számunkra egyetlen hasznos vagy érvényes magyarázó elvet sem. Azzal, hogy mind az evolúciót, mind a diffúziót elutasítjuk mint meghatározó magyarázó elvet, egyben elvetjük azt a nyelvezetet is, amelyen a hagyományos őstörténet íródott. Amíg mind a helyi evolúció és a sokkal általánosabb diffúzió alapvető elemei voltak az első paradigmának, az őstörténet általános nyelvezetét és keretét abban az évszázadban alkották meg, amely Darwin A fajok eredete című művének 1859-es megjelenését, illetve ugyanebben az évben az ember ősiségének – annak, hogy az ember őstörténete a bibliai teremtésnél sokkal régebbre nyúlik vissza – bebizonyítását követte. A régi rend tehát változóban van, és az újrégészet (new archaeology) mai feladata az, hogy a múlt tárgyalásának egy sokkal hatékonyabb módját valósítsa meg. Egy új nyelvezetet, amely a múlt értékelésének új modelljeit hordozza magában, egy új paradigmát jelent. Amíg ezt meg nem tehetjük, egyszerűen arra kell hagyatkoznunk, hogy anélkül hogy valami jobbat állíthatnánk a helyébe, rámutatunk a hagyományos szemlélet né
[15]



hány fogyatékosságára. Ahogy azt Julian Steward amerikai antropológus megjegyezte: „Az adatgyűjtés önmagában értelmetlen tudományos tevékenység. A tények csak akkor kelnek életre, ha elméletekhez kapcsolódnak, és a tények nem rombolják le az elméleteket, hanem mindig új elméletek váltják fel a régieket, amelyek jobban magyarázzák a tényeket. Ezért az a kritika... amely csak a tényekkel foglalkozik, és nem képes jobb elméletet kínálni, önmagában érdektelen.”2 E könyv első része az európai őstörténet első paradigmájának – a diffuzionista szemléletnek felemelkedését és bukását meséli el. Különösen azt, hogyan omlott össze ez az elmélet az új és módosított radiokarbon-datálás hatására. Úgy tűnik, hogy Steward szavaival ellentétben az új tények itt önmagukban is elegendőknek bizonyultak a régi elmélet lerombolására. A 6. fejezettel kezdődő második rész azokkal a rögtön felmerülő kérdésekkel foglalkozik, hogy amennyiben a barbár Európa nem a Közel-Keletről vette át fontos vívmányait, akkor azok hogyan jöhettek létre. Ahhoz, hogy ezt a kérdést megválaszoljuk, az európai őstörténet egészét teljesen át kellene írni, és ez a kényszerítő feladat számos kutató többévi munkáját venné igénybe. Itt arra teszünk kísérletet, hogy bemutassuk e cél megvalósíthatóságát. Felvázoljuk továbbá azokat az irányokat, amelyek mentén ma a munka halad, és amelynek nyomán egy napon talán a múlt kielégítőbb képét tárja elénk.
[16]



2. A KELTEZÉS NEHÉZSÉGEI
Milyen régi, ami régi? A kérdés nem újkeletű, valójában már az ókori egyiptomiak is feltették. Ők már jóval Kr. e. 2000 előtt nagy gondot fordítottak arra, hogy jegyzékbe foglalják királyaikat, és hogy melyikük mennyi ideig uralkodott. Így sikerült egy pontos kronológiát felállítaniuk. Ugyanezt tették a kínaiak, az ókori asszírok és sok más korai civilizáció is. Egy naptár hasonló igénye, hogy valamilyen módon számolják és érthetővé tegyék az idő misztikus és felfoghatatlan múlását, sok emberi társadalomban tükröződik vissza. A maja Mexikó például komoly áldozatok árán jutott el odáig, hogy a kaotikus világot egy aprólékosan pontos naptár (54. ábra) segítségével ésszerű rendbe foglalja. Ma már kétség sem fér hozzá, hogy a mi Stonehenge-ünk is egy négyezer éves Nap-obszervatórium és naptári megfigyelőállomás volt. A régészek is hasonló problémával, az idő múlásának mérésével kerülnek szembe, ám az ő feladatuk sokkal bonyolultabb, hiszen az óhajtott kronológiának letűnt eseményeket kell sorrendbe állítania, és nem a jelen eseményeit naptárba foglalnia. A datálás a régészet kulcskérdése. Megbízható kronológia nélkül a múlt kaotikus: nincs rá lehetőség, hogy kapcsolatba hozzunk népeket, eseményeket és kultúrákat, vagy hogy egy egységes történetbe foglaljuk őket amelynek megalkotására pedig az őstörténész törekszik. Egy évszázaddal ezelőttig, amíg a tudományos keltezési eljárások ki nem alakultak, úgy tűnt, hogy nincs lehetőség az írásos történelem kezdete előtti elképzelhetetlen évszázadok homályos fátylának átszakítására. Gyakran kerültek elő egyszerű kőeszközök és egyéb leletek, amelyek utaltak ugyan a fel nem jegyzett múlt emberi életének hosszú korszakaira, de amíg nem álltak rendelkezésre olyan eszközök, amelyekkel e távoli évszázadok mérhetők lettek volna, addig szó sem lehetett az őstörténet komoly vizsgálatáról, sőt valójában a tudomány ilyen terü
[17]



letéről sem. Jellemző, hogy magát az őstörténet (prehistória) kifejezést 1851-ig nem is használták. Rasmus Nyerup dán régész 1806-ban írva nem is volt különösebben pesszimista, amikor ezt mondta: „Minden, ami a pogányság korából ránk maradt, vastag ködbe burkolódzik, és az időnek olyan periódusához tartozik, amelyet nem tudunk megérteni. Tudjuk, hogy korábbi, mint a kereszténység, ám hogy csak pár évvel, netán évszázadokkal, vagy esetleg egy évezreddel-e, azt jobb híján csak találgatjuk.”3 Az európai megoldás az emberi megértésben tátongó eme űrre egészen a 19. századig, a korábbi kultúrák legtöbbjéhez hasonlóan, a mítoszokra való támaszkodás volt. Az ókori egyiptomiaknak, majáknak, a klasszikus görögöknek, mindannyiuknak megvolt a saját elképzelésük a dolgok kezdetéről, és a Biblia is hasonlóképpen részletes beszámolóval szolgált az „első nap első reggeléről”. Ádámnak és fiainak a Teremtés könyvében található hosszú genealógiái lehetővé tették – amennyiben ortodox módon szó szerint vesszük –, hogy a generációkat Mózes korától egészen a Teremtésig visszaszámoljuk. Egy 17. századi érsek, Ussher, a Teremtés időpontját Kr. e. 4004-ben állapította meg, egy későbbi tudós pedig figyelemre méltó pontossággal ugyanezen év október havának 23. napján reggel kilenc órára tette a kezdetét. Ez az időpont, amelyet az angol hiteles fordítású (Authorized Version) Biblia (az 1611-es bibliafordítás) (1. ábra) margójára is kinyomtattak, a korai emberi tevékenység, az őstörténet és a világ kezdetének elmozdíthatatlan határpontját jelentette a tudósok számára. Ez a meggyőződés azonban nem csak a hívők, vagy túlságosan is jámbor lelkek körére korlátozódott. Nem kisebb gondolkodó, mint Sir Isaac Newton is értelemszerűen elfogadta, és a
1. ábra. Az Authorized Version Biblia (a hiteles angol bibliafordítás) széljegyzete, ahogy azt Ussher érsek a 17. században kiszámolta, Kr. e. 4004-re keltezte a világ teremtését.
[18]



datálás kérdéséről szóló részletes tanulmányában, The Chronology of Ancient Kingdoms Amended (Az ókori királyságok javított kronológiája) keményen megleckéztette az ókori egyiptomiakat, amiért királyságuk eredetét Kr. e. 5000 előttre keltezték, „és az ókorban szokásos módon azzal dicsekedtek, hogy királyaik alatt hatalmas birodalmuk volt... amely keleten Indiáig, nyugaton pedig az Atlanti-óceánig terjedt, és királyságukat hiúságból a földnél néhány ezer évvel idősebbnek tüntették fel”.4 Ezt a kritikát szó szerint értette: egy 17., sőt még egy 18. századi művelt ember számára is minden olyan feltételezés, amely az emberiség múltját 6000 évnél hosszabb időre vezette vissza, az egyszerű hiábavalóság vagy őrült spekuláció volt. Két nagy intellektuális előrelépésnek kellett bekövetkeznie, mielőtt a történelem megszabadulhatott volna a múlt e szigorúan korlátozó modelljétől. Mindkettő annyira alapvető mai gondolkodásunk számára, hogy fel sem tudjuk becsülni egy évszázaddal ezelőtti merészségüket. 1859-ben két angol úr, Joseph Prestwich geológus és John Evans régiségbúvár történeti utazást tett. Eredménye az őstörténet tudománya alaptételének, az ember ősiségének általános elismerése lett. A brit régiségbúvárok már évek óta folytattak ásatásokat Devon barlangjaiban. Kőszerszámok mellett kihalt állatfajok csontjaira is ráakadtak. Ezek a leletek azt látszottak sugallni, hogy az ember már jóval Kr. e. 4004 előtt aktív volt a földön. Jelentőségüket szenvedélyesen vitatták, hiszen felfedezésük kedvezőtlenül hatott a Szentírás szavahihetőségére. Ugyanebben az időben Boucher de Perthes, aki vámtisztviselő volt az észak-franciaországi Abbeville-ben, a Somme folyó kavicshordalékában végzett ásatásokat, és szakócák (pattintott kézi kőbalták, amelyek ma a paleolitikum vagy pattintott ([ős]kőkor korszakát képviselik) mellett velük kapcsolatba hozható kihalt állatfajok maradványait is megtalálta, s ezek nagyon ősi volta mellett érvelt. A leletek meggyőzték Prestwichet és Evanst is, akik átkeltek Franciaországba, hogy megtekintsék e felfedezéseket. Prestwich egy a Royal Society (brit akadémia) előtt felolvasott tanulmányában jelentette be a leletek fontosságát. Evans pedig a Society of Antiquariesnek (régészeti társaság) küldött tanulmányában ezt írta: „Úgy tűnik, e leletek kétségkívül bebizonyítják, hogy a múltnak egy olyan távoli korszakában, amely régebbi minden eddiginél, aminek nyomait eddig megta
[19]



lálták, a földgolyó e területe az ember által volt benépesítve.”5 Ezt az elvet általánosan elfogadták, és megnyílt az út e távoli korszakjellegének és időrendjének vizsgálata előtt. A második nagy szellemi előrelépés, amely lehetővé tette az őstörténet tanulmányozását, az evolúció elmélete volt. Ugyanabban az évben, 1859-ben, amikor Prestwich és Evans bejelentette, hogy elfogadja az ember ősiségének elvét, Charles Darwin megjelentette az Origin of Species (A fajok eredete) című művét. Ez volt az első eset, hogy az élővilág fejlődését mint tanulmányozható és megérthető, megszakítások nélküli folyamatot ábrázolta valaki. Darwin kezdetben nem jelölte ki az ember helyét evolúciós rendszerében, bár a burkolt célzás, hogy az ember is e folyamat részeként alakult ki, benne rejlett. A Descent of Man (Az ember származása) című, 1871-ben megjelent könyvével az elmélet teljessé vált: az ember eredetének a fundamentalista bibliai szemléletet felváltó új modellje született meg. Az ember már nem Isten kezétől született különleges teremtmény volt, hanem egy hosszú evolúciós folyamat eredménye, és ugyanazoktól az alacsony rendű tengeri ősöktől származott, mint az állatvilág többi része. Az őstörténet tudománya, mint az ember és a világban elfoglalt helyének megértését szolgáló érvényes megközelítés, végre elfoglalhatta helyét a többi humán tudomány között.
A MÓDSZERES DATÁLÁS FELÉ
Beláthatatlan távlatok nyíltak meg e két tudományos előrelépés segítségével. Egy teljesen feltérképezetlen korszak tárult fel, amely alatt az ember benépesítette a földet, de még nem hagyott írásos emlékeket. A régészek azzal a feladattal kerültek szembe, hogy kizárólag a régészeti emlékekre és tárgyakra támaszkodva, minden írásos forrás nélkül rekonstruálják a múltat. A geológia frissen kialakult tudománya szolgáltatta az első ilyen módszert. A geológusok felfedezéseik rendszerezésére már régóta használták a stratigráfiai egymásra következés elvét Azt az alapelvet, amelyben az egymás fölé rakódott rétegek vagy szintek helyzetéből nyilvánvaló volt, hogy amelyek mélyebben fekszenek, azok a korábbiak. Ennek az alapelvnek és az egyes rétegekben megtalált kihalt növény- és állatfajok jellegzetes ma
[20]



radványainak – a fosszíliatípusoknak – a felhasználásával földtörténeti periódusok vagy korok egymásra épülő rendszerét állították fel, amely fokozatosan kiterjedt úgy, hogy a föld egészét egységbe foglalja. A régészek is rájöttek, hogy a régészeti lelőhelyeken az egymásra rakódott kultúrrétegeket is hasonlóképpen lehet tanulmányozni, és hogy az egymás fölötti rétegek segítségével minden lelőhelyen a megtelepedés összefüggő metszetét lehet kidolgozni. A stratigráfiai módszer maradt a mai napig minden régészeti ásatás alapja. Azzal, hogy lehetővé teszi az egymásra következő rétegek, illetve a bennük talált tárgyak kronológiai sorrendbe illesztését, rendelkezésünkre bocsátja az eredményes datálás első alapkövetelményét, a rétegekhez kapcsolódó kultúrák sorozatát. Ez azonban természetesen csak egy relatív kronológia: csak az egymásra következés sorrendjét adja meg, és nem a rétegek abszolút korát. Az A réteg régebbinek mutatkozhat, mint a B réteg, ebből azonban még egyiknek sem tudjuk meg a pontos korát vagy időtartamát. A korai régészet második fogalmi segédeszköze a már 1819-ben, Christian Thomsen dán régiségbúvár által javasolt hármas korfelosztási rendszer volt. Ez azon nyomban elfogadott alaptétel lett, amelynek segítségével a múzeumok vezetői és a régiségbúvárok elrendezhették gyűjteményeiket. J. J. A. Worsaae, Thomsen utódja a koppenhágai Nemzeti Múzeum ókori gyűjteményének az élén, úgy jellemezte e felosztást, mint „az első tiszta sugár... amely áttört az Észak, és általában a világ egyetemes történeti homályán”.6 A rendszer az őstörténeti múlt három korra – kő-, bronz- és vaskorra – való felosztását javasolta. A kőkorszakot később két fejlődési fázisra, az ős- (paleolitikum vagy pattintott kőkorszak) és újkőkorra (neolitikum vagy csiszolt kőkorszak) osztották, melyeket a hozzájuk kapcsolódó legjellegzetesebb leletekre, sorrendben a pattintott és a csiszolt kőszerszámok alapján különítettek el. Ezt az alosztályokra történő elméleti felosztást, amely a múzeumi gyűjtemények tanulmányozása és rendszerezése nyomán jött létre, Worsaae vezette be a gyakorlatba. Rétegtanilag is bebizonyította, hogy a bronzleletek valójában későbbiek, mint az a periódus, amelyben kizárólag a követ használták. Ez az egyszerű rendszer lehetővé tette, hogy az Európa bármely részéről származó leletek megfelelő történeti korszakba kerüljenek. A későbbi fejlődés, valamint a rendszert ért számos kritika ellenére a „paleolitikum”, „neoliti
[21]



kum”, „bronzkor” és „vaskor” mind a mai napig megfelelő általános terminusokként használatosak. Ismét egy olyan módszerrel találkoztunk tehát, amely kiválóan alkalmas volt arra, hogy a leleteket egy relatív kronológia sorrendjébe állítsa. De még ez sem tudta őket évekre pontosan datálni. Most már ez vált az európai őstörténet kulcsproblémájává. A különféle geológiai módszerek voltak azok, amelyek némi reményt szolgáltattak az „abszolút” datálás lehetőségére. Már kezdetben lehetőség nyílt arra, hogy a tavak és folyók alján az üledékben a különféle lerakódásokat megfigyeljék. Feltételezve, hogy ezek az arányok nagyjából állandóak maradtak, a geológusok megbecsülhették, hogy az egyes esetekben a folyamatok milyen hosszú ideig tarthattak, és így meghatározhatták a különféle üledékek lerakódásának kezdetét. Ezt a módszert először Penck és Brückner geológusok alkalmazták 1909-ben. A svájci tavakból vett minták felhasználásával képesek voltak megbecsülni, hogy a jégkorszak körülbelül 600 000 évig tartott. Sir Arthur Evans, akinek ásatásai felszínre hozták a minószi civilizációt Krétán, ugyanezt az alapelvet használta a krétai Knósszosz első neolit telepe korának megbecsülésére. Mivel a minószi kor időtartama az egyiptomi keresztdatálás segítségével ismert volt, képes volt arra, hogy a minószi kor (bronzkor) emberi megtelepedése eredményeként felhalmozódott rétegek keletkezési sebességét kiszámolja. Eredményként kapva, hogy 3 láb (1 m) ezer évet jelent, és feltételezve, hogy ez az arány a neolitikumra is érvényes, Evans a rétegek nagy mélységét felhasználva az első neolit település korát Kr. e. 12 000 és 10 000 közé datálta. A módszer gyenge pontja azonban abban az ellenőrizetlen feltevésben rejlett, hogy a rétegek képződésének sebessége mindig állandó marad. Egy sokkal érzékenyebb és szellemesebb technikát dolgozott ki 1912-ben Svédországban de Geer báró. Ő a gleccserek tavaszi olvadásának vize által évente lerakott üledékrétegeket, az úgynevezett varvokat tanulmányozta. Skandináviában kiterjedt varvlerakódások találhatók. Ezek gondos összehasonlításával de Geer képes volt felépíteni a varvok egymásra következésének időben egészen a jégkorszak ottani végéig visszanyúló rendszerét. Az utolsó jégkorszak végét így körülbelül 10 000 évvel ezelőttre tette. Nehézségek adódtak – és maradtak is – viszont
[22]



az újabb keletű varvoknak a jól datálható történelmi eseményekhez való kapcsolásával, vagyis azzal, hogy egy olyan pontot találjon, amelyből kiindulva a kronológia elindulhat egyre régebbre és régebbre, visszafelé az időben. Ráadásul varvok természetesen csak a gleccserek vagy nagy kiterjedésű jégtáblák peremterületein találhatók. A módszer szépsége azonban abban rejlik, hogy az eredményt közvetlenül években adja meg, lévén a varvlerakódás évente ismétlődő esemény. De Geer munkájának tehát ma is reális értéke maradt. Az abszolút datálás egy másik megközelítési lehetősége tisztán matematikai: a Földnek a Nap körüli pályájában bekövetkezett kis változások által okozott éghajlati hatások kiszámítása. M. Milankovich jugoszláv csillagász az 1920-as években fejlesztette ki elméletét, mely szerint az egymás után bekövetkező eljegesedési periódusok a Föld Nap körüli pályájának módosulásai következtében a Földet érő napsugárzás mennyiségi változásaival magyarázhatók. Sikerült kiszámolnia, hogy a Nap körüli pálya módosulásai hogyan, mikor fordultak elő, és így sikerült a jégkorszak időtartamát 600 000 évben megbecsülnie. Általános érvelésének érvényességét azonban ma már széles körben vitatják. Mielőtt az olyan kormeghatározási módszereket, mint a radioaktív izotópokon alapuló radiokarbon-datálás, az un. „radioaktív óra” kifejlesztették volna, csak az imént említett három módszer volt egyedül alkalmas arra, hogy az embernek a földön való korai megjelenésétől kezdve naptári években mérhető abszolút dátumokat szolgáltasson. Ám amíg ezek a módszerek jól használhatók a paleolitikumra, addig a paleolitikum Kr. e, 8000 körül bekövetkezett vége után valójában már nagyon kevés hasznukat vehették. Nem csak azért, mert e dátum után alig történt geológiai változás, hanem azért is, mert e módszerek pontossága nem volt elég jó – és valaki tévedhet ezer évet, vagy hasonló nagyságrendet, amíg 100 000 éves leletekkel dolgozik, de egy ilyen hiba arányaiban óriásira nő, és sokkal súlyosabbá válik, ha azok a leletek csak 4000 vagy 5000 évesek. Ennek következtében a radiokarbon-datálás felfedezéséig csak egyetlen igazán megbízható módszer volt, amelynek segítségével keltezni lehetett az utolsó jégkorszak vége, körülbelül Kr. e. 8000 óta az európai őstörténetben végbement eseményeket, továbbá hogy datáljuk a neolitikumot, a bronzkort és a
[23]



vaskort. Ezt a lehetőséget a nagy civilizációk korai írott forrásai szolgáltatták, amelyek nem egy esetben Kr. e. 3000 előttre nyúltak vissza. A görögök írásos emlékei nem terjednek a Kr. e. 1. évezrednél régebbre, de Mezopotámiában az asszírok és elődeik, a sumérek jóval korábbról mint Kr. e. 2000 hagyták ránk királyaik és dinasztiáik írásos emlékeit. Az egyiptomi királylista valamivel korábbra, mint Kr. e. 3000-re vezeti vissza az egyiptomi első dinasztiát. Ezeket megelőzően sehonnan sem ismerünk írásos emléket. Ez volt tehát az első biztos pont az őstörténeti múlt bizonytalan világában. Ahhoz, hogy datálni tudjuk Európa őstörténetét, szükség volt arra, hogy ezt a korszakot és kultúráinak egymást követő sorát Egyiptom és a Közel-Kelet történeti kronológiáihoz viszonyítsuk. Ez pontosan ugyanaz, mint amit Sir Isaac Newton próbált tenni, amikor „hiúságukért” megszidta az ókori egyiptomiakat. A bibliai datálás szellemi kényszerzubbonyának szorításától megszabadulva a tudósok már olyan szabadon interpretálhatták a bizonyítékokat, ahogy azt jónak látták. 1878-ban Jacob Worsaae egyik könyvében megjelentetett egy olyan időrendi táblázatot, amely valószínűleg az első rendszerezett kísérlet volt Európa őstörténeti kronológiájának logikai alapon történő felállítására. Észak-Európa neolitikumát Kr. e. 2000 és 1000 közé helyezte, míg a korai bronzkor Kr. e. 1000-től 500-ig terjedt. Feltételezve, hogy a Mediterráneum kultúrái magasabb fejlettségi szinten álltak, az európai dátumokat egy kicsit későbbre helyezhette. Az ezt követő kronológiák ezeket az évszámokat jóval korábbra tették, de a kérdést már módszeresen kezelték. A radiokarbon-datálás bevezetéséig a legtöbb kutató többé-kevésbé ugyanazt a módszert követte. Egyiptom és a Közel-Kelet naptárait fokozatosan, egyre jobban megértették, és az Európa, valamint a Közel-Kelet között fennálló kapcsolatokat egyre intenzívebben tanulmányozták. Erre a két kérdéskörre térünk most rá.
AZ EGYIPTOMI KRONOLÓGIA
A korai Egyiptom kronológiája teljes mértékben az egyiptomiak által ránk hagyott, saját nyelvükön és írásukkal írt szövegein alapul. Ennek az írásnak a 19. századi megfejtéséig nem volt
[24]



reális lehetőség az egyiptomi civilizáció datálásában az előrelépésre. Számos egyiptomi történeti dokumentum maradt ránk, melyek közül számunkra a leghasznosabbak a trónutódlás rendjét és az uralkodás időtartamát is megadó egyiptomi királylisták. A királyok csoportjait dinasztiákba foglalták, melyek száma 31, és amelyek időben átfogják az egész egyiptomi állam történetét a kezdetektől egészen Nagy Sándor Kr. e. 332-es hódításáig. A „palermói kő” az egyik olyan forrásunk, amely lehetővé teszi az egyiptomi királyok utódlási rendjének rekonstruálását. A felirat az egyiptomi fáraók ma körülbelül Kr. e. 2400-ra keltezhető ötödik dinasztiájával indul. A torinói királyi kánon egy további hosszú felirat egy töredékes állapotban ránk maradt papirusztekercsen, amely Kr. e. 1300 körül íródott. Amikor teljes volt, az egyiptomi fáraók listáját tartalmazta mindannyiuk uralkodási évével együtt. Szerencsére ránk maradt az a töredéke, amely az első dinasztiától a nyolcadik dinasztia végéig terjedő periódus egészét tartalmazza. Ez a szakasz a korszak hosszát 955 évben határozza meg. Ez a szám vált a modern rekonstrukciók alapjává. A modern magyarázatok szempontjából különleges jelentőséggel bírnak azok a feliratok, amelyek csillagászati események megfigyeléseit tartalmazzák. Az egyiptomiak 365 napos naptárat használtak, amelyben egy ideális évben az év első napja egybeesett azzal az első nappal, amikor a Kutya csillag, a Szóthisz (ma Szíriuszként ismert) közvetlenül a napfelkelte előtt láthatóvá vált a keleti horizonton. Ezt nevezzük a Szíriusz „héliákus felkelésének”. Dr. I. E. S. Edwards fejtette ki legpontosabban, hogyan használhatjuk ma ezeket a korai csillagászati megfigyeléseket arra, hogy a bennük lejegyzett eseményeket igen nagy pontossággal, a mi naptárunk szempontjából Krisztus születése előtti években megkapjuk. Mivel a dinasztikus kor előtti egyiptomiak sohasem vezettek be szökőévet a polgári naptárukba, az újév napja a természeti évhez viszonyítva minden négyéves periódusban egy teljes nappal elcsúszott. Ennek az elcsúszásnak az eredményeként az újév napja és a Szóthisz héliákus felkelésének napja nem több mint négy évig eshetett egybe minden hozzávetőlegesen 1460 (vagyis 365 x 4) éves periódusban, az úgynevezett Szóthisz-ciklusban. Szerencsés véletlen, hogy Censorinus római író feljegyezte, hogy az egyiptomi polgári naptárban az újév napja és a Szóthisz
[25]



héliákus felkelésének napja 139-ben esett egybe. Ebből már egy egyszerű matematikai számítással kiszámíthatjuk, hogy ez az egybeesés korábban hozzávetőlegesen Kr. e. 1322-ben, 2782-ben és 4242-ben, pontosabban pedig Kr. e. 1314-ben, 2770-ben és 4228-ban fordult elő. Ezek a három Szóthisz-ciklus minket érdeklő első évei.7 Számos felirat számol be csillagászati megfigyelésekről. Ezek közül a legkorábbi és legfontosabb a 12. dinasztia egyik fáraójának, III. Szeszósztrisznak a hetedik uralkodási évére utal. Ebben az évben a Szóthisz csillag héliákus felkelését a polgári naptár nyolcadik hónapjának tizenhatodik napján figyelték meg. A felirat pontosan azt az információt szolgáltatja számunkra, amire szükségünk van ahhoz, hogy kiszámoljuk, mennyi időnek kellett eltelnie az éppen esedékes Szóthisz-ciklus első évétől, Kr. e. 2770-től, hogy a naptárban az újév napjának és a Szóthisz héliákus felkelésének eredeti egybeesése ennyivel eltolódjék. A kérdéses dátum Kr. e. 1872-nek felel meg, így III. Szeszósztrisz uralkodását némi szubjektivitással Kr. e. 1878 és 1843 közé helyezhetjük. Valójában ez az emberi történelem első azonosított naptári dátuma. És annak ellenére, hogy némi, a részletekből adódó bizonytalanság egy évtizednyi, vagy akörüli eltérést is lehetővé tesz, ez az az évszám, amelyet az egyiptológusok is nagy biztonsággal elfogadnak. Az évkönyvek adatait felhasználva a 8. dinasztia vége, amellyel az úgynevezett egyiptomi Óbirodalom kora lezárul, Kr. e. 2160-ra tehető. Mint láttuk, a torinói királyi kánon az Óbirodalom időtartamát 955 évben adja meg. Néhány kutató úgy véli, hogy ez néhány évtizeddel eltérhet a valóstól, de ha a számot elfogadjuk, akkor az egyiptomi Óbirodalom kezdetét – Egyiptom első történeti dinasztiájának megalapítását Kr. e. 3100 körülre tehetjük. Királylisták és más feljegyzések Mezopotámiából is maradtak ránk, de ezek nagy része az eredeti szövegek későbbi átirata. A mezopotámiai kronológia kevésbé megbízható, mint az egyiptomi, és nem is nyúlik vissza olyan korai időkre. Az írott történelem határát ekként Kr. e. 3100-ban állapíthatjuk meg. Naptári eszközökkel nem juthatunk korábbi dátumokhoz, és a Kr. e. 2000-nél korábbi dátumok nem tekinthetők megbízhatóknak. Ez tehát az az elméleti határ, amelyen a végül is Egyiptomon alapuló hagyományos európai kronológia egysze
[26]



rűen nem léphet át. Minden Kr. e. 3000-nél korábbi dátum – annak ellenére, hogy az ezt követő kor érvei és bizonyítékai meggyőzőek – alig lehet több mint találgatás.
KERESZTDATÁLÁS
Amint az ókori Egyiptom kronológiáját felállították, azt fel lehetett használni minden olyan környező terület datálásában, amelynek közvetlen kereskedelmi kapcsolatai voltak Egyiptommal. Ez a „keresztdatálásként” ismert módszer, és a keltezni kívánt területen a már ismert kronológiával rendelkező országból – esetünkben Egyiptomból – származó importtárgyak felismerésén alapszik. A módszert először a nagy egyiptológus, Sir Flinders Petrie alkalmazta, akinek ily módon sikerült Kréta és Görögország bronzkorának datálását megoldani. Az egyiptomi Kahunban folytatott ásatásain körülbelül Kr. e. 1900 tájára keltezhető kontextusban feltárt néhány kerámiatöredéket, amelyet „égéiként” – ezt a kifejezést használják a görögországi, krétai és égei-tengeri eredet megjelölésére – határozott meg. Majd, hogy kövesse a nyomot, 1891-ben ellátogatott a görög szárazföld fontos égeikumi őstörténeti lelőhelyére, Mükénébe. Itt felismert néhány egyiptomi importtárgyat, amelyeket Kr. e. 1500 körülre lehetett datálni. Petrie ezután felállított két, Görögország őstörténetének datálása szempontjából hasznos szinkronizmust. Meghatározott néhány égeikumi (pontosabban krétai) kerámiatípust jól keltezhető egyiptomi kontextusban, és hasonlóképpen datálható egyiptomi anyagot Görögországban, égei leletek környezetében. Az egyiptomi lelőhelyről előkerült krétai kerámiát nyilván legalább olyan korán, vagy korábban gyártották, mint a vele együtt feltárt – meghatározható korú – egyiptomi tárgyakat. Hasonlóképpen keltezhető egyiptomi tárgyak sem juthattak Görögországba és nem kerülhettek földbe égeikumi anyaggal együtt egyiptomi előállításuk időpontja előtt. Ily módon az egyiptomi anyag ismert dátumainak felhasználásával egy szűk, jól meghatározott időintervallumot lehetett az égei leletanyagban meghatározni. Ennek a kettős kapcsolatnak, vagy keresztdatálásnak a segítségével először volt képes a prehisztorikus Görögország mükénéi civilizációját biztos alapokon keltezni, és az egyiptomi kro
[27]



nológiához kötni. Ez komoly előrelépést jelentett Európa számára, így Petrie eredményei a mai napig nélkülözhetetlenek. A legkorábbi egyiptomi leletegyüttes, amely Európa számára jelentős, körülbelül harminc, Krétán előkerült óbirodalmi és predinasztikus kőváza volt. Ezek nyújtják az egyetlen lehetőséget arra, hogy a Kr. e. 3. évezredi minószi Kréta abszolút kronológiáját felállíthassuk. Különböző tudósok sajnos nagyon eltérően magyarázták a bizonyítékokat. Sir Arthur Evans Kr. e. 3400-zal kezdte a korai minószi periódust, míg Sinclair Hood meglehetősen későre, Kr. e. 2400-ra helyezte a kezdetét. Az összes adat átfogó vizsgálata után Peter Warren Kr. e. 3000-et javasolta a korai minószi periódus kezdőpontjaként, és ez az évszám egykét századnyi eltéréssel nagy valószínűséggel megállja a helyét. Több egyetértés mutatkozik viszont az első krétai palotáknak a középső minószi periódus elejére, Kr. e. 2100 körülre való keltezésében. Ezek a dátumok, Kr. e. 3000 körül a korai minószi kultúra kezdetére és Kr. e. 2100 körül a végére, valós és minden kétséget kizáró importtárgyakon alapulnak, sőt lehet, hogy némelyikük az egész égeikumi kronológia alapjait rakja le. Hasonló, bár korántsem ilyen biztos érvelés alapján datálta Carl Blegen a híres korai bronzkori lelőhely, Trója első városának kezdeteit Kr. e. 3000 körülre. Lehet benne ugyan egy-két, vagy esetleg több évszázadnyi eltérés is, de a Trójában talált különféle égeikumi importtárgyakból úgy tűnik, hogy ez az évszám elég megbízható. A keresztdatálás módszere tehát lehetővé tette, hogy az Égeikum elég megbízhatóan, bár természetesen nem nagyon pontosan, az egyiptomi naptári kronológia hatáskörébe kerüljön.
A DIFFÚZIÓ ELVE
Ezek a korai, Krétára és a görög szárazföldre vonatkozó évszámok tehát az Egyiptomban feltárt égeikumi, és az Égeikumban feltárt egyiptomi exporttárgyakon alapulnak. Megbízhatóak, mert nem feltételezéseken, hanem nyilvánvaló (bizonyított) kapcsolatokon és hatásokon alapulnak. Ideális esetben, ha egyiptomi exporttárgyakat találnának Európa más részein is, a keresztdatálás módszere Európa egészére alkalmazható lenne. Esetleg ha krétai vagy görögországi eredetű bronzkori tárgyak
[28]



Európában széles körben kerülnének elő, akkor e kapcsolatoknak egy végső soron a történetileg megalapozott egyiptomi kronológiára visszavezethető hálózatát lehetne felépíteni. Az egyiptomi exporttárgyak azonban sajnos nem jutnak a Földközi-tenger keleti medencéjénél és az Égeikumnál távolabbra a klasszikus korig, és Európában sem került elő elegendő égeikumi eredetű lelet, hogy egy ilyen keresztdatálást lehetővé tenne. Ráadásul – mivel az őskori Európát egyáltalán nem lehetett datálni – szükség volt ehelyett egy olyan fontos alapfeltételezésre, amelynek ugyanakkor nagyon meggyőzően kellett magyaráznia az Európa és a Kelet-Mediterráneum korai civilizációinak építményei és leletei között fennálló sok és nyilvánvaló hasonlóságot. Bár ennek döntő jelentőségét akkoriban még nem ismerték el, mégis rányomta a bélyegét mindarra, amit e terület őstörténetéről közel egy évszázadig írtak. Ez az egyetlen és egyszerű feltételezés pedig az volt, hogy Európa őstörténetének legfontosabb vívmányai közel-keleti hatások eredményei voltak, akár népelemek vándorlása, akár a diffúzióként ismert békés folyamat hozta őket, melynél a szomszédos területek közötti kapcsolatokhoz az új ötletek és felfedezések átadása is hozzátartozott. A múltat sokkal inkább embercsoportok, törzsek és etnikai csoportok keretei között szemlélték, mint ahogy az antropológusok a világ különböző területein ma élő csoportokról – mint például az északnyugat-amerikai kwakiutl indiánokról, vagy a busmanokról – beszélve teszik. A régészek e szemléletmód hatása alatt álló, egymást követő generációi kezdtek úgy vélekedni őstörténeti kultúrákról – amelyeket természetesen a feltárt eszközök és tárgyak határoztak meg mint független etnikai csoportokról, és így ezek kerültek a kutatás középpontjába. Ahogy azt egy vezető tudós 1957-ben megfogalmazta: „Arra törekedett, hogy régészeti emlékekből a hagyományos politikai-katonai történelemnek egy az írásbeliség megjelenése előtti változatát szűrje le, amelyben az államférfiak helyett a kultúrák a szereplők, és a népvándorlások veszik át a csaták helyét.”8 Az őstörténetet úgy szemlélték, mint egy világméretű sakktáblát, amelyen a kultúrák mezőről mezőre lépő bábuk voltak. A régésznek nem volt más feladata, mint hogy egyszerűen megszerkeszsze a mozgás irányát – vagy más szóval az új eszmék elterjedését követve megrajzolja a „hatások” útvonalát.
[29]



2. ábra. Dolmen (egyszerű megalit sírkamra) a walesi Pentre Ifan mellett. Jame Ferguson Rude Stone Monuments (1872) című művéből
Senki sem bizonyíthatta be azonban a kultúrák elterjedésének elméletét egy független datálási rendszer nélkül, ami viszont aligha volt elképzelhető. Egész pontosan azért nem, mert magának a feltételezésnek kellett felállítania a keltezési rendszert, mivel egy ilyen diffúziónak a bemutatása elkerülhetetlenül egy önmagába visszatérő körkörös érvelésen alapult. Az Európa őstörténetére vonatkozó diffúzió kérdésének első komoly megfontolása valószínűleg James Fergusson: Rude Stone Monuments in all Countries: their Age and Uses (A világ durva kőépítményei: koruk és funkciójuk) című műve volt amelyben a nyugat-európai prehisztorikus „megalit” sírok (2. ábra) eredetét tárgyalja. A megalit építmények eredetét a római kor előtti Indiába vezeti vissza, ahonnan az eszmét nyugat felé, Észak-Afrikába vitték, és onnan jutott el Európába. Fergusson feltételezte, hogy az európai és ázsiai megalit sírok azért hasonlóak, mert ugyanaz a „rassz” vagy „nép” emelte őket: Azokban az országokban ahol ezek a műemlékek találhatók, röviddel a kereszténység előttől egészen addig, amíg teljesen és alapvetően keresztények nem lettek, ezeknek az építményeknek a használata, úgy tűnik, mindenhol folyamatos volt, ahol csak a dolmenépítő rassz – más szóval az a rassz, amelynek csak egy csepp turáni vér csörgedezett is a vénáiban – folytatta az uralkodást.9
[30]



Fergusson a keleti megalitoknak a nyugatiakkal való összehasonlítását egy olyan kijelentéssel igazolta, amely felért egy őszinte beismerő vallomással: „Ha valaki továbbra is kitart amellett, hogy nem volt kapcsolat a kettő között, az az egész kutatás egyik legfontosabb és legérdekesebb pontjától fosztja meg magát.”10 Ez az alaptétel teljesen leleplezi a diffuzionista hozzáállást, melynél néha inkább a megfigyelő érdeke, mintsem maga a bizonyíték az elérendő cél. Oscar Montelius, aki Thomsen és Worsaae után Skandinávia vezető őskorkutatója lett, amikor kialakította saját elképzelését, arra használta fel a kultúra egyetlen forrásból való elterjedésének alapelméletét, hogy létrehozza az európai őskor első koherens szemléletét. A Der Orient und Europa (A Kelet és Európa) című könyvét ezzel a kijelentéssel kezdte: „Akkoriban, amikor Európa népei, hogy úgy mondjuk, még teljesen civilizálatlan körülmények között éltek, az ókori Kelet, és különösen az Eufrátesz és a Nílus völgyének lakói már virágzó kultúrával büszkélkedhettek. Az a civilizáció, amely lépésről lépésre a mi kontinensünkre is eljutott, hosszú ideig csak halvány visszfénye volt az ókori Kelet kultúrájának.”11 Montelius valójában sohasem kérdőjelezte meg ezen alaptételnek az érvényességét, és a kérdés legszigorúbb vizsgálatában – újfent a megalit sírok kapcsán – manapság már sokkal inkább polemikusnak, mint logikusnak tűnik: „Senkinek sem kell mélyen beleásnia magát annak a kutatásába, ...hogy milyenek voltak a körülmények itt északon a kőkorban... ahhoz, hogy lássa, a dolmenek eredeti őshazája nem kereshető Észak-Európában. Nem terjedhettek el innen a Földközi-tenger déli partjaira, Palesztinába vagy Indiába. Az egész téma tárgyalásából látszik, hogy ez abszurd lenne. Egy olyan erős hatás, amely képes lett volna befolyásolni olyan sok és annyira széles területen megoszló ember temetkezési szokásait, évezredekkel mai korunk előtt, egyszerűen nem indulhatott innen. Önmagában már az is figyelemre méltó, hogy keletről kiindulva ilyen korai időpontban elért minket.”12 Monteliusnak az őskori Európa nagyon alapos ismeretén nyugvó megközelítése azonban még mindig sokkal józanabb és tudományosabb volt, mint például Sir Grafton Elliot Smithé, aki a diffúzió elméletét a logika határáig, sőt még azon túlra is kiterjesztette. Mialatt az 1920-as években Kairóban az anatómia
[31]



professzora volt, teljesen az ókori egyiptomi kultúra hatása alá került. Fokozatosan kialakult benne az a meggyőződés, hogy a világ összes civilizációja, sőt az egész emberi haladás az általa a „nap gyermekeinek” nevezett utazó egyiptomiaknak volt köszönhető. Ezt írja: „Az olyan műveletek, mint a mumifikáció és a megalit építkezés annyi jellemző és megkülönböztető vonást mutat, hogy egyetlen olyan hipotézissel sem lehet komolyan foglalkozni, amely földrajzi elterjedésük magyarázatát a független evolúcióban látja. Ezeket kizárólagosan az információterjedés, és az információk hordozóinak valahonnan a Földközi-tenger keleti medencéje szomszédságából fokról fokra Polinéziába, sőt, még a Csendes-óceánon is túl, az amerikai partokra történő elvándorlásának bizonyítékaként kell szemlélni.”13 Ez a diffuzionizmus Montelius, vagy még Fergusson diffuzionizmusánál is sokkal elsöprőbb lendületű. Fergusson számára már 1872-ben világos volt a diffúzió és a független kialakulás elméletei között fennálló potenciális ellentét. Egy érdekes kijelentésében, amelyben már előre látta az evolucionisták és a diffuzionisták közötti vitát, rövid úton lezárta a transzatlanti (tengerentúli) kapcsolatok kérdését: „Nem hiszem, hogy valaki is komolyan állíthatná, hogy Kolumbusz kora előtt közvetlen kapcsolat létezhetett volna Európa és Dél-Amerika nyugati partvidéke között. Azt azonban, hogy mégis van, méghozzá elég meglepő hasonlóság a perui monumentális kőfalak és a görögországi pelaszg (értsd mükénéi), valamint az itáliai tyrrhén (értsd etruszk) építmények között, azt ebben a pillanatban csak annak a feltevésnek a számlájára írhatjuk, hogy a civilizációnak azonos fokán álló és hasonló anyagokat használó népek közel ugyanarra az eredményre jutnak.”14 Mindazonáltal Elliot Smith grandiózus elméletével megnyílt az út az amerikai civilizációk leszármaztatásának mindenféle módja előtt: a piramisok, a mumifikáció, az aranyművesség, a művészeti stílusok, a tetoválás, a gyöngyök és kagylóhéjak használata, a kürtök, a kígyókultusz, történetek törpékről és óriásokról mind a diffuzionizmus elméletét látszottak alátámasztani. Ezeket mind a „vándorló” egyiptomiak migrációjának jeleként értékelték. Kultúrájukat a napimádat és a megalit építkezés kombinációjának kapcsán, amelyet hívei állítólag világosan, kifejezésre juttattak, „heliolitikus” (görög heliosz – nap, lithosz
[32]



3. ábra. Elliott Smith diffuzionizmusa: „Kísérlet arra, hogy nagy vonalakban bemutassuk azokat a területeket, amelyeken a »heliolitikus« kultúrkomplexum hatása a legközvetlenebbül érvényesült. A nyilak azokat a hipotetikus utakat mutatja, amelyeket a kultúra diffúziójában szerepet játszó hordozók vándorlásaik során használhattak.” Figyelemreméltó, hogy az egész diffúzió Egyiptomból indul. A The Migrations of Early Cultures (A korai kultúrák vándorlásai), (1929) nyomán.
[33]



kő) kultúrának nevezték el. „Ezekhez a szokásokhoz – írja Elliot Smith – akárki hozzáadhat még nagyszámú és nem kevésbé jellegzetes szokást, mint például a körülmetélést, a házasság gyakorlatát vagy a couvade (férfi-gyermekágy) néven ismert érdekes szokást, melyek mindegyike a nagy »heliolitikus« vándorút mentén terjedt el, és az ösvényen utazó nagy kultúrkomplexumhoz tartozik.”15 A „heliolitikus” kultúra világméretű elterjedésének útvonalait Elliot Smith térképeken ábrázolta, melyeken minden nyíl végső soron Egyiptomból indul ki (3. ábra). Az elméletek e szélsőséges és pusztán a képzeletből eredő szövedékét, amely tovább élvén nemrégiben arra inspirálta Thor Heyerdahlt, hogy a Rával, az ókori egyiptomiak hajójának mintájára épült papiruszhajójával átkeljen az Atlanti-óceánon, Glyn Daniel azzal érvelve, hogy a tudományos módszernek még a látszatát is nélkülözi, nagyon helyesen „akadémiai szemétnek” minősítve elutasította. Másik végletként számos európai tudós osztotta azt a nem kevésbé szélsőséges véleményt, amely majdnem pontosan az előző elmélet ellentéte volt. Vezetőjük Gustav Kossinna volt, aki 1912-ben megjelent könyvében erősen hangsúlyozta a germán őstörténetnek Európa többi részével szembeni elsőbbségét. A Die deutsche Vorgeschichte, eine herrvoragend nationale Wissenschaft (A német őstörténet, a legteljesebben nemzeti tudomány) című művében már aggasztó módon előrevetítette a húsz évvel későbbi náci éra néhány kifejezetten nacionalista nézetét. Kossinna megfordította a nyilak irányát a diffuzionisták térképén. Az írás most már Európában alakult ki, és a fémművességet is önállóan találták itt fel. Az észak-európai megalitok továbbra is kapcsolatban maradtak a mediterráneumi és a közel-keleti megalitokkal, de most már a hősi indoeurópai etnikum (Kossinna szótárában „indogermán”) építményei lettek, akik germán őshazájukból feltehetően magukkal vitték nyelvüket és temetkezési szokásaikat is: „A germánok hősi nép voltak és mindig azok is maradtak. Csak egy ilyen nagyon férfias és aktív nép hódíthatta meg a világot a Római Birodalom bukásakor. És mi történt két-háromezer évvel korábban? ... Ekkor, a Kr. e. III. évezredben, Északközép-Európából, a Balti-tenger innenső és túlsó partjairól és még távolabbról is, a Duna alsó és középső folyása mellől, ekkor indult meg az a népmozgás, amely egész
[34]



Európát, de különösen Dél-Európát és a Közel-Keletet benépesítette azzal a néppel, amely a mi nyelvünket, az indogermán nyelvet használta. Mindenhol ez a közép-európai eredetű nép lett az uralkodó osztály... és legalább nyelvünkkel, mint fajunk világtörténelmi elhivatottságának örök szimbólumával, kitörölhetetlenül rányomta bélyegét ezekre a területekre.”16 Kossinna sovinizmusa egyenes úton és közvetlenül vezetett a rasszizmus felé – a könyv 1941-es kiadásában hosszasan idézi Hitlert. Himmler boldog volt, hogy ilyen érveket használhatott a náci politika intellektuális hátterének a megteremtésére, és köztudott, hogy az alábbi kijelentést tette: „Az őstörténet a bizonyítéka a germánok kiválóságának a civilizáció hajnalán.” (Mai korunkban valószínűleg csak a hivatalos rhodesiai álláspont hasonlóan soviniszta, amely vonakodik elfogadni, hogy a hatalmas zimbabwei kőromok egykori építményeit, ahogy azt ma a legszakavatottabb régészek állítják, eurázsiai építészek vagy kézművesek inspirációja vagy segítsége nélkül építették.) A Kossinna szélsőséges rasszizmusával szembeni nagyon is természetes visszatetszés volt az, amely Gordon Childe-ot arra ösztökélte, hogy egy olyan megközelítést részesítsen előnyben, amelyet Glyn Daniel „módosított diffuzionizmusnak” nevezett. Childe mindenkinél többet tett azért, hogy fenntartsa az egyensúlyt, és a Montelius által lefektetett alapokra épülő nemzetközi felfogást. Ezek az alapok, ahogy beleegyezően meghagyta, nyíltan diffuzionisták voltak, és 1939-ben kijelentette, hogy Montelius a The Orient and Europe (A Kelet és Európa) elején tett és általunk is idézett bevezető állítása „öt, axiómaként is kezelhető állításra osztható fel”: 1. A civilizáció Keleten rendkívül régi. 2. A civilizáció terjedhet. 3. A civilizáció egyes elemei valójában diffúzióval jutottak Keletről Európába. 4. A történeti kronológiával datált keleti elemek diffúziója szolgáltat alapot arra, hogy a prehisztorikus Európát a történeti kronológia rendszerébe illesszük. 5. Európa őskori kultúrái szegényebbek, mint a korabeli keletiek, tehát az európai civilizáció későbbi, mint a keleti.17
[35]



Gordon Childe fenti, ragyogóan tiszta kijelentései nagyon korrekt módon tükrözik Montelius, és persze saját maga gondolatainak lényegét. Világosan kiemeli azokat a gyakran figyelmen kívül hagyott feltételezéseket, amelyek alátámasztják a kézikönyvek Európa őstörténetéről szóló beszámolóit, miközben elkerülik Elliot Smith vagy Kossinna minden szélsőséges nézetét. Ezekben a feltételezésekben a múlt datálásának kérdése kibogozhatatlanul összekeveredik a leletek eredetének problémájával. Ha elfogadjuk, hogy a megalitok és a fémművesség akár diffúzió (elterjedés), akár népcsoportok vándorlása folytán a Közel-Keletről érkezett Európába, akkor úgy a magyarázatuk, mint a keltezésük segédeszközei a rendelkezésünkre állnak. Ha azonban tagadjuk egy ilyen diffúzió létét, akkor egy olyan űr keletkezik, amelyben nem lesz lehetőség e jellegzetességek keltezésére (hiszen egyedül a Közel-Keleten áll rendelkezésünkre történeti kronológia), és alig lesz mód a jelenségek magyarázatára. A közelmúltig legalábbis ez volt a látszat. Természetes volt tehát, hogy a korai őstörténészeknek az első lehetőséget, a diffuzionizmust kellett választaniuk.
A TIPOLÓGIAI MÓDSZER ÉS EURÓPA KRONOLÓGIAI RENDSZERE
Ahogy láthattuk, az Európa őstörténetének datálásához vezető első lépcsőfok az őskori Krétának és Görögországnak az egyiptomi történeti civilizációval fennálló közvetlen kapcsolatain alapuló keresztdatálása volt. A második fontos lépés e kronológiának az őskori Európára történő kiterjesztése volt. Közvetlen kapcsolatok hiányában ennek alapjául azonban az európai és a kelet-mediterráneumi műemlékek és leletek közötti hasonlóságok kellett hogy szolgáljanak, amelyeket az előbb tárgyalt diffuzionista elképzelések tükrében magyaráztak. Annak feltételezése nélkül, hogy az európai leletek kapcsolódnak az égeikumi és közel-keleti leletekhez, nem volt lehetőség kronológiai kapcsolat felállítására, és a befolyás irányának feltételezése nélkül (vagyis hogy a leletek a Közel-Keletről érkeztek Európába) nem volt lehetőség annak megállapítására, hogy melyik a korábbi. Alapvető diffuzionista tételeinek világos kifejtése mellett Monteliusnak számos elképzelése volt a kronológia más alapel
[36]



veiről is. 1903-ban publikált egy könyvet, amely a régészetben az egyik legkorábbi, az őstörténeti múlt lehetséges datálási módszereiről írott munka volt. Ebben fejtette ki a diffúzió alapelvére épülő tipológiai módszerének részleteit. Lehet, hogy a módszer nem Montelius saját újítása volt, de ő volt az első, aki széles körben és módszeresen alkalmazta. Megfigyelte, hogy egy adott
4. ábra. Egy tipológiai sorozat, ahogy Oscar Montelius összeállította: az őskori Itália réz- és bronztőrei
[37]



eszköztípus – mint például egy bronzbalta vagy egy tőr – az évek múlásával lassan tovább fejlődik, és így minden újonnan kialakult forma csak egy kicsit tér el közvetlen elődjétől. A hasonlót a hasonló mellé állítva a különféle őskori leleteket egy folyamatos fejlődési sorozatba rendezhetjük, és ennek az alapelvnek a segítségével egy adott tárgytípus egész fejlődésmenetét rekonstruálhatjuk (4. ábra). Továbbá, ha valahol más területeken is nagyon hasonló fejlődés tapasztalható, akkor a két sorozatot még akkor is párhuzamosnak nevezhetjük, ha egy vagy két forma esetleg hiányzik. Montelius számára a két szomszédos területen megfigyelhető párhuzamos fejlődés az ötletek és újítások egyik területről a másik területre – Európában általánosságban délről északra – való átterjedését jelentette. A közeli rokon formák így útmutatóként használhatók a datálásban. Montelius figyelmét az európai őstörténet két legjellegzetesebb fejleményére, az európai neolitikum megalit csoportos sírkamráira, Fergusson „durva kőépítményeire”, amelyek, mint már láttuk, sok fejtörésre adtak okot, valamint a réz, majd a következő periódusban a bronz megmunkálásának korai kialakulására fordította. A korábbi kutatók által összegyűjtött viszonylag nagy mennyiségű összehasonlító anyag feldolgozására Montelius Thomsen és Worsaae három korszakos beosztását alkalmazta. A megalit sírokat szilárdan neolitikus környezetükbe helyezte, amelyet korábbi tudósok nem tettek meg. Ő már nem állította, hogy ezek a mély benyomást keltő építmények egyetlen „nép” vagy „rassz” alkotásai lettek volna, ám elfogadta, hogy eredetük a Kelethez kapcsolódik, és a keleti műemlékeket, a szíriai és palesztinai „dolmeneket” helyezte korábbra. Úgy képzelte el, hogy a kollektív temetkezés gyakorlata Észak-Afrika partjai mentén terjedt el Spanyolország és Portugália felé a Kr. e. IV. évezredben (Kr. e. 4000 és Kr. e. 3000 között), „ha nem korábban”, és Észak-Európát a Kr. e. III. évezred elején érte el. Az új, „folyosós sírkamra” sírtípus ugyanezen az úton terjedhetett el egy kicsit később. Az érvek nagyon hasonló készletével, a Közel-Keletről Görögországon keresztüli elterjedéssel magyarázta az európai fémművesség kialakulását. A The Dawn of European Civilisation (Az európai civilizáció hajnala) első kiadásában (1925) Gordon Childe egy erősen a Montelius által javasolt szisztémán alapuló kronológiai rendszert vázolt fel. Későbbi írásaiban ezt a rendszert a részletek
[38]



mesteri aprólékosságával bővítette ki. Az eszközöknek a néha már száraz és algebrai összehasonlításán alapuló tipológiai rendszerét az egyes területek és önálló kultúrák fejlődésének sokkal átfogóbb megfontolása váltotta fel, de az alaprendszer ugyanaz maradt: a megalitokat továbbra is eredetük, az Égeikumon keresztül az Ibériai-félszigetet ért hatás alapján datálták. A fémműves technikákat ugyanígy, és magukat az egyes fémfajtákat is a Közel-Keletről Itálián és a Balkánon keresztül Európa többi része felé történő feltételezett elterjedésük alapján keltezték. Fent említett könyvének első kiadásában Childe mindenekelőtt az Ibériai-félszigetnek a megalit építészet eredetében betöltött kulcspozícióját hangsúlyozta. Elfogadta, hogy az egyszerű megalit sírok vagy „dolmenek” építésének ötlete a Földközi-tenger keleti medencéjéből először valószínűleg Portugáliát érte el, majd innen vitték tovább Bretagne, Írország és Dánia felé. Egy kicsit később, Kr. e. 2500 körül telepesek érkeztek, akik magukkal hozták a fémművesség, és a Bretagne-ban, Írországban és Skóciában is látható szárazon rakott álkupolasírok (5. ábra) építésének fortélyait. „Így az Ibériai-félszigeten, bár keleti hatásoktól átitatva, kialakult az égei-tengeri civilizáció egy igazi ellenpólusa.”18 Childe érvelése szerint a fémművességet és az álkupolás építkezés tudományát, valamint más új ötleteket a kereskedelem és más kapcsolatok terjesztették el Nyugat-Európán keresztül Skandináviába. Az Ibériai-félsziget és az Égeikum közötti feltételezett kapcsolatok szolgáltatták tehát az első kapcsot Childe-nak a Kelet-Mediterráneumból Európa felé történő kultúraterjedésről alkotott képéhez. Montelius gondolatmenetét követve képes volt a Krétán megalkotott, és valójában az egyiptomi kronológián alapuló kronológiai rendszert az Ibériai-félszigetre is kiterjeszteni: Az első ibériai passzázssírokat Kr. e. 2700-ra helyezte, amely periódus Krétán a korai minószi kor legkorábbi kollektív temetkezéseivel hozható párhuzamba. A Dunának mint az Európát érő keleti hatások második legfontosabb főútvonalának jelentőségét ragyogóan jellemezte négy évvel a The Dawn of European Civilization (Az európai civilizáció hajnala) első kiadása után megjelent, The Danube in Prehistory (A Duna az őskorban) című könyvében. Monteliushoz hasonlóan Childe is úgy érvelt, hogy a fémműves technikák a Közel-Keletről terjedtek el, és csak e kapcsolat segítségével kel
[39]



5. ábra. Neolit álkupolasír a bretagne-i Île Longue mellett (alul) és „Átreusz kincsesháza” Mükénéből Kr. e. 1350 körülről (felül). Kezdetben a bretagne-i sírokat is erre a korra datálták. Montelius, majd Childe keltezte őket először korábbra.
[40]



tezhetők. Mindazonáltal úttörő munkát végzett, amikor feltételezte, hogy a fémművesség kialakulása a Balkánon (Bulgária, Románia, Dél-Jugoszlávia) Európában valószínűleg a legkorábbi volt Childe-ra nagy hatást gyakoroltak a Belgrád közelében, a Duna középső folyása mentén fekvő Vinča lelőhely leletanyagának egymásra épülő vastag rétegei. Hatással volt rá Sir Arthur Evans kronológiai rendszere is, amely a minószi civilizáció Knosszoszban megfigyelt még vastagabb stratigráfiai sorozatán alapult. A Society of Antiquaries (Régiségtani Társaság) előtt 1924 márciusában felolvasott előadásában a Duna-vidék őskorát négy periódusra osztotta, majd hétre bővítette, és ezeket az Égeikummal fennálló feltételezett kapcsolatok segítségével keltezte. A terület ugyan más volt – ez esetben Spanyolország helyett a Balkán –, ám az alaptétel ugyanaz maradt, mint korábban. A legfontosabb idevágó égeikumi lelőhely az ősi Trója volt, ahol öt egymásra épült korai bronzkori és néhány későbbi „város” feküdt a Homérosz Iliásza által halhatatlanná tett mükénéi kori Trója alatt. Számos, Vinčában előkerült lelet annyira hasonlított a korai trójaiakra, hogy feltételezhető volt a két lelőhely egykorúsága, vagy „párhuzamossága”. Ezek a párhuzamok Európa egészére nézve is alapvető fontosságúaknak bizonyultak. Egészében véve a Vinča I. kultúrában fellelhető égeikumi jellegzetességek annyira alapvetőek és távolba mutatóak, hogy nem lehetnek egyszerűen külső kapcsolatok vagy kulturális kölcsönzés eredményei. Az egész civilizációt áthatják az „égeikumi” elemek; a délkeleti jellegzetességek a legbelsőbb lényegével fonódnak össze... Hiú ábránd volna megpróbálni az első telepesek eredeti kiindulópontjának lokalizálását... Sokkal inkább feltételezhetjük, hogy Trója II. és Vinča I. önálló hajtásai egy ősi fatörzsnek, melynek gyökerei Krétára, a görög szárazföldre és Kis-Ázsiára nyúlnak vissza.19 Ez az alapvető kapcsolat lehetővé tette Childe számára Vinča datálását, s ennek következtében egy korai biztos pontot szolgáltatott az egész európai kontinens kronológiája számára. Vinčát és a vele egykorú, ma Bulgária és Románia területén fekvő Gumelniţa-kultúrát ugyanarra a korra, Kr. e. 2700 körülre keltezték, mint Trója második városát (Trója II., 8. ábra). Azokat a bizonyítékokat amelyekre Childe ezt a datálást alapozta, az 5. fejezetben részletesen is megvizsgáljuk.
[41]



[42]



6. ábra. Európa térképe, melyen a nyilak azokat a kronológiai kapcsolatokat mutatják, amelyeket Childe az ókori Egyiptom és Mezopotámia történeti naptárából kiindulva az őskori kultúrák datálására használt.
[43]



Childe kronológiai rendszerének harmadik fontos eleme egy későbbi korból származott. Észrevette, hogy Közép- és Észak-Európa korai bronzkora gazdag fejedelmi temetkezéseivel számos olyan egzotikus elemet tartalmazott, amelyek nem voltak szokatlanok a görögországi mükénéi kultúrában sem. Mükénében a Kr. e. 1600 körülre keltezhető gazdag aknasírok számos kardot, sok aranytárgyat, és nagy mennyiségű borostyángyöngyöt tartalmaztak, az utóbbiakat a Balti-tenger mellől kellett hogy importálják. Észak-Európában, nevezetesen a Brit-szigeteken, Wessexben a tőrös sírok fejedelmi temetkezései néha aranytárgyakat, gyakrabban pedig borostyángyöngyöket is tartalmaztak. Valóban úgy tűnt, hogy a dél-britanniai temetkezések – az úgynevezett Wessex-kultúra hordozói – bizonyítják pl. az 5. fejezetben bemutatott fajanszgyöngyök esetében a mükénéi világgal fennálló közvetlen kapcsolatok létezését. Childe arra a következtetésre jutott, hogy Európa korai bronzkora a mükénéi civilizációtól függött, következésképpen későbbi is volt annál. Ahogy utolsó, 1958-ban megjelent könyvében írta: „Amíg az Égeikum körül kialakult egy jellegzetes bronzművesség, addig a Balkántól, az Alpoktól és a Pireneusoktól északra még mindig a neolit gazdaság élt tovább. A korai égei periódus időben legalábbis a mérsékelt égövi Európa középső és késő neolitikumával volt párhuzamos. Legkésőbb ez utóbbi periódusban a »városi robbanás« által keltett hullámok már elterjesztették az élelemtermelő közösségek önellátó gazdálkodási módját. Ugyanebben a korban már »politikai események« – vándorlások és hódítások – készítették elő a bronzkori gazdaság társadalmi alapjait.”20 Ezen az alapon a kora bronzkori Wessex-kultúrát jóval a mükénéi civilizáció Kr. e. 1600 körülre keltezhető kialakulása után, Kr. e. 1400 körülre datálták. Britannia korai bronzkorát, és az általában ugyanerre a periódusra keltezett Stonehenge egész problémakörét a 11. fejezetben tárgyaljuk. Ezen a ponton csupán azért vált érdekessé, hogy bemutassuk, miként használták fel az európai kronológia egységes rendszerének felépítésére. Az európai kronológia, és eseményeknek az őstörténészek által rekonstruált egész sorozata épült a fentebb áttekintett három kapcsolatra. Mind Spanyolországot, mind a Balkánt az Égeikummal fennálló feltételezett kapcsolatok alapján datálták.
[44]



Franciaországot és Közép-Európát ezután már déli szomszédaihoz lehetett kapcsolni. Így, kronológiai lépések sorozatán keresztül egész Európát összefüggésbe lehetett hozni az Égeikum és a Kelet-Mediterráneum egész világával (6. ábra). Miután Egyiptom és a Közel-Kelet abszolút kronológiáját ekkorra már megnyugtatóan kidolgozták, Európa egésze is datálhatóvá vált. Childe gondolatmenetét diagram formájában is ábrázolhatjuk (7. ábra). A különféle összefüggések a kronológiai kapcsolatok Európán is végigvonuló láncolatát alkotják.
7. ábra. Childe kronológiai rendszerénet logikai felépülése (vesd össze a 6. ábrával)
Az első összefoglaló és rendszeres kronológiát Childe és Miles Burkitt állította fel 1932-ben megjelent Chronological Table of Prehistory (Az őskor kronológiai táblája) című művében. Ennek egy átdolgozott változata került be a The Dawn of European Civilisation (Az európai civilizáció hajnala) egymást követő kiadásaiba. A 8. ábra az utolsó (1957) kiadásból mutat be öt oszlopot. Bár minden terület kultúráinak egymásra épülő részletes felsorolásával első pillantásra bonyolultnak tűnik, valójában mégis az imént tárgyalt három kapcsolódási ponton alapul. Az ibériai folyosós sírok a korai minószi Krétához (a görög szárazföld korai helládikus II. periódusa) fűződő kapcsolatukkal Kr. e. 2700 körülre kelteződtek. A Vinča- és a vele egykorú Gumelniţa-kultúra körülbelül ugyanekkor indultak, amely időszak párhuzamos Trója II. periódusával. Ez az első két kapcsolódási pont. Érdemes megjegyezni, hogy a Brit-szigeteken ez a korszak az első, Ibériából Britanniát először elérő („Cotswold-Severn” néven ismert) megalitok megjelenésének a kora. A kora bronzkori Wessex-kultúrát Kr. e. 1400 körülre, a mükénéi civilizáció kezdete utánra keltezték. A Wessex-kultúrában előfordulókhoz hasonlóan metszett formájú fajanszgyön
[45]



8. ábra. Gordon Childe The Dawn of European Civilisation (Az európai civilizáció hajnala) 1957-es kiadása kronológiai táblázatának egyszerűsített változata. (Megjegyzésre méltó, hogy a balkáni Vinča- és Gumelniţa-kultúrák egyidejűek Trójával és az EH II.-vel (Early Helladic – Korai Helládikus). Az első spanyolországi folyosós (passzázs-) sírok és a britanniai Cotswold-Severn megalit sírjai ugyanakkor, az első krétai kerek sírok periódusában jelennek meg. Wessexet a mükénéi kultúra virágzó korszakára, a LH III. A-ra (Late Helladic – Késő Helládikus) való hivatkozással Kr. e. 1450 körülre helyezi). Az „S” a szegmentált (hasított) fajanszgyöngyök jelenlétére utal
gyök kerültek elő a korai bronzkori spanyolországi El Argar-kultúrában, és így egy az Égeikummal fennálló feltételezett kronológiai kapcsolatot hoztak létre. Mivel minden önálló terület kultúráinak egymásutánisága – vagyis a relatív kronológia – jól ismert volt, a táblázat többi elemét a fent említett szinkronizmusokhoz kapcsolták. Mint azt már láttuk, Kr. e. 3000 előttről sehonnan sem ismerünk naptári dátumokat. Ennek következtében a Közel-Kelet neolitikumát és az európai neolitikum korai fázisát a hagyományos módszer segítségével nem lehetett biztosan keltezni. Montelius az észak-európai neolitikum kezdetét jóval Kr. e. 3000 előttre helyezte, míg a krétai neolitikum kialakulását Sir Arthur Evans Kr. e. 8000 körülre datálta. Ezek a korai becslések
[46]



azonban Childe és legtöbb kortársa számára is túl merésznek tűntek. 1932-ben Childe a balkáni neolitikum kezdetét Kr. e. 2700 körülre, míg a brit és skandináv neolitikumét Kr. e. 2400 körülre keltezte. Csak Kréta került korábbra, a Kr. e. 4. évezredre. A legtöbb szerző Európa neolitikumának rövid, alapvetően az ibériai folyosós sírok vizsgálatán és az Égeikum korai bronzkorának hatásából eredeztethető európai megalitokon alapuló kronológiáját fogadta el. Az 1957-es táblázat (8. ábra) által javasolt kicsit korábbi dátumok már a radiokarbon-datálás hatását tükrözik. A radiokarbon megjelenéséig a Childe által javasolt, és a The Dawn of European Civilisation (Az európai civilizáció hajnala) későbbi kiadásaiban enyhén módosított kronológiát csaknem általánosan elfogadták. A kronológiát ezután tovább módosították, és számos kutató szentelt részletes tanulmányokat egyes részeinek. Valójában lehetővé vált, hogy Kr, e. 2000 körüli dátumokat vizsgálva már 50 éves periódusokért is vitába szállhassanak. Ez jelentette tehát az európai őstörténeti kronológia vázlatos körvonalát, ahogy az az 1950-es években egyáltalán felmerülhetett. Childe európai őstörténetre vonatkozó nézetei széles körben követőkre találtak. A megalit sírokra vonatkozó elképzeléseit például – ahogy az az 1941-ben publikált térképen (9. ábra) jól megfigyelhető – Glyn Daniel fejlesztette és finomította tovább. Ez a nézet valójában minden fontos kézikönyvben komoly támogatásra talált. Ahogy Grahame Clark 1969-ben a World Prehistory (A világ őstörténete), a legutóbbi mérvadó összefoglalás második kiadásában fogalmazott: „Aligha kétséges, hogy az Égeikum volt az, ahonnan az anyaistennőben való hittel kapcsolatba hozható csoportos temetkezések rítusa a Földközi-tenger középső és nyugati medencéje felé széles körben elterjedt, vagy hogy ez a felfedező- és kutatóutak már megcélzott területeivel volt kapcsolatba hozható... A csoportos temetkezések és megalit sírépítmények elterjedése nyugaton, és a rézművesség közép-európai és észak-itáliai felemelkedése... mindössze jelképei annak a hatásnak, amelyet az Égeikum korai bronzkorának vége felé a barbár Európára
[47]



még mindig túlnyomórészt jellemző neolit földműves közösségekre gyakorolt.”21 Ez az állítás teljes mértékben alátámasztja Childe-nak az európai őstörténet fejlődésére 1925-ben felállított rendszerét. A következő fejezetben látni fogjuk, hogy ez az egyezményesen elfogadott logikus kép – először a radiokarbon-datálás bevezetésével, majd pedig e datálási módszer faévgyűrűk vizsgálata által történt kalibrálásával – hogyan omlott teljesen össze.
9. ábra. Gordo Childe és követői diffuzionista elméletének módosított változata: a folyosós (passzázs-) sírok eredetének és elterjedésének Glyn Daniel által 1941-ben publikált térképe. Az összes folyosós sírt végső soron a krétai kerek sírokra vezeti vissza.
[48]



3. AZ ELSŐ RADIOKARBON-FORRADALOM
Mint égi ajándék köszöntött a régészetre a radiokarbon-datálás. Első alkalommal adatott meg az őskorkutatónak, hogy egy mindenféle régészeti kapcsolódástól mentes módszer segítségével leleteit pontosan és megbízhatóan datálja. Az első radiokarbon-dátumokat Willard F. Libby tette közzé 1949-ben New Yorkban. A módszer lehetőségei rögtön szenzációt keltettek: nem kellett hozzá más, mint néhány uncia faszén vagy a vizsgált periódusban eltemetett szerves anyag, a többi már a természettudomány feladata volt. Sir Mortimer Wheeler elmondta, hogy mennyire felszabadultnak érezte magát, amikor erről beszélgettek. Crawfordnak, az angol Antiquity című folyóirat alapítójának és első szerkesztőjének a társaságában volt, aki – Wheelerhez hasonlóan – élénk régészeti képzelőerővel rendelkezett: „1949 egy éjszakáján, a Christ Church College Senior Common Room-estje után Oxford utcáin sétálgatva beszélgettünk. Ekkor mesélt nekünk az Amerikából éppen akkor visszaérkezett Lord Cherwell először az ősi szerves anyagok új, radiokarbon-datálási módszeréről. Valószínűleg ez volt az első alkalom ebben az országban, amelyen ezt a fantasztikus felfedezést akármilyen szinten egy régésznek megemlítették. Emlékszem, hogy csillogtak Crawford szemei, ahogy a beszélgetés előrehaladt, és hogy suttogta oda nekem: »Ez egy szenzáció.« És az is volt. Megírtam az Antiquity következő szerkesztőségi cikkét, és új korszakot nyitottam.”22
A RADIOKARBON-DATÁLÁS ALAPJAI
A radiokarbon-datálást az atomfizikában bekövetkezett új eredmények tették lehetővé. Ez az a terület, amely a régészek számára általában ismeretlen (a legutóbbi időkig legtöbbjük humán és nem természettudományos alapképzettséggel rendelkezett), és
[49]



így valószínűleg ennek tudható be, hogy a radiokarbon-datálás módszerét következetesen félreértették, vagy még gyakrabban egyáltalán nem értették. Az egész dolgot legtöbbet úgy emlegetjük, mint valami misztikus szakmai módszer, amelyet legjobb a laboratóriumaikban ülő természettudósokra hagyni. A módszer alaptételei azonban elragadóan és szellemesen egyszerűek: így bár a gyakorlati radiokarbon-meghatározásokat továbbra is a hivatásos szakértők végzik, mégis mindenki számára könnyen megérthető, hogy mit is csinálnak. A következőkben az alapelemeket csak körvonalaikban tárgyaljuk, de azok számára, akik ennél többet szeretnének róla tudni, a Függelékben részletesebben is elemezzük a módszert. A század első évtizedeiben, amikor az atomfizika egész tudományát először kezdték el kutatni, felfedezték, hogy a Földet folyamatosan az atomnál kisebb és igen nagy energiával rendelkező részecskék bombázzák. E részecskék eredete a naprendszeren kívül kereshető, így a jelenséget kozmikus sugárzásnak nevezték el. E részecskék természetesen olyan kicsik, hogy általában csak atomfizikai módszerekkel érzékelhetők, de hatásuk annál nagyobb. Amikor érintkezésbe kerülnek a Föld légkörével, számos atomi reakciót váltanak ki. Ezek egyik eredményeként az atmoszférában, főleg annak magasabb rétegeiben, kis mennyiségű radiokarbon keletkezik. A radiokarbon (szénizotóp) egyszerűen a nagyon jól ismert szén elemnek egy ritka változata, amely elem megtalálható az atmoszférában is (elsősorban széndioxidgáz formájában, és egyben alapvető alkotóeleme minden élőlénynek, legyen az növény vagy állat). A radiokarbon vagy szén-14 (gyakran írják 14C vagy C-14 formában) kémiailag ugyanúgy viselkedik, mint a rendes szén, a szén-12, csak egy kicsit nehezebb: az atomok súlya a szokásos 12 helyett 14 egység. Egyes elemek azon változatait, amelyek kémiailag az eredeti elemhez hasonlóan viselkednek, de atomsúlyuk eltér attól, izotópoknak nevezzük. A szén-14 a szén egy ritka izotópja, és körülbelül csak egyetlen atom jut a földi atmoszférában a közönséges szén-12 minden millió2 atomjára. A szén-14 atomok az atmoszférában hagyományos úton, oxigénnel kémiai reakcióra lépve széndioxidot alkotnak, és a szintén széndioxidot alkotó szén-12 atomokhoz hasonlóan elterjednek a föld atmoszférájában.
[50]



A széndioxidot a fotoszintézis során szervezetüket építő növények veszik fel: minden szén e módon jut a szervezetükbe a levegő széndioxidjából. A föld állatai növényeket esznek, vagy olyan állatokat, amelyek növényeken élnek. Így alakul ki az a bonyolult tápláléklánc, amelyben minden szén végső soron a levegő széndioxidjából ered. Így mind az állatok, mind a növények szervezetében előforduló szén tartalmazza ugyanazt a kis mennyiségű szén-14 atomot, mint az atmoszféra. Ez az első fontos megállapítás. Másodsorban a szén-14 abban tér el a közönséges szén-12 izotóptól, hogy radioaktív. Ez azt jelenti, hogy lassú, de megbízhatóan állandó ütemben önmagától lebomlik, és egy elektront – egy apró, atomalkotó részecskét – leadva egy másik elemmé, nitrogénné alakul át. Ez a radioaktív bomlás ismert ütemben zajlik, mégpedig oly módon, hogy körülbelül 5500 év alatt a radiokarbon egy adott egységének a fele eltűnik. A bomlási folyamat részletei a keltezési módszer szempontjából sokkal kevésbé fontosak, mint a bomlás egyszerű ténye, és az, hogy mindez szabályos és érthető módon történik. Ez a lassú folyamat mindenhol végbemegy, ahol a szén-14 megtalálható: a levegőben, a tengerben feloldva, növényekben és állatokban, élőben és holtban. A szén-14-nek radioaktív bomlás útján való eltűnése és a kozmikus sugárzás útján történő újratermelődése egyensúlyban van. Az atmoszférában kozmikus sugárzás útján adott idő alatt létrejövő tiszta mennyisége pontos egyensúlyban van az ugyanezen idő alatt az egész világon radioaktív bomlással eltűnő mennyiségével. Így az atmoszférában a szén-14 és a szén-12 arányát a kozmikus sugárzás sem növeli és a radioaktív bomlás sem csökkenti, hanem állandó, mindig konstans, kis mennyiség. Ugyanilyen arányban veszik fel az élő növények és állatok, így a C-14 minden élőlényben ugyanabban az állandó kis arányban van jelen. Ám amikor egy növény vagy állat elpusztul, akkor kiesik abból az élelemláncból, amelynek segítségével a szenet, és benne a C-14-et felvette. A rendszer zárttá válik. A radiokarbon a befogadó szervezetben radioaktív bomlásnak indul, de soha többé nem pótlódik: a régi egyensúly felborul. Az élő szervezet halála után C-14 aránya lassan, állandó és ismert arányban bomlani kezd. A radiokarbon-datálási módszer csodálatosan egysze
[51]



rű alapelve tehát az, hogy meg kell mérni, milyen arányban maradt meg a radiokarbon abban a mintában, amelynek korát szeretnénk meghatározni. Azt tudjuk, hogy életében milyen volt az aránya, hiszen ez koroktól független állandó érték. Mikor megtudjuk, hogy a mintában milyen arányban maradt meg a radiokarbon, akkor kiszámíthatjuk, hogy a radioaktív bomlás folyamata mennyi ideje tart. Ez az érték a minta pusztulása (az élőlény pusztulása) óta eltelt időnek felel meg. Azzal, hogy kiszámoltuk ezt az időt, meghatároztuk a minta korát. A régész feladata tehát, hogy azokban a jól elkülönített ásatási rétegekben, amelyeket keltezni akar, a radiokarbon-vizsgálathoz megfelelő mintákat keressen. Elméletileg bármilyen szerves – növényi vagy állati eredetű – anyag megfelel a célnak, mivel életében a szénnel együtt a radiokarbon a szénhez viszonyított megszokott arányban épül be a szervezetébe. A pusztulás után az állat vagy növény szervezetében kémiai bomlás indul meg, de a radiokarbonnak a rendes szénhez viszonyított arányát a maradványokban ez a kémiai bomlás nem befolyásolja. Ezt az arányt kizárólag a C-14nek az évek múlása folyamán bekövetkező radioaktív bomlása változtatja meg. A gyakorlatban e célra – lévén tiszta szén – a faszén a legalkalmasabb. Annak a veszélye azonban, hogy elégetése és eltemetése időpontjában a fa már régi volt, mindig fennáll, így a szén kora amely azt az időpontot adja, amikor a minta még éppen életben volt – nem feltétlenül datálja megbízhatóan az ásatási réteget magát. Az elszenesedett magok – gabona, bab, borsó vagy bármi más már sokkal jobban használhatóak, mivel maximum egy vagy két évesek lehettek, amikor részben elégve elszenesedtek. A megfelelő anyagoknak egész kis mennyisége is elegendő – a vizsgálathoz húsz gramm már bőven elég. A csontot is hasonlóképpen lehet kormeghatározásnak alávetni, de nagyobb mennyiségre – kb. 300 grammra – van belőle szükség, mivel a csont nem tiszta szén, és a laboratóriumi vizsgálatok során kiderült, hogy a legjobb radiokarbon-kormeghatározási eredmények a csont által tartalmazott kollagénből kaphatók, amit azonban előbb még ki kell vonni. Kagylóhéjak szintén használhatók, bár némely esetben kétség merülhet fel keletkezésük időpontját illetően. Valóságban tehát az anyagok egész sora – fa, tőzeg stb. – vizsgálható e módszerrel, bár ezek némelyike magában hordozza a modern vagy sokkal fiatalabb anyag
[52]



gal való szennyezettség veszélyét. A fán például gomba nőhet, és így az elveszítheti alkalmasságát. A minta a vizsgálat folyamán minden esetben megsemmisül. Legelőször gondosan megtisztítják, és mindent megtesznek, hogy az összes szennyező anyagot eltávolítsák belőle, A probléma ezután kémiai természetűvé válik – ki kell vonni a mintából a szenet, és olyan formába kell átalakítani, amely formában a számlálók sorozatába helyezve radioaktivitását megmérhetik. Némely esetben ez úgy történik, hogy a mintát áramló tiszta oxigénben elégetik. Az ekkor keletkező széndioxidot közvetlenül is felhasználhatják, vagy vegyi úton acetilénné alakítják át, amelynek megvan az az előnye, hogy folyékony formában használható. A minta radioaktivitása laboratóriumi vizsgálatának további részleteiről a Függelékben olvashatunk. Még ha ezeket a rutin eljárásokat követjük is, számos problémával kell szembenéznünk. Problémát okozhat például a szennyezés, amikor régebbi vagy sokkal fiatalabb szerves anyag keveredik annak a periódusnak a növényi vagy állati maradványaival, amelyet datálni szeretnénk. A mintáknak természetesen a kérdéses korhoz kell tartozniuk. Amennyiben már régiek voltak, amikor a földbe kerültek, akkor a meghatározás inkább a tárgy megformálásának, mintsem a földbe kerülésének időpontját fogja megadni. Létezik továbbá egy időbeli határ is: a 60 000 évnél idősebb minták nem vizsgálhatók, mivel az ennyi idő elteltével a mintában maradó radiokarbon mennyisége oly kicsiny, hogy már nem mérhető. A módszer pontossága sem olyan nagy, mint azt szeretnénk. A kezdeti időben a néhány évszázados hibák még természetesek voltak. Ott, ahol a sokkal pontosabb történeti kronológiák elérhetők, ez a módszer viszonylag kis segítséget nyújthat. A radiokarbon-kormeghatározás azonban nemcsak tévedések tárgya. Mint minden tudományos módszer, ez is meghatározott alapelveken nyugszik, amelyeket, ha a módszert helyesen akarjuk használni, meg kell értenünk. Először is feltételeznünk kell, hogy a radiokarbon radioaktív bomlása szabályos úton, fizikai és kémiai környezetének, mint például a hőmérséklet vagy a levegővel való érintkezés, minden behatása nélkül zajlik le, és végül hogy a bomlás rátája ismert. Ez a modern fizika egyik alapelve. Másodszor pedig feltételeznünk kell, hogy a vizsgálandó minták nem szennyeződtek pusztulásuk óta, vagyis hogy a
[53]



10. ábra. Willard Libbynek a radiokarbon-kormeghatározási módszer alapvető megbízhatóságát ellenőrző eredményei. A történetileg keltezett minták megfigyelt radioaktivitását a megjósolt értékeket jelző görbe mentén láthatjuk. Az értékek megegyezése a módszer eredményességének bizonyítását jelenti. (W. F. Libby után)
szén-14 és a szén-12 aránya a radioaktív bomlás lassú folyamatán kívül más módon nem változott meg. A régészen múlik tehát, hogy a terepen milyen gonddal gyűjti össze a mintákat. A harmadik feltételezés az, hogy egy adott korban a radiokarbon aránya minden élőlény szervezetében állandó, nem változik a különböző területek és fajok között. A gyakorlatban ez is széles körben megerősítést nyert.
[54]



Végül pedig feltételeznünk kell, hogy a föld légkörében a radiokarbon-koncentrációja minden korban állandó maradt. Ha ez így van, akkor a ma élő élőlények szervezetében a radiokarbon-arányának megmérésével megkaphatjuk azt az érvényes arányértéket, amelyet egykor, pusztulás előtt a minta is tartalmazott. Ezek azok az alaptételek tehát, amelyeken a radiokarbon-kormeghatározás nyugszik. Ehhez járul még annak a lehetősége, hogy a laboratóriumban pontosan megmérhetjük a datálni kívánt mintában még fellelhető radiokarbon arányát. A módszer kifejlesztésének korai korszakában az eredmények nem voltak olyan pontosak, hogy feltárják azokat az ellentmondásokat, amelyek ezeket az alaptételeket megkérdőjelezhetnék. Libby a módszert gyakorlatilag 1955-ben vetette teszt alá, amikor publikált egy grafikont, mely néhány ismert korú (főleg egyiptomi) minta történeti korát és a mintákból nyert radiokarbon-adatokat hasonlítja össze (10. ábra). Általánosságban megállapítható, hogy a radiokarbon-értékek közel esnek a megadott történeti értékekhez, és így a módszer általánosságban bizonyítást nyert. Az utóbbi években mindazonáltal világossá vált, hogy a negyedik alapfeltétel, amelytől a módszer függ, nem teljesen igaz. Ez volt annak a felfordulásnak az oka, amelyet a 4. és 5. fejezetben tárgyalt faévgyűrűs kalibrálás okozott. A radiokarbon-évszámok használatakor fontos figyelembe venni azt a tényt, hogy minden eredmény tartalmaz egy standard hibát (állandó eltérést), amelyet az évszám után „plusz-mínusz” jellel tüntetünk fel: pl. i. e. 3650 ± 60. Ez egy statisztikai kifejezés, és nem azt jelenti, hogy az eredménynek az adott évszámtól számított 60 éves intervallumon belül kell esnie, hanem azt, hogy 68% annak az esélye, hogy 60 éves intervallumon, és 95% annak az esélye, hogy a standard hiba kétszeresén, esetünkben 120 éven belül essék. Sok félreértés adódott már emiatt, és hiba lenne azt feltételezni, hogy a radiokarbon-dátumok még annál is pontosabbak, mint amilyen pontosak valóban lehetnek. Fontos továbbá azt is világossá tenni, hogy a dátum vajon B. C. (Before Christ = Kr. e.) adattal van-e megadva, vagy B. P. (Before Present = a jelen kortól években visszaszámolt) kort jelöl. Meg kell bizonyosodnunk továbbá arról is, hogy nincs-e tévedés a dátum kiszámítására használt felezési idő (a radiokarbon bomlási arányát kifejező érték) körül (lásd a Függelékben). A radio
[55]



karbon-adatok részletes vizsgálata a statisztikai módszerek alkalmazását teszi szükségessé. Ez azonban semmiképpen sem teszi ezeket az adatokat misztikussá vagy bizonytalanná, ám, mint minden tudományos eredményt, ezeket is megfelelően interpretálni kell. Napjainkban ez azt jelenti, hogy használatuknál figyelembe kell venni a módszernek a 4. fejezetben tárgyalt faévgyűrűk segítségével történő kalibrálását.
AZ ELSŐ RADIOKARBON-DÁTUM OKOZTA ELLENTMONDÁS
Kezdetben alig akadt néhány radiokarbon-dátum – Libby chicagói laboratóriuma 1950-ben adta közre az első listát. 1951-ben állították fel a Pennsylvania-laboratóriumot, melynek kizárólagos feladata az volt, hogy régészeti lelőhelyekről származó mintákat vizsgáljon. Később, 1953-ban a koppenhágai laboratórium publikálta az első európai dátumokat. Röviddel ezután már számos laboratórium dolgozott, és számuk mára megközelítette a hetvenet. 1960-ban Willard Libby, a módszer úttörője, eredményeiért kémiai Nobel-díjat kapott. A laboratóriumok az évszámok folyamatos áradatát szolgáltatták, a régészek pedig hálásak voltak a természettudósoknak, akik ezeket a figyelemre méltó új technikákat a rendelkezésükre bocsátották. Az euforikus öröm kora azonban hamar elmúlt. A régészek hamar rádöbbentek, hogy a kapott dátumok nem egyeznek meg az ő elvárásaikkal. A zavar először az Óvilágban, Európában és a Közel-Keleten jelentkezett. Ezeken a területeken ugyanis a régészek már a radiokarbon-módszer előtti időkben létrehozták szilárd kronológiáikat. Az Újvilágban a dátumok azonban szűz területeket érintettek: így kevesebb volt, ami ellentmondjon nekik, következésképpen kevesebb kontrollvizsgálatra nyílt lehetőség. Az első felfedezés a Közel-Keleten a földműves gazdálkodás, sőt a városias települések kivételesen korai volta. A radiokarbon felfedezése előtt a korai közel-keleti élelemtermelő településeket általánosan a Kr. e. 5. évezred második felére (Kr. e. 4500-4000 körülre) keltezték. A városok kialakulását a Kr. e. 4. évezred második felére (Kr. e. 3500-3000 körülre) datálták, és ez vezetett pl. az államok és a teljes fokú civilizációk Kr. e. 3. évezredi
[56]



megjelenéséhez. Az első három radiokarbon-évszám, amelyet egy korai élelemtermelő településről, az iraki Dzsarmóról publikáltak Kr. e. 4800-tól 4600-ig terjedő értékeivel és 300 éves standard hibájával nagyon jól illett ebbe a képbe. Ám 1956-ban hozták nyilvánosságra a palesztinai Jerikóból származó adatokat, melynek falait a legenda szerint Józsué harsonái rombolták le a bibliai időkben. Jerikóban egy nagy, erődített „protourbánus” települést tártak fel a sokkal mélyebb prebiblikus (Biblia előtti) rétegekben, mely már a kerámiaművesség ismerete előtt virágzott, és megdöbbentően korai, Kr. e. 6250 ± 200 és 5850 ± 200 közé eső dátumokat szolgáltatott. Az ásató Kathleen Kenyon és tudományos munkatársa írta: „Világossá vált, hogy Jerikó kerámia előtti neolitikus városa nemcsak a világ legrégibb városa, de egyben a legrégebbi ismert neolitikus település is”.23 A „város” szó használata nem volt túl szerencsés, mivel a kerámia előtti neolitikus Jerikónak nem volt olyan belső szerkezete, mely várossá tette volna. Inkább egy nagy erődített falu volt. Az igazi meglepetést az okozta, hogy ezt a neolitikus élelemtermelő települést fantasztikusan korai időre, a vártnál teljes 1500 évvel korábbra lehetett datálni. Néhány ásató számára – különösen azoknak, akiknek korai élelemtermelő települései nem voltak ilyen régiek – ezek a dátumok hihetetlennek tűntek. Robert Braidwood professzor, a vezető amerikai ásató, Dzsarmo feltárója, aki 1951-ben Discovering the Worlds Earliest Village Community (A világ legkorábbi faluközösségének felfedezése) címen jelentette meg ásatási jelentését, megnyerően őszintén reagált az új évszámokra. Így írt: „Ennek következtében az emberek azzal a pillantással tekintenek rám – Dzsarmo ásatójára –, amely pillantást rendszerint a templomban kikosarazott vőlegénynek tartogatnak. Véleményem – mind a tekintetben, amit a közel-keleti összehasonlító régészetről, mind pedig amit a kulturális fejlődésről tudok –, hogy ez – ahogy azt Amerikában mondják – hihetetlen.”24 Szükségesnek tartotta, hogy kijelentse, „a radikarbon-datálási módszer még mindig nehézségekkel küszködik”, és előre sajnálta a korai dátumokkal általában kapcsolatos opportunista megnyilvánulások, tudományos „divatmozgalmak” szükségszerű bekövetkezését. Bizonyos értelemben Braidwoodnak természetesen igaza volt: két dátum önmagában nem elég arra, hogy végleges következtetéseket vonjunk le belőlük. Kathleen Kenyon azonban nem
[57]



kívánta, hogy Jerikó korát „egyszerűen Kr. e. 5000-re” szállítsa le, és Braidwoodnak írt válaszában emlékeztette őt, „hogy a sárga irigységtől szenvedett, amikor meglátogatta Jerikót”. Így írt: „A köztünk lévő alapvető nézetkülönbség abban áll, hogy Braidwood professzor elmélete szerint Jerikónak illeszkednie kell az ismert korai falutelepülések kronológiai és fejlődési rendszerébe. Szerintem viszont kívül esik rajta.”25. Bár Braidwood óvatossága ekkor indokoltnak tűnt, az egymást követő adatok valójában jóval Kr. e. 7000-re tolták vissza a kerámia előtti neolitikum Jerikójának alapítását. És amint azt látni fogjuk, ez csak az első volt a közel-keleti neolitikum számos meglepetése közül. Mindazonáltal nem törte meg a datálásnak az előző fejezetben leírt rendszerét, hiszen az mindig köztudott volt, hogy a Kr. e. 3000 előtti dátumok megbízhatatlanok. Továbbá, mivel nem került súlyos összeütközésbe az egyiptomi kronológiával, a sokkal korábbi időszakokra való alkalmazásánál a Dzsarmo–Jerikó-vita nem kérdőjelezte meg a radiokarbon módszereinek mint olyannak a létjogosultságát. Ám ugyanekkor – 1957-ben, a Jerikó-vita évében – egy súlyos támadás is érte a módszer érvényességét. A sors kegyetlen tréfájaként ugyanebben az évben Vladimir Milojčić professzor is megjelentette az európai neolitikum kronológiájáról szóló fontos, és aprólékos gonddal dokumentált könyvét. Amikor kitudódott, hogy a legtöbb radiokarbon-dátum legalább ezer évvel korábbi, mint az a keltezés, amit tanulmányában felállított, az egész radiokarbon-módszert érintő részletes kritikát publikált a Germania című régészeti folyóiratban. Milojčić támadása – azzal, hogy szerinte a módszer gyakran ad olyan meghatározásokat, melyek legalább ezer évvel korábbiak, mint kellene – sok, a módszer érvényességét és pontosságát már elfogadó régészt is súlyosan megzavart. A módszert illető kritikájában Milojčićnak sikerült kimutatnia, hogy nem volt a módszer minden alaptétele helyesen lefektetve. Rávilágított ugyanabból, vagy nagyon hasonló kontextusból származó egyedi dátumok közötti ellentmondásokra is. Kritikája számos fizikus és régész részéről is válaszra talált a Germania és az Antiquity hasábjain is; de utólagos bölcsességünk jóvoltából a következőkben azt is láthatjuk, hogy némely észrevétele igaznak bizonyult. Történeti perspektívából tekintve ez a támadás volt az első jele annak, hogy nemcsak a radiokarbon
[58]



módszer néhány alaptételével, hanem a hagyományos kronológiával is valami komoly baj van. A radiokarbon-eredmények faévgyűrűs kalibrálásának bevezetéséig azonban ezek nem váltak teljesen nyilvánvalóvá: később látni fogjuk, hogy azok a bizonytalanságok, amelyeket Milojčić hangsúlyozott, pontosan az ellenkező irányban fejtették ki hatásukat, mint azt ő várta. Nagy-Britanniában először Stuart Piggott professzor volt az, aki ugyanabban a helyzetben találta magát, mint Milojčić. Alapvető munkáját, a The Neolithic Cultures of the British Isles-t (A Brit-szigetek neolit kultúrái) 1954-ben, a radiokarbon-dátumok nagyobb mennyiségben való megjelenése előtt publikálta. Ebben a hagyományos régészeti érvelésre alapozva Kr. e. 2000-re helyezte a brit neolitikum kezdeteit. Rövid időn belül szembekerült azonban olyan dátumokkal, amelyek a korai neolitikumot egy teljes évezreddel korábbra keltezték. Reakciója egy mára már híressé vált kijelentés volt, amely szerint egy Durrington Walls késő neolit megalitikus építményéből származó Kr. e. 2600 körüli dátum „régészetileg elfogadhatatlan”.26 A radiokarbon-módszer ellenzői, mint Milojčić, és lelkes támogatói közötti váltakozó vita jól követhető a Crawford utóda, Glyn Daniel által az Antiquity hasábjain írt szerkesztőségi cikkekben. A radiokarbon iránti fokozott érdeklődése folytán az Antiquity mindig naprakész információkkal szolgált a vita állásáról. Kezdetben, Piggott 1959-es elutasítása előtt, az Antiquity hajlott rá, hogy elvesse Milojčić kétségeit és elégedetlenségét: „Amikor mindezek a problémák megoldódnak, az elkövetkező negyedszázadban meglátjuk majd azt az egyetlen dolgot, amelyre mindannyian várunk – az ember őskori fejlődése legfontosabb állomásainak teljes és megbízható datálását. Végre képesek leszünk arra, hogy megírjuk az emberiség őskorának helyesen keltezett valódi történetét... Az őstörténet új korszakába lépünk, és sokan közülünk elfelejtik a pillanat drámaiságát... A radiokarbon-datálás a 20. századi őstörténeti kutatás nagy forradalma.”27 Piggott egyet nem értése azonban már egy sokkal óvatosabb megközelítést sugallt, és még ugyanezen év egy későbbi számában a szerkesztőségi cikk a régészeti körök újabb kommentárjaira helyezte a hangsúlyt: „Hadd ne tegyünk úgy, mintha a Hollandia (Kr. e. 4175 ± 60), Bretagne (Kr. e. 3120 ± 60) és Britannia (Kr. e. 2721 ± 150)
[59]



neolitikumának radiokarbon-adatai nem lennének megrázóak. Piggott professzornak a Neolithic Cultures of the British Isles című művében megjelent kronológiai táblája szerint Kr. e. 2000 előtt nem volt neolit kultúra Britanniában... Az igazi kérdés; meddig terjednek még a megrázkódtatás határai?... Az olvasók csodálattal adóznak Piggott professzor bátorságának, amely Durrington Walls Kr. e. 2630–2620-as dátumának éles kritikájára sarkallta. »Ez a dátum«, írja olyan szavakkal, amelyeket a régészeti vizsgabizottságok előtt még sokáig fognak idézni, »régészetileg elfogadhatatlan«. Felsorakoztatott indokai is legalább ilyen nyomósak. Érvei elég hathatósak ahhoz, hogy tréfának vegyenek egy tátongó évezredet. Ebben a pillanatban ugyanezt a szomorúságot érezzük. Megrázkódtatás, tréfának vevés, elfogadás elutasítása, közös álláspontra jutás: hol tartunk most? Ebben a pillanatban ott tartunk, hogy közülünk néhányan legalábbis bizonytalanok abban, hogyan válaszolják meg e kérdést: mikor lesz egy C-14 eredmény régészeti tény?”28 Az ilyen jellegű lelkiismeret-vizsgálatok ma már történelemszámba mennek, de a maguk korában abszolút jogosak voltak. Egy széles szakadék – „egy tátongó évezred” – jelent meg az európai neolitikum C-14-es dátumai és korábban elfogadott kronológiája között. Következetlenség mutatkozott továbbá némely dátum esetében, és néhány „illető” és „kolléga” évszázadokra távolodott a kialakuló egyezményes sémától. Az első dolog, amelyet a régészeknek valójában tisztán kellett látniuk, hogy a C-14 dátumok koherens rendszere igazi értéket kínál, míg egyetlen dátum önmagában semmit sem jelent. Egy számítási hiba, a szennyeződés veszélye és a régebbi fák építkezéseknél való újbóli felhasználásának lehetősége azt jelenti, hogy egy egyedüli dátum számos ok folytán lehet hibás. A másik oldalon viszont a dátumok rendszerét, mint pl. az európai korai élelemtermelés kialakulásának kezdete esetében, már nem lehetett könnyedén elutasítani. Továbbá a botanikusok is elkezdtek egy nagyon egységes, pollenanalízisen, majd pedig radiokarbon-datáláson alapuló kronológiai rendszert felépíteni a jégkor óta Észak-Európában végbement vegetációs változásokra. A második momentum az volt, hogy mivel a régészek nem tudtak korábbról a Mediterráneum világával fennálló közvetlen kapcsolatokat rekonstruálni, Kr. e. 1500 előttről a Brit-szigetek
[60]



nek, vagy Észak-Európának egyáltalán nem voltak megbízhatóan azonosított évszámai; és mint azt már láttuk, Kr. e. 3000-nél korábbról sehonnan sem ismerünk naptári évszámokat. Ezt figyelembe véve, Gordon Childe Európa egész kronológiáját egy harmonikás fújtatóhoz hasonlította, amelyet tetszés szerint lehet széthúzni és összenyomni: az egyik vége Kr. e. 1500-nál volt rögzítve, a korábbi fele pedig szabadon mozgott, és így kifejezetten a régészek kívánsága szerint hosszabb vagy rövidebb kronológiát szolgáltatott. Childe, amikor azt írta, hogy a korai bronzkor Közép-Európában „kb. Kr. e. 2800 táján” kezdődhetett volna, de valószínűleg nem kezdődött „korábban, mint Kr. e. 1700”, saját szemléletmódjának nagy rugalmasságáról tett tanúbizonyságot. A The Dawn of European Civilisation (Az európai civilizáció hajnala) utolsó kiadásában (1957) pedig már nagy készséget mutatott az új radiokarbon-dátumok elfogadására. 1960-ban jelölhetjük meg azt a döntő évet, amelyben a radiokarbon-datálás valóban nagykorúvá vált. Ekkor történt, hogy Waterbolk az Antiquity hasábjain közzétette az 1959-ben Groningenben tartott radiokarbon-konferenciáról szóló igen meggyőző beszámolóját, amely sok kétséget eloszlatott. Ugyanekkor Godwin a Royal Society előtt tartott Croonian-előadásában rámutatott arra, hogy a radiokarbon-dátumok milyen jól harmonizálnak az üledékréteg- (varv-) datálással – amely a geológiailag meghatározott „jelen” (posztglaciális) kor kezdetét Kr. e. 8000 körülre helyezte – és a pollenanalízisből nyert vegetációs sorozattal. Az előző évben, 1959-ben az American Journal of Science című folyóirat egy évenkénti Radiocarbon Supplementet (mellékletet) indított, amely, hogy a világ laboratóriumaiból százával érkező új eredményeket közzétegye, rövid idő alatt önálló Radiocarbon folyóirattá alakult át. Mindezen túl, az Óvilág neolitikumáról ekkor kezdett egy olyan koherens kép kialakulni, amely már a legtöbb régész számára elfogadhatónak bizonyult. Glyn Daniel az Antiquity hasábjain megjelent szerkesztőségi cikkében már így írhatott: „Még mindig van néhány régész, aki nem hajlandó elfogadni a C-14-es eredményeket: közülük is talán a heidelbergi Milojčić professzor a legfontosabb. Néhányan a régészeti és radiokarbon-dátumok között tátongó ezeréves szakadékra utalnak, de gyakran arra is, hogy e szakadék vizsgálata illuzórikus. Elmondhatjuk, hogy Britanniában is ezeréves szakadék tátongott a Piggott
[61]



által a Neolithic Cultures-ben publikált neolitikum és Windmill Hill (Piggott korai neolitikuma) kezdetének dátumai között; ám ez a szakadék teljes mértékben annak volt köszönhető, hogy Kr. e. 1400 előtti régészeti dátumainak semmilyen szilárd bázisa sem volt. Ugyanez vonatkozik Kelet-Európára is.”29 Ezzel végbement az első radiokarbon-forradalom.
A VILÁG ŐSTÖRTÉNETÉNEK EGYSÉGE
A radiokarbon-datálás melletti érvek és ellenérvek főleg az Óvilágra korlátozódtak, mivel itt már a radiokarbon-módszer előtt is léteztek jól felépített kronológiák, és ahol éppen ezért az eltérések felbukkanása a legvalószínűbb volt. A radiokarbon-datálásnak, bár sokféle úton, de a mai napig legfontosabb eredménye az volt, hogy az egész világ régészetét egységesített kronológiai keretbe foglalta, és keltezhetőségét sokkal korábbi periódusokra is kiterjesztette. Lehetővé tette a paleolitikum késői korszaka, a felső paleolitikum – amikor az amerikai kontinensek és Ausztrália először benépesültek – egy sokkal világosabb képének megrajzolását. A paleolitikum datálására sok más tudományos módszer áll rendelkezésre: pl. a potassium (kálium)/argon módszer, amely szintén a radioaktív bomláson alapul, és az ember kialakulásának időpontját mára már olyan korai időre, mint hárommillió év vezeti vissza. Ez a módszer azonban nem mér 10 000 évnél rövidebb periódusokat, így csak a korai paleolitikumra alkalmazható. A felső paleolitikumra azonban, amely körülbelül 30 000 évvel ezelőtt indult, és amelyben például az egész barlangi művészet született, a radiokarbon sokkal hatékonyabban alkalmazható: ez tette ugyanis először lehetővé, hogy e korban abszolút évszámokat határozzunk meg. Az eredmények ezúttal is meglepetésként hatottak. Libby chicagói laboratóriumából az első eredmények között látott napvilágot a Franciaország Dordogne régiójában található, csodálatosan festett lascaux-i barlang kora: Kr. e. 13 500 ± 900 (bár lehet, hogy magukat a festményeket már korábban befejezték), amely sokkal fiatalabb volt, mint azt várták volna. Itt a radiokarbon-dátumok hatása valójában az volt, hogy lerövidítve a korábbi „becsült” kort, sokkal fiatalabbá, újkeletűbbé tette a dátumokat.
[62]



Ez pont az ellenkezője volt annak, mint ami a korai élelemtermelés dátumai esetében lezajlott. Breuil abbé könyve, a Four Hundred Centuries of Cave Art (A barlangi művészet négyszáz évszázada, megjelent 1952-ben), amely azt sugallta, hogy a barlangok kifestése, vagy legalábbis a kis „Vénusz-figurák” faragása 40 000 évvel ezelőtt kezdődött, úgy tűnik, téves címet kapott. „Háromszáz évszázad” illene a radiokarbon-dátumokhoz, míg a legragyogóbban festett, az úgynevezett magdaléni periódusból származó barlangok kora kevesebb, mint 20 000 év. Mára már lehetővé vált az európai felső paleolit kultúrák rendszerbe rakása, és ezen túl kronológiai viszonyuknak olyan precíz meghatározása, amelyről korábban álmodni sem mertek. Az alaprendszer már 1960-ra világos volt, és még ebben az évben Hallam Movius megjelentette kronológiai táblázattal ellátott sorsdöntő cikkét: Radiocarbon dates and Upper Palaeolithic archaeology in Central and Western Europe (Radiokarbon-dátumok és a felső paleolit régészet Közép- és Nyugat-Európában). Az ő – azóta már átdolgozott és finomított – vázlata, amely lefektette a periódus tudományos kutatásának alapjait, fontosságából mit sem veszített. Ma pedig az Afrikából, Ausztráliából és Amerikából érkező dátumok lehetővé teszik felső paleolit kultúráiknak az európaiakkal való közvetlen összehasonlítását. Az őstörténeti kultúrák most már világszerte összehasonlíthatók és datálhatok. Eddig egyáltalán nem volt lehetőség arra, hogy az Újvilág és az Óvilág késő paleolit vadásztársadalmait vagy korai élelemtermelő faluközösségeit összehasonlítsuk. Senki sem tudta megmondani, hogy mikor érte el először az ember Amerikát, vagy Ausztráliát és hogy a kulturális fejlődésnek milyen fokán állt, amikor eljutott oda. A radiokarbon megjelenéséig a világ egyes kontinensei régészeti szempontból gyakorlatilag el voltak vágva egymástól. Amíg Egyiptom és Európa a tipológiai módszer segítségével régészetileg kapcsolatba hozható volt, addig az egyiptomi kultúrának a dél- vagy közép-afrikaiakkal való összekapcsolása már sokkal nehezebb feladatnak bizonyult. Hasonlóképpen az Őskori Kínát sem lehetett megnyugtatóan a Közel-Kelettel összevetni: túl sok volt az üres folt közöttük. Amerikának és a Csendes-óceán térségének kultúrrétegeit Európával vagy a Mediterráneummal összehasonlítani pedig már természetesen teljességgel lehetetlen volt. Legalábbis lehetetlen volt a Sir Grafton Elliot Smith által vezetett „hiperdif
[63]



fuzionisták” grandiózus elképzelései nélkül, akik egyszerűen feltételezték, hogy az egyiptomi civilizáció korábbi volt, mint a mezo-amerikai, és így ez utóbbit az Egyiptommal fennálló feltételezett kapcsolatok segítségével keltezték. Az első, 1960-ig tartó évtized során a radiokarbon az összes ilyen távkapcsolatot, a kultúráknak feltételezett távolsági kapcsolatokon alapuló datálását teljesen fölöslegessé, valójában enyhén abszurddá tette. 1960-ra már megállapították, hogy az ember Észak-Amerikában már a Kr. e. 10. évezredben – a jégkorszak utolsó glaciálisának vége előtt – vadakra vadászott. Az új radiokarbon-dátumok arra is utalnak, hogy Ausztráliát az ember már Kr. e. 4000 körül benépesítette. Mára a radiokarbon-meghatározások ezt az évszámot már Kr. e. 17 000-ren túlra tolták vissza. E kontinensek ember által történt benépesítése pontosan datálható. Az élelemtermelő gazdálkodásnak a világ különböző részein történt korai kialakulása mára már jól dokumentálható. Látni fogjuk majd, hogy a Közel-Keleten Kr. e. 7000-re már ismerték a földművelést. Az is világos, hogy Kr. e. 5000-re Mexikóban már módszeresen gyűjtötték a kukoricát, és az már jóval Kr. e. 3000 előtt a háziasítás világos jegyeit mutatta. A civilizáció kialakulása az Újvilágban szintén világosabb lett. A Mexikói-öböl partvidékének olmékjai a kontinensen a legkorábbiak között, már Kr. e. 800 körül megépítették ceremoniális központjukat a mai La Venta mellett. Ezek a dátumok nem kizárólag korai voltuk miatt érdekesek. Ezek a dátumok lehetővé tették a világ különböző területein az élelemtermelő központok és civilizációk egymástól teljesen független felemelkedésének tanulmányozását, saját jogukon való datálását és egymással való összehasonlítását. Az illőképpen World Prehistory (A világ őstörténete) címet kapott első ilyen összefoglalás 1961ben jelent meg. Radiokarbon nélkül szerzője, Grahame Clark egy ilyen széles körű elemzést lehetetlennek talált volna. A C-14-nek való elkötelezettség a második, 1969-es kiadásból még világosabb, mivel csaknem minden fejezet tartalmazza saját, a mű szerkezeti keretét megteremtő radiokarbontáblázatát, amelyen az összes okfejtő rész nyugszik. Minden területen lehetővé vált a kronológiai mélységek valódi vizsgálata. Az ausztráliai őstörténet például mára már külön
[64]



féle fejlődési fázisaira bontható. Ebben a pillanatban az őskorkutatás egyik legizgalmasabb területe Afrika őskori kulturális fejlődésének vizsgálata. Nyugat-Afrika vasműves Nok kultúráját például a közelmúltban keltezték az Kr. e. 1. évezred végére, sokkal korábbra, mint azt radiokarbon nélkül akárki becsülhette volna. Könyvünk középpontjában az Óvilág, Európa és a Közel-Kelet áll, így a továbbiakban rájuk koncentrálunk. Az első radiokarbon-forradalom egyik legnagyobb eredménye még a végelszámolásnál is az volt, hogy lehetővé tette a világ őstörténetének tanulmányozását. A világ bármely területén lezajlott fejlődés a dátumok megbízható rendszerének segítségével ma már valóban összehasonlító alapon tanulmányozható. A radiokarbon lehetővé tette az ember fejlődésének új és egységes szemléletét.
EURÓPA ÉS A KÖZEL-KELET NEOLITIKUMA
Az Óvilágban a radiokarbon-forradalom legfontosabb mozgatója a korai élelemtermelő kultúrák keltezésének átalakítása volt. Mivel Kr. e. 3000 előttről nem álltak rendelkezésre történeti dátumok, a közel-keleti földművelés kezdete – amelyet sok régész Kr. e. 4500 körülre helyezett – találgatás tárgyát képezte. Mostanra végül rendelkezünk egy olyan módszerrel, amelynek segítségével a nagy civilizációk kora előtti dátumokat is meghatározhatjuk. E módszer a neolitikum kezdetét a KözelKeleten mintegy 3000 évvel helyezte korábbra, mint előtte bármikor. Egy további meglepetés volt az egyiptomi neolitikum relatív lemaradása. „Az első földművesek”, ahogy azt róluk korábban gondolták, a radiokarbon-eredmények szerint is Kr. e. 5000-re már biztosan művelték a földet, ez azonban Palesztina és Nyugat-Irán korai élelemtermelésének Kr. e. 6500-as dátumaival összehasonlítva nem volt megrázóan korai. Mára már világosnak tűnik, hogy Anatólia, Levante és Nyugat-Zagrosz (Irak és Irán) voltak azok a területek, ahol a búza és az árpa intenzív termelését először megvalósították. Az egyiptomi mezőgazdaság a ma rendelkezésre álló dátumok alapján csak később indult. A radiokarbon-datálás egy érdekes járulékos következménye volt a „mezolitikum” fogalomkörének körülhatárolása. Korábban úgy tekintettek rá, mint amely az emberi lét egy világszerte
[65]



11. ábra. A Közel-Kelet és Európa különböző területein található legkorábbi földműves települések kalibrálatlan radiokarbon-dátumai, melyek a mezőgazdaságnak Európa felé való terjedését mutatják. (J. G. D. Clark nyomán)
ismert periódusát jelképezi, és amelyben az ember az utolsó jégkor utolsó eljegesedési periódusa után és az élelemtermelés megjelenése előtt a halászok és a kis vadakra specializálódott vadászok életét élte. Most azonban láthatjuk, hogy a Közel-Keleten az ember már a jégkorszak vége előtt, a paleolitikumban elkezdett bizonyos, később háziasított növények és állatok hasznosítására specializálódni. Kr. e. 7000-re, amikor a mezolit életforma elemei felbukkannak Észak-Európában, a Közel-Kelet számos területén már a földet művelik. Az emberi fejlődés egy adott, univerzális stádiuma helyett ez a mezolit életmód csak a megváltozott körülményekre adott helyi válaszként értékelhető. Ugyanekkor a Közel-Keleten ugyanerre egy sokkal fontosabb válasz, az élelemtermelő gazdálkodás fokozatos kialakulása született meg.
[66]



Bár a Kr. e. 8000 előttre vonatkozó új dátumok a korai élelemtermelő gazdálkodás kialakulását sokkal korábbra helyezték, ez valójában nem változtatta meg a különböző területek egymáshoz való viszonyát, a relatív kronológiát. A régi elméletet, mely szerint az élelemtermelés a Közel-Kelet „magterületeiről” terjedt nyugatra, a Földközi-tenger medencéje, majd onnan északra Britannia és Skandinávia felé, kezdetben senki sem vonta komolyan kétségbe. És valóban, amíg a dátumok nagyon különbözőek voltak, addig a kialakuló kép meggyőzően támogatta Gordon Childe elméletét, amely szerint a Duna volt az a kulcsfontosságú útvonal, amely a korai mezőgazdasági technikákat a Mediterráneumból Közép-Európába továbbította. Európa legelső megművelt területei, ahogy azt ő is feltételezte, Görögországban voltak. Még mindig úgy tűnt, hogy a mezőgazdaság innen terjedt el észak és nyugat felé, fel a Duna völgyén, át Németalföldre, ahol a földműves települések kora Kr. e. 4000-re nyúlik vissza. A korai élelemtermelő települések dátumainak kialakuló rendszerét jól illusztrálta 1965-ben Grahame Clark (11. ábra). Az ábra jól mutatja, hogyan lehet a radiokarbon-dátumokból egy koherens rendszert rekonstruálni, még akkor is, ha külön-külön, észlelhető hibák tárgyai lehetnek. Britanniában, mint azt már láttuk, a korai neolitikum dátumai sokkal korábbiak lettek, mint azt várták. Piggott eredeti meghatározása a brit neolitikum kezdetét közvetlenül Kr. e. 2000 utánra helyezte, míg végét, a neolitikum-korai bronzkor átmenetét, Kr. e. 1500 körülre datálta. 1962-ben mindazonáltal a radiokarbon-datálástól támogatott pollenanalízis azt az eredményt hozta, hogy az első földművesek már Kr. e. 3200 körül erdőt irtottak, és tárgyaik – az agyagedények és a kőbalták – rögtön megerősítették ezt. A korai bronzkor kezdetét azonban még mindig Kr. e. 1500 körülre helyezték. A „kronológiai harmonika” ezzel nagyon kinyílt. A kultúrák egymást követő sora, mely korábban 500 évre volt összeszorítva, most több mint 1500 évet foglalt el. Ez azonban nem egyszerűen csak néhány dátum megváltozását jelentette, hanem teljesen megváltoztatta a kulturális fejlődés ütemét és természetét. Ez azonban ebben az esetben sem volt nagy hatással Európa különböző területeinek relatív kronológiájára: Britannia megalit sírjai például még mindig későbbre datálódtak, mint a tőle messze délebbre esők.
[67]



Clark egy diagramban ábrázolta (12. ábra) azt a nagyon jelentős eltérést, amely az Európára vonatkozó régi „történeti” dátumok és a földművelés terjedését jelölő radiokarbon-dátumok között fennállt. Ezen láthatjuk, hogy a radiokarbon-dátumok legalább egy évezreddel korábbiak, mint a Milojčić és Piggott által felállított történeti kronológia. Az eddig leírt változások közül egyik sem jelentett lényegi kihívást arra a hagyományos nézetre vonatkozóan, mely szerint az európai neolitikum és bronzkor jelentős vívmányai mind a közel-keleti hatások eredményei. A kronológiai változások ezeket a hatásokat egyszerűen korábbra tolták. Néhány bretagne-i megalit sír radiokarbon-dátuma, amely jóval Kr. e. 3000 előttre keltezte azokat, kétségkívül nyugtalanítóan korai volt – túl korai
12. ábra. A J. G. D. Clark által 1965-ben publikált diagram a hagyományos kronológia és az európai és közel-keleti neolitikum kezdetének radiokarbon-dátumai közötti eltérést (satírozott) mutatja (A mértékegység Kr. e. évezredek!)
[68]



ahhoz, hogy ezek elődei a csoportos temetkezéseiről ismert kora minószi Kréta kerek sírjai legyenek. Ám ebben a fázisban, az első radiokarbon-forradalom után a breton sírok egyedül álltak. Britannia és Dánia megalit sírjainak dátumai nem nyúltak vissza olyan koránra, mint Kr. e. 3000, és Spanyolországból sem volt dátumunk Kr. e. 2500 előttről. Sőt fennállt annak a soha le nem írt, de annál gyakrabban hangoztatott gyanúja, hogy a Gif sur Yvette-i francia radiokarbon-laboratórium eredményei nem lehetnek teljesen helytállóak. A megalitok hagyományos keltezése így közvetlenül még nem kérdőjeleződött meg. Délkelet-Európa helyzete azonban már egészen más volt. Milojčić pontosan tudatában volt annak, hogy Vinča és a jugoszláviai Vinča-kultúra radiokarbon-dátumai Kr. e. 4000 előttre helyezték e kultúra kezdetét, amely egyáltalán nem egyezett az ő (és Childe) elképzelésével, mely szerint a Vinča-kultúrát az Égeikum korai bronzkora inspirálta volna valamikor Kr. e. 3000 után. Mint láttuk, Milojčić válasza rögtön az volt, hogy elutasította a radiokarbon-dátumokat, és álláspontja ma sem változott. James Mellaart, a híres Hacilar és Çatal Hüyük ásatója volt az első, aki megpróbálta a Balkánon e dátumok logikáját követni. 1960-ban írt cikkében, bátran kiállva mellettük, elfogadta a radiokarbon-dátumokat. Az Égeikum és a Balkán között fennálló kapcsolatokat azonban ő sem tagadta. Ehelyett az Égeikum dátumait is korábbra helyezte, és Trója alapításának évét (amelyre nem álltak rendelkezésére radiokarbon-dátumok) Kr. e. 3500-ra, kerek 500 évvel korábbra tolta vissza, mint azt az ásató, Blegen javasolta. Így Mellaart képes volt fenntartani a balkáni neolitikum és az égeikumi korai bronzkor közötti kulturális és kronológiai kapcsolatok elméletét, és így az Égeikum kulturális prioritása nem kérdőjeleződött meg. Sok tudós azonban inkább Robert Ehrich szavaiban hitt, mely szerint „lennie kell még valamilyen ismeretlen tényezőnek, mely hatással van a kontinentális Európa Kr. e. 2000-nél korábbi radiokarbon-dátumaira, és egységesen túl koraivá teszi őket, de ugyanakkor lehetővé teszi egy következetes struktúra kialakulását is”.30 Hasonló álláspontot fejtett ki Sinclair Hood is. A vita az egyik oldalon az új, délkelet-európai radiokarbon-kronológia támogatói, a másik oldalon pedig a hagyományos kronológia védői között egyre fokozódott. 1961-ben Romániában a híres tartariai táblák (38. ábra) felfedezése nagy megnyug
[69]



vást jelentett a tradicionalistáknak. Ezt a három égetett agyagtáblácskát, amelyeken a világ legelső, a mezopotámiai Sumer „proto-literate" (protoliterátus) periódusához tartozó írás jeleihez hasonló jelek és szimbólumok voltak bekarcolva, állítólag a Vinča-kultúra rétegeiben találták. A sumer táblákat nem lehetett a Kr. e. 3000-nél túl sok évszázaddal korábbra datálni, így hacsak valaki nem próbált meg amellett érvelni, hogy az írás Romániában kezdődött, és innen terjedt el Közel-Kelet felé, a kontextust, amelyben a táblákat találták, nem lehetett Kr. e. 3000-nél sokkal korábbra datálni. Milojčić felhasználta a híres sumerológus, Falkenstein véleményét, mely szerint a jelek kifejezetten sumerok. A radiokarbon-eredmények a Vinča-kultúra korát mégis több évszázaddal korábbra látszottak helyezni. Ez jelentős lökést adott a hagyományos kronológia ügyének. Milojčić számára ez volt a végső bizonyíték a radiokarbon téveszmejellegének feltárására. Ugyanakkor rögtön felmerült annak a lehetősége, hogy a táblák valójában nem is Tartaria Vinča- rétegéhez, hanem egy későbbi bronzkori települési szinthez tartozhatnak. Ez megoldhatná a kronológiai problémát, és összeegyeztethetné a táblák korát a radiokarbon-dátumokkal. Az én véleményem szerint azonban nem ez a helyes megoldás. Nagyon valószínűnek tűnik, hogy a jelek a táblákon helyi fejlődés eredményei, és a „proto-literate” sumer jelekkel való hasonlóságuk merő véletlen. Ebből természetesen az is következhet, hogy a Tartaria „írás” Romániában a világ első, mezopotámiai írásánál jóval korábban alakulhatott ki. Ezt a feltételezést a 9. fejezetben még tovább tárgyaljuk. Az említett érdekes leletegyüttes ellenére sem volt rendben minden a hagyományos kronológiával, amely a Balkánon már közvetlen összeütközésbe került a radiokarbon-adatokkal. Kritikájára más területeken is lehetőség nyílott. 1965-ben inkább tisztán régészeti, mintsem szigorúan kronológiai alapokon magam javasoltam, hogy Ibéria hagyományos képe nem kielégítő. A bizonyítékok közelebbi vizsgálata feltárta, hogy a fémművesség és a monumentális sírokban való kollektív temetkezés Égeikumból Spanyolország felé való terjedésének elmélete nem volt jól dokumentált. Bizonytalan „párhuzamokon” kívül nem volt szilárd bizonyíték, amely támogatta volna azt az elméletet, amely szerint a korai bronzkorban égei „telepesek” jelentek meg az Ibériai-félszigeten. Az én álláspontom szerint „bölcsebbnek
[70]



tűnne, ha az ibériai neolitikumban és kalkolitikumban az égei hatás kérdését függőben hagynánk. Bár egy ilyen hatás valószínűnek és elfogadhatónak látszik, arra mégsem tudunk magyarázatot adni, hogy az ibériaiak miért ne tudták volna önállóan előállítani a legtöbb vagy az összes tárgyformát, amit a kalkolitikumban használtak”.31 És ha a kapcsolatok megkérdőjelezhetők, akkor maga a kronológia is kétséges. Tisztán régészeti alapon azok az égeikumi kapcsolatok is megkérdőjelezhetők, amelyekre Milojčić a balkáni kronológiáját alapozta. Az égeikumi „párhuzamok” alapos vizsgálata bebizonyította, hogy sokkal kevésbé hasonlítanak a balkáni leletekre, mint azt általában feltételezték. A bulgáriai Karanovó nagy telljének rétegsorai is ellentmondani látszottak az égei kapcsolatok elméletének, mivel a Balkán késő neolitikumának leletei méterekkel mélyebben rétegződtek, mint az az anyag amelyről úgy tűnt, hogy az Égeikum korai bronzkorához kapcsolódik. Ezek voltak tehát azok a nehézségek, amelyeken nem lehetett egyszerűen átlépni. Úgy tűnt belőlük, hogy a Balkán és valószínűleg Bretagne hagyományos kronológiájában is súlyos probléma rejlik. A régészek kezdetben azt hitték, hogy ezek csak kisebb pontatlanságok lehetnek, amelyeket a későbbi munkáikban kijavíthatnak. Mára viszont a radiokarbon-eredmények faévgyűrűs kalibrálásával ezek az eltérések már kifejezett hibákká váltak, amelyek a hagyományos kronológia egész rendszerét aláásták.
[71]



4. A RADIOKARBON-DÁTUMOK FAÉVGYŰRŰS MÓDOSÍTÁSA (KALIBRÁLÁSA)
Éppen akkor, amikor a régészek már kezdték elfogadni, hogy a radiokarbon-dátumok megbízható kronológiai rendszert, az őstörténet valós keretét adják, újabb váratlan fordulat következett be. Következményei sok tekintetben forradalmibbak voltak, mint az első radiokarbon-dátumoké. Ekkor azonban már az Európa őstörténeti múltjáról alkotott egész korábbi koncepció veszélybe került Ez az új minőségi előrelépés meglepő forrásra vezethető vissza: a kaliforniai Fehér-hegyekben (White Mountains) őshonos és fantasztikusan hosszú életű szálkásfenyőre (1. tábla). A fák évgyűrűinek kutatása már az 1950-es években és az 1960-as évek elején világossá tette, hogy ezek a fák kivételesen régiek. Ám csak 1966-ban jelent meg az első cikk, amely a szálkásfenyő fájából készített radiokarbon-vizsgálatokkal súlyos kétségeket támasztott a már létező radiokarbon-kronológiával szemben. Majd 1967-ben Hans E. Suess amerikai kémikus egy monacói konferencián olvasta fel azt a fontos tanulmányát, amelyhez elsőként mellékelt egy olyan grafikont, amelyet – bár csak kísérletképpen, de – fel lehetett használni a radiokarbon-dátumok módosítására. A Kr. e. 1200-nál korábbi radiokarbon-dátumokat „kalibrálni” kell – egy függvénygörbe segítségével revideálni, és több évszázaddal korábbra helyezni. Kr. e. 3000 esetében a szükséges változtatás nem kevesebb mint 800 évre rúg. Ezek a változások a kronológiai kapcsolatok egész sorának figyelmeztető visszájára fordulását vonták maguk után. A nyugat-európai megalit sírok most már régebbiek lettek, mint a piramisok vagy mint feltételezett előképeik, a krétai kör alakú sírok. A Balkán korai fémműves kultúrái most korábbiak lettek, mint Trója vagy mint a korai bronzkori Égeikum, ahonnan korábban eredeztették őket. Nagy-Britanniában pedig Stonehenge utolsó fázisa – amelyről valaha azt gondolták, hogy a mükénéi építészeti gyakorlat hatását tükrözi – már jóval a mükénéi civilizáció kezdete előtt elnyerte végső formáját.
[72]



A KALIBRÁCIÓ FOGALMA
A kalibráció lényege nagyon egyszerű. Létrejöttét a radiokarbon-módszer 3. fejezetben taglalt négy alapfeltétele közül az egyiknek a hibája tette szükségessé. Libby feltételezte, hogy a radiokarbon koncentrációja az élő szervezetekben az idők során állandó maradt, tehát hogy a radiokarbon eredeti koncentrációja a mintában, amikor az még élt, ugyanakkora volt, mint a radiokarbon-koncentráció a ma élő szervezetekben. Ma már tudjuk, hogy ez nem igaz. A radiokarbon-analízis segítségével a faévgyűrű-kutatás bebizonyította, hogy a radiokarbon koncentrációja az atmoszférában, és így az élőlényekben is, valójában jelentősen megváltozott – 6000 évvel ezelőtt jelentősen magasabb volt, mint manapság. Ebből következően e kor szerves mintáiban sokkal több a radiokarbon, mint azt Libby gondolta. Libby feltételezését használva olyan dátumot kapunk rájuk, ami félrevezetően fiatal – nem kevesebb mint 800 évvel fiatalabb a kelleténél. Szerencsére 1966 óta létezik egy módszer, melynek segítségével a radiokarbon-dátumok ellenőrizhetők, és a rosszak kijavíthatók. Ha például az ellenőrzés azt mutatja, hogy egy Kr. e. 3000-es radiokarbon-dátum 700 évvel fiatalabb a kelleténél, a megoldás az, hogy minden Kr. e. 3000-es és akörüli radiokarbon-dátumhoz hozzáadunk 700 évet. A dendrokronológia (a fa évgyűrűin alapuló időrend) az, amely rendelkezésünkre bocsátja ezt az ellenőrző módszert. Mindenki tisztában van vele, hogy a fák éves tavaszi növekedése a fa törzsében évgyűrűk sorozatát hozza létre. A fatuskón ezen évgyűrűk megszámolásával kiszámíthatjuk a fa életkorát kivágása évében. A dendrokronológia, a fa évgyűrűinek számlálásával történő datálás tehát ezen az alapelven nyugszik, és erre építve messze visszanyúlik a múltba. A leglényegesebb pont az, hogy az évgyűrűk sűrűsége és vastagsága – az adott terület évi időjárási tényezőinek a függvényében – jórészt különbözik egymástól. Az évek folyamán a fa törzsében vastag és vékony évgyűrűk jellegzetes mintája alakul ki, és ez a minta azonosítható lesz az adott terület többi fájának a törzsében is. Így ha megszámoljuk egy frissen kivágott fa néhány évszázadra, a fa ifjúkoráig visszanyúló évgyűrűit, akkor e korai évgyűrűket megpróbálhatjuk összeilleszteni egy már régen kidőlt fa évgyűrűi
[73]



vel. Ezzel a módszerrel – jellegzetes szekvenciákat használva – lehetőség nyílik a fák évgyűrűinek egymáshoz kapcsolására és ebből egy folyamatos évgyűrűsorozat létrehozására, amely addig nyúlhat vissza a múltba, amíg csak régen kidőlt fák rendelkezésre állnak. Ez a dendrokronológia természetes módon, azaz naptári években adja meg a fa korát, mivel a faévgyűrűk létrejöttének oka az évszakok változásaiban keresendő, melyet a Föld Nap körüli forgása hoz létre. A következő lépés az volt, hogy ezt a hosszú kronológiát felhasználják a radiokarbon-datálás problémáinak a megoldására. Egy fa ismert korú évgyűrűiből mintákat vettek, és azokat a hagyományos laboratóriumi módszerekkel radiokarbon-vizsgálatoknak vetették alá. Ezzel a módszerrel a famintákból, melyek valós korát naptári években már tudtuk, évszámok egyenletes sorozatát kapjuk, amelyeket radiokarbonéveknek is nevezhetünk. Ha a radiokarbon-módszer alaptételei helyesek voltak, akkor a két évszámnak természetesen meg kell egyeznie (beleszámolva a mérésben elkövetett elfogadható hibákat is), és nem lehet eltérés a radiokarbon-dátumok és az évgyűrű alapján számított évszámok között. A vizsgálat során azonban kiderült, hogy az a feltételezés, mely szerint a radiokarbon koncentrációja az atmoszférában minden korban állandó marad, nem helyes, és mint azt már láttuk, a Kr. e. 1200 körülinél korábbi radiokarbon-dátumok túl fiatalok, túl kicsik. Korrekcióra van tehát szükség, hogy naptári években kifejezett igazi dátumokat kapjunk belőlük. Suess professzor a szálkásfenyő ismert korú évgyűrűiből vett mintákon végzett radiokarbon-kormeghatározások segítségével megszerkesztett egy grafikont, amelyet fel lehetett használni arra, hogy a radiokarbon-dátumokat (radiokarbonévekben) igazi évgyűrűs dátumokká (naptári években) alakítsák át. A kalibrációs görbe a 14. ábrán látható. A kalibrálásnál a radiokarbon-dátum helyét a vízszintes (x) tengelyen találjuk meg. Ezután megkeressük a görbén a függőlegesen pont fölötte elhelyezkedő pontot. A javított, naptári dátum a görbe előbb azonosított pontjától vízszintesen balra, a függőleges (y) tengelyen található meg. Egy Kr. e. 2000-es radiokarbon-dátumnál például függőlegesen fölfelé indulva megkeressük a görbe pontosan fölötte lévő pontját, majd ebből a pontból vízszintesen balra, a függőleges tengely felé elindulva leolvassuk a kalibrált Kr. e. 2500-as dátumot.
[74]



A grafikon egyenes vonala azt a vonalat jelöli, amely mentén a radiokarbon-dátumok megegyeznének a naptári dátumokkal: ha a radiokarbon-módszer eredeti alapfeltételei tarthatók lettek volna, a görbe ezen egyenes vonala mentén húzódnának. Sajnos azonban nem itt húzódnak. A görbe hajlatai és hurkai néha bonyolulttá teszik a képet, és lehetővé teszik, hogy egyetlen radiokarbon-dátumhoz naptári dátumok egész sora tartozhassék. Ez zavaró, és a gyakorlatban gyakran csökkenti a kalibrálás pontosságát. Ám a radiokarbon-dátumok és a naptári dátumok közötti eltérés nagyságát e hurkok mégsem befolyásolják.
A KALIBRÁCIÓ ALAPJA
Annak ellenére, hogy a kronológiai változások meglepetésként érték a régészeket, a fizikusok számára mégsem voltak váratlanok. Már a radiokarbon-módszer első napjaiban is világos volt, hogy a Föld mágneses mezőjében végbemenő változások hatással lehetnek a légkörben a kozmikus sugárzásnak köszönhető radiokarbon-termelődésre. A klimatikus változások szintén befolyásolhatták az atmoszférában a radiokarbon arányának alakulását. Az 1960-as évekre világossá vált, hogy a korai Egyiptom naptári kronológiája és a radiokarbon-kronológia koránt sincsenek olyan szinkronban, mint lenniük kellene. 1963-ban Libby The accuracy of radiocarbon dates (A radiokarbon-dátumok pontossága) címmel írt cikkében ezzel az eltéréssel foglalkozott. Úgy találta, hogy „Egyiptomnak a mai naptól számított 4000 és 5000 közötti periódusára vonatkozó radiokarbon-dátumok a történelmi dátumokhoz viszonyítva következetesen túl fiatalok lehetnek, de a kétféle kronológia 4000 évvel ezelőttig egybeesik”.32 A Kr. e. 2000 körüli mintákban a radiokarbon koncentrációja 5%-kal eltér a várható szinttől. Azt kell mondanunk, hogy az ismert naptári dátumú egyiptomi mintákban 5%-kal magasabb a radiokarbon-tartalom, mint „lennie kellene”. Ezért tűnnek a valóságosnál fiatalabbaknak. Valószínűnek tűnik, hogy ebben a korban az átlagosnál magasabb volt a radiokarbon szintje az atmoszférában. A másik lehetőség – hogy a választott minták valójában fiatalabbak voltak, mint azt korábban gondolták – arra
[75]



utalhat, hogy valami hiba lehet az egyiptológusok által rekonstruált egyiptomi történeti naptárban. Úgy tűnhet, hogy évszámaikat hibásan kapták meg. Máskülönben az egész radiokarbon-kronológiát újra kellene vizsgálni. Libby, a radiokarbon-módszer feltalálója, érthetően a második lehetőséget választotta. „Az adatok ilyen jellege azt sugallja, hogy a mostantól számított 4000 évnél korábbi egyiptomi történeti dátumok túl régiek, 5000 évvel ezelőtti dátumok esetében legalább 500 évvel korábbiak, mely különbség 4000 évvel ezelőtti időre 0-ra csökken. Ezzel kapcsolatban érdemes megjegyezni, hogy a legkorábbi asztronómiai fix pont 4000 évvel ezelőttről ismert, és hogy minden ennél korábbi dátum hibát tartalmaz. Ezek a hibák többé-kevésbé arányban állnak a 4000 évnél korábbra visszaszámolt idővel”.33 Ez a vélemény akkoriban helyesnek tűnt, és az egyiptológusok elfogadták, hogy kronológiájukban hiba lehet. Ahogy azt H. S. Smith, ma a londoni egyetem egyiptológiai professzora 1964ben írta: „Ilyen körülmények között nem meglepő, hogy a legtöbb egyiptológus e kérdésben tartózkodni fog majd a véleménynyilvánítástól... A harmadik évezredi dátumok történeti alapjai, bár nem vitathatatlanok, de szilárdak”.34 Először valóban úgy tűnt, hogy az egyiptológusok dátumai rosszak lehetnek. Ezzel szemben ma már világos, hogy a radiokarbon-naptár szorult volna revízióra. A megoldást egy harmadik, független datálási módszer, a dendrokronológia hozta, amelynek semmi köze sem volt a másik két rendszerhez. A faévgyűrűk éves növekedését először 1960-ban használták fel közvetlenül arra, hogy a radiokarbon-dátumok több évszázadát kutassák vele. Egy mamutfenyő törzsének hatalmas metszetéből, a sugara mentén ötvenéves intervallumokból mintákat vettek, és azokat, hogy a laboratóriumi tévedések lehetőségét a minimálisra csökkentsék, három különböző radiokarbon-laboratóriumban (Cambridge, Koppenhága és Heidelberg) kormeghatározásnak vetették alá. Az eredményként kapott függvénygörbe a 13. ábrán látható. A függvénygörbe két dologra is fényt derít. Az első, amelyre a holland radikarbon-specialista, De Vries már két évvel korábban felhívta a figyelmet, hogy változások voltak az atmoszféra radiokarbon-tartalmában. Ez volt a minták aktivitásában (és így a nyert radiokarbon-értékekben) megfigyelt változások oka. Az elmúlt 1200 évben is számos ilyen fluktuáció volt tapasztalható.
[76]



13.ábra. A faévgyűrűs datálás első alkalmazása a radiokarbon-eredmények ellenőrzésére, 1960-ban. A grafikon minden pontja dendrokronológiailag datált mamutfenyőminták radiokarbon-dátumát jelzi. A vízszintes tengely az előre megadott értéket tartalmazza. Három laboratórium vett részt a munkában. Kicsi, de mégis fontos (egészen 3%-ig terjedő) eltérések voltak megfigyelhetők a megadott értéktől.(E. H. Willis, H. Tauber és K. O. Münnich után)
Másodsorban ezek a fluktuációk – bár valósak – mégis nagyon kicsik voltak: az elmúlt 1200 évben nem haladták meg a 2%-ot. Összefoglalva: „az elmúlt 1200 évet vizsgálva a radiokarbon-datálási módszer alapfeltevései a gyakorlatban 1,5%-os eltéréssel helyesnek bizonyultak.”35 Ezek a változások legfeljebb 15 éves eltéréseket eredményezhettek a radiokarbon-dátumokban, és így jelentőségük is kicsi volt. Eddig tehát nem is volt ok riadalomra. 1955-ig nem ismertek 2000 évesnél idősebb fákat. Nem volt tehát nyilvánvaló lehetőség arra, hogy a Sequoia giganteából (mamutfenyő) nyert folyamatos évgyűrűsorozatot a kereszténység előtti időre is kiterjesszék. Ez azt jelentette, hogy a fa évgyűrűin nyugvó datálást nem lehetett felhasználni arra, hogy a radiokarbon-módszer alapfeltevéseit e kornál korábbi adatokkal ellenőrizzék. Ekkor történt, hogy Edmund Schulman az arizonai egyetem faévgyűrű-kutató laboratóriumában (Laboratory of Tree-Ring Research) felfedezte a kaliforniai szálkásfenyőben
[77]



(Pinus aristata, amelyet újabban Pinus longaeviának – 1. tábla – kereszteltek át) rejlő lehetőségeket. Ezek az ámulatba ejtő fák, magasan, a kaliforniai White Mountainsben (Fehér-hegység), kivételesen hosszú ideig élnek. Az eddig felfedezett legidősebb élő példány 4900 éves – a föld legidősebb élőlénye. A csapadékmennyiség ezen a területen nagyon alacsony, az évgyűrűk pedig nagyon „érzékenyek” – vastagságuk évről évre jelentősen változik. Néha egyes gyűrűk bizonyos része hiányzik, de ha a fatörzsből körben több helyről is vesznek fúrott mintát, akkor rendszerint észlelhetők. Charles Wesley Ferguson professzor, aki Schulman halála után átvette a helyét, sikeresen épített fel egy folyamatos faévgyűrű-sorozatot, amely – több élő és elpusztult fenyő fáját felhasználva – pillanatnyilag 8200 évvel ezelőtti időre nyúlik vissza. Az adatok számítógépes feldolgozása lehetővé tette, hogy a különböző fák eredményes összehasonlításából felépítsenek egy olyan kronológiát, amely több fa életét is átfogja. Az eredményeket statisztikai módszerekkel elemezték. A különböző fák használata és a különböző területek fáinak összehasonlítása segít az összes hiányzó gyűrű kimutatásában. A fa évgyűrűin alapuló datálás másik gyakori csapdája, az egyetlen évben történő számos évgyűrű növekedése már kevésbé fontos: a fentebb tárgyalt fajoknál a többszörös évgyűrűk ritkák. Az arizonai faévgyűrű-laboratórium három radiokarbon-laboratórium számára tette lehetővé ismert korú évgyűrűkből származó minta használatát Ez a három laboratórium, a kaliforniai La Jollában, magán az arizonai egyetemen, valamint Philadelphiában, radiokarbon-kormeghatározást végzett az ismert korú mintákon. Az első listákat 1966-ban és 1967-ben publikálták, és abban mind a három laboratórium egyetértett, hogy a Kr. e. 2000 előtti radiokarbon-dátumok következetesen túl fiatalok. A legvilágosabb képet talán Suess professzor rajzolta La Jollában. 1967-ben már publikálni tudott egy előzetes táblázatot, amely lehetővé tette Kr. e. 4100 és 1500 között a radiokarbon-dátumoknak naptári dátumokká és viszont való átalakítását. Ezt a táblázatot használtuk a 14. ábra alapjául. 1970-ben adta közre ennek egy átdolgozott változatát, amely a napjainktól Kr. e. 5300-ig terjedő periódust fogja át (az 58. ábra folyamatos vonala). Ez a Ferguson és Suess kutatásain alapuló
[78]



14. ábra. H. E. Suess kutatásain alapuló radiokarbon-kalibrációs táblázat. Lehetővé teszi, hogy adott radiokarbon-dátumokhoz naptári éveiket hozzávetőlegesen megállapítsuk (lásd a szövegben). A grafikon pontos formája most van átdolgozás alatt, így a belőle nyert naptári évek csak hozzávetőlegesek
táblázat a radiokarbon-naptár első átfogó kalibrációját foglalja össze használható formában. A táblázat használatának leghatékonyabb módját az alábbiakban tárgyaljuk, de mindenekelőtt az a legfontosabb, hogy megértsük sajátos formájának az okait, és azt, hogy valójában miért is van rá szükség.
[79]



AZ ELTÉRÉSEK OKAI
Még 1956-ban megállapították, hogy a föld mágneses tere erejében a múltban bekövetkezett változások – azzal, hogy a mágneses tér részben eltéríti a kozmikus sugarakat – megváltoztathatták a földet érő kozmikus sugárzás intenzitását. Mivel ez az a sugárzás, amely az atmoszférában létrehozza a radiokarbont, a radiokarbon légköri koncentrációja megváltozhat Az elmélettel V. Bucha cseh geofizikus kezdett el foglalkozni, aki régészeti lelőhelyekről származó égetett agyagcserepekből meg tudta határozni, hogy milyen volt a föld mágneses terének intenzitása a kérdéses időpontban. Még jóval azelőtt, hogy az évgyűrűs kalibrálás adatai eljutottak volna hozzájuk, ő és Evžen Neustupný régész már felvázolták, hogy milyen hatással lehet ez a radiokarbon-dátumokra. A föld mágneses mezőjének erőssége (ahogy azt Bucha meghatározta) és a légköri radiokarbon koncentrációjának a normális értéktől való eltérése (ahogy az a faévgyűrűk radiokarbon- vizsgálatából kitűnt) között kölcsönös összefüggés figyelhető meg. Ezek után valószínűnek tűnik, hogy a görbének a Libby által előrevetített eredeti egyenes vonaltól való legfontosabb eltérései ilyen módon magyarázhatók. A függvénygörbe másodlagos fluktuációját – a hurkokat – a radiokarbon légköri koncentrációjában bekövetkezett sokkal gyorsabb és rövidebb időtartamú változások hozták létre. A közeli évszázadokra vonatkozóan valószínűnek tűnik, hogy a görbe fluktuációinak egy része a napfolt aktivitásával függ össze. Valószínű, hogy ezekben a periódusokban a Nap saját kozmikus sugárzása volt hatással a Földre. Szintén ez lehet az oka a még rövidebb zavaroknak, melyeket a „márkás” whiskyk szellemes, de drága datálási módszere mutatott ki, melynél a lepárlás és a gabona betakarításának éve pontosan ismert. Ebben a pillanatban azonban még minden bizonytalan, sőt néhány kutató arra is felhívta a figyelmet, hogy Suess görbéjén a hurkok nem egyeznek teljes mértékben az arizonai és a philadelphiai laboratóriumok eredményeivel. A legfontosabb, elsődleges elmozdulások okairól azonban mégis majdnem egyöntetű egyetértés alakult ki, és valamiféle konszenzus jött létre abban is, hogy, bár pontos részleteit a mai napig nem ismerjük, de egy
[80]



másodlagos anomália is társult ehhez. Ezeknek a hatásoknak a részletes vizsgálata komoly érdeklődésre tarthat számot mind a geofizikusok, mind a klimatológusok körében.
A RADIOKARBON-DÁTUMOK KALIBRÁLÁSA
Az egyes radiokarbon-dátumoknak a Suess-görbe segítségével történő kalibrálása viszonylag könnyű. A már említett kr. e. 2000-es radiokarbon-dátumhoz egy Kr. e. 2500-as naptári dátum tartozik. (Egy kényelmes és mára már egyre szélesebb körben elfogadott újítás, hogy a hagyományos, kalibrálatlan radiokarbon-dátumokat(*) „b. c.” [kr. e.]-vel jelöljük, míg „B. C.” [Kr. e.]-vel – nagybetűvel – jelöljük azokat a dátumokat, amelyeket kalibrálás után, naptári években adunk meg.) A függvénygörbe vonalában észlelhető hurkok azonban gyakran jelentenek problémát. Egy kr. e. 2100-as dátumhoz például a Suess-görbén a Kr. e. 2550 és Kr. e. 2700 is hozzárendelhető, és az igazi dátum bárhol elhelyezkedhet e két érték között (14. ábra). Amikor a hurkok nagyon bonyolultakká válnak – mint például a kr. e. 1900 körül radiokarbonévekben – a szóródás lehetősége még nagyobb. Attól eltekintve, hogy néhány kutató kifejezte a görbe hurkainak pontosságát illető kétségeit, egy nagyon fontos, megjegyzendő elem, hogy minden radiokarbon-dátumhoz hozzátartozik egy valószínű vagy állandó megbecsült hiba – „plusz” vagy „mínusz” érték, amely a dátumhoz társul. A kalibrációs görbe helyes használatához a görbe hibáin (hurkok) kívül számításba kell vennünk ezt a hibát is. Ahogy a 3. fejezetben láttuk, a radiokarbon-dátumok plusz vagy mínusz standard eltérései 68%os valószínűségi intervallumot fejeznek ki. 68% annak az esélye, hogy a helyes radiokar
*Az ebben a könyvben használt kr. e. radiokarbon-dátumok a Libby által használt felezési időn alapulnak (lásd Függelék). Minden publikációban az egyik legfontosabb dolog a használt felezési idő értékének megadása. Az itt használt Kr. e. dátumokat a kalibráció fentebb leírt módszerével kaptuk. Mivel manapság már számos, kicsit más eredményt adó kalibrációs görbe létezik, a komoly publikációkban a kalibrált, naptári években megadott Kr. e. dátum mellett mindig feltüntetik az eredeti radiokarbon-dátumot.
[81]



bon-érték a megadott intervallumon belül fekszik, és 35% annak az esélye, hogy e határokon kívül helyezkedik el. Ha például veszünk egy kr. e. 2350 ± 100 éves dátumot, akkor 68% annak az esélye, hogy a helyes radiokarbon-eredmény ki. e. 2450 és 2250 között lesz. Természetesen a kalibrált dátumokhoz is hozzá fog tartozni e standard hiba. Első pillanatban úgy tűnhet, hogy a kalibrációs görbét e hibahatárok kalibrálására használva, az új 68%-os kalibrált megbízhatósági határok Kr. e. 3300-ra és Kr. e. 2900-ra esnek, amely az eddigi plusz-mínusz 100 éves szórásból következő 200 év helyett már 400 évvel fog eltérni. De ez a művelet nem veszi figyelembe a magához a görbéhez tartozó statisztikai hibákat, így a valós 68%-os megbízhatósági határ amikor a görbe formája pontosan az, amit Suess javasolt – még jobban kitolódhat. Plusz vagy mínusz, a két állandó eltérés, ahogy azt a 3. fejezetben és a Függelékben láthatjuk, a radiokarbon-dátumok 95%-os megbízhatósági határát biztosítja számunkra. Ebből következően tárgyalt példánkban 95% annak a valószínűsége, hogy a helyes radiokarbon-eredmény kr. e. 2550 és 2150 közé esik. A kalibrációs görbét használva a 95%-os megbízhatósági határt első pillantásra a Kr. e. 3350 és 2550-es naptári években kaphatjuk meg. Ez a ± 200 évből következő 400 év helyett már teljes 800 évvel tér el. Ez azonban megint csak nem veszi számításba a kalibrációhoz társuló statisztikai hibákat, így a valós határok még távolabbra esnek. A Monash University kutatója, Malcolm Clark által újabban végzett statisztikai kutatások, amelyekben aprólékos vizsgálatnak vetette alá a kalibrációs görbe alakját, azt sugallták, hogy néhány hurok valamennyire kisimítható, és így a kalibrált dátumok megbízhatósági határai sem lesznek olyan mértéktelenül szélesek. Mindazonáltal a kalibrációs görbe bevezetéséből eredő hibákat nem szabad figyelmen kívül hagynunk – és nem szabad eltekintenünk tőlük, ha a naptári években kifejezett dátumokat szeretnénk használni. A görbe hurkaiból következik, hogy az egyes radiokarbon-dátumok megbízhatósága sokkal kisebb, mint azt gondoltuk volna. Maguk a hurkokban mutatkozó bizonytalanságok pedig még bonyolultabbá teszik a meghatározást. Ezért szükséges, hogy mielőtt túl nagy hangsúlyt fektetnénk rájuk vagy kalibrált
[82]



párjaikra, a C-14-es dátumok jó rendszere álljon rendelkezésünkre. Van mégis egy módszer, mellyel a pontosság megnövelhető. Ha rendelkezésünkre áll egy olyan radiokarbondátum-sorozat, amely egymástól függetlenül ismert sorrendű mintákból származik, a hurkok bizonyos mértékű ellenőrzése lehetővé válik. Ezt nagyon elegánsan mutatta be Ferguson, Huber és Suess, akik egy őskori svájci tavi faluból származó fák évgyűrűit használták e célra. Ez az évgyűrűsorozat mindössze néhány száz évre terjedt csak ki, önmagában semmit sem lehetett datálni vele, így ez egy lebegő évgyűrű-kronológia volt. Ennek ellenére minden huszadik évgyűrűjéből vett minták radiokarbon-vizsgálatával lehetővé vált, hogy az általuk felölelt periódusban a radiokarbon légköri ingadozását valamennyire ellenőrizzék, és hogy így a görbe hurkait a dátumok pontosabb kalibrálására használják fel. Rainer Berger, a Los Angeles-i University of Califomia kutatója középkori gerendaépítményekből vett mintákkal végezte el mindezt kitűnő eredménnyel. Elméletileg minden megbízható sorozatú minta felhasználható e célra, még akkor is, ha a közöttük lévő korkülönbséget nem is ismerjük pontosan. Az észak-görögországi Szitagroi telljéből származó 25 radiokarbon-minta például sokkal hatásosabb, ha stratigráfiai rendjükben, mintsem elkülönítve kezeljük őket. Mindazonáltal ebben a pillanatban még nem várható nagy pontosság a dátumok kalibrálásában, és a hurkok, valamint interpretációjuk jelentős statisztikai problémákat jelentenek. A kalibráció legfontosabb jellemvonása – melyhez kétség sem fér –, hogy a Kr. e. 2000-nél korábbi dátumok esetében jelentősen, néha még 1000 évvel is helyesbítik az értékeket. Hogy ez a korrekció egy adott dátum esetében 600 vagy 800 év, még nem világos. Az viszont biztos, hogy ilyen mértékű korrekcióra szükség van.
A KALIBRÁCIÓ MEGBÍZHATÓSÁGA
A kalibráció tényére való régészeti reakció általában az óvatos szkepticizmussal vegyített félelem volt. Senki, aki általánosságban elfogadta a radiokarbon-datálás érvényességét, nem állt elő azzal, hogy „Ez biztos, hogy rossz”. A régésztársadalom még
[83]



éppen hogy csak hozzászokott az első radiokarbon-forradalom okozta új és meglepő évszámokhoz, és így érthetően óvatos volt egy újabb átállással kapcsolatban. Úgy tűnik, hogy a fizikusok egy véleményen vannak abban, hogy a legfontosabb elsődleges eltérés létezik, és abban is, hogy akármilyenek is a görbe hurkainak részletei, végső megjelenése nem nagyon fog különbözni a mostanitól. A régészek viszont azt szeretnék tudni, hogy nem történhetette baj az egész kalibrálással. Hogy egy napon nem fogják-e az egészet valami ismeretlen tényező hatásával megmagyarázni? Hogy erre a kérdésre válaszolni tudjunk, szükségesnek látszik annak a logikai érvelésnek mind a négy fő pillérét újra áttekintenünk, amelyen a kalibráció nyugszik. Az érvelés a következő. Először is rendelkezésünkre áll egy Kr. e. 6000-ig visszanyúló faévgyűrű-kronológia. (Kérdés: megbízható-e?) Másodszor: feltételezzük, hogy az évgyűrűk faanyaga pontosan tükrözi az adott korban a kaliforniai White Mountainsben (Fehér-hegységben) a levegő légköri radiokarbon-tartalmát. (Kérdés: nem lehetnek-e ezek a fák valamitől különösek, és biztosak vagyunk-e abban, hogy faanyaguk nem szennyeződhetett mai szénnel?). Harmadszor: feltételezzük, hogy a laboratóriumban a kérdéses famintán végzett vizsgálatok pontosak. (Kérdés: valóban olyan pontosak a laboratóriumi vizsgálatok, mint amilyennek tartják őket?) Negyedszer: feltételezzük, hogy a radiokarbon légköri koncentrációja a kérdéses időben a világon mindenhol ugyanakkora volt, mint a kaliforniai White Mountainsben (Fehér-hegységben), és ebből következően a kalibráció világérvényű. (Kérdés: biztosak vagyunk-e abban, hogy egy adott perióduson belül Kaliforniában a radiokarbon szintje mindig ugyanakkora volt, mint Európában vagy máshol?) Az érvelés első lépése esetében a tudósoknak bízni kell az arizonai Ferguson és kollégái munkájának a megbízhatóságában. Ha ők tévedtek, akkor az egész kalibráció is rossz. Munkájuk alapja azonban a számos, élő és elpusztult fából származó adat aprólékos összegzése, a statisztikai problémák és a hiányzó, illetve többszörösen nőtt évgyűrűk által okozott nehézségek teljes tudatában. Ahol lehetőség nyílt rá, hogy munkájukat más dendrokronológiai vizsgálatokkal, pontosan a napjainktól a kereszténység korának kezdetéig terjedő időszakkal összehasonlítsák, ott remekül illeszkedik.
[84]



A második kérdés valószínűleg már sokkal nehezebb. Elképzelhető, hogy a korai évgyűrűk fájának izotóp-összetétele talán a sokkal fiatalabb fanedvek hatására valamiképpen megváltozott. A vizsgálatok megkezdése előtt a gyantát természetesen vegyi úton eltávolítják, de lehet, hogy a kártétel már bekövetkezett. Ezt a problémát a szálkásfenyő és az európai tölgy élő példányain szellemes módon vizsgálták. A légköri nukleáris robbantások miatt az atmoszféra magas radiokarbon-tartalma „nyomjelző” lehet. Ez a magas radiokarbon-koncentráció elméletileg kimutatható kell hogy legyen az adott év és a következő évek évgyűrűiben, de nyoma sem lehet a korábbi évek gyűrűiben – hacsak azok nem szennyeződtek az általunk feltételezett módon. Rainer Berger vizsgálta e jelenséget, és megállapította, hogy ez a hatás a legjobb esetben is igen kicsi, és nem tehető többre, mint a mai értékhez viszonyított egy-két százalék. A harmadik kérdésre adott válaszunk az, hogy a laboratóriumi vizsgálatok valószínűleg tényleg nem olyan pontosak, mint amilyennek tartják őket. Komolyan mérhető az eltérés a különböző laboratóriumokban ugyanannak a darab fának a vizsgálatakor kapott eredményei között. Valószínűleg ez az oka a kalibrációs görbe hurkainak pontos természetéről zajló vitának. Ám annak ellenére, hogy ezek az ellentmondások részleteiben kellemetlenek, viszonylag mégis kicsik, ugyanakkor nincsenek hatással a kalibráció általános érvényességére. Utoljára maradt a radiokarbon világméretű légköri megoszlásának kérdése. Brit régészek körében hallhatjuk: „Mi közöm nekem ehhez a zavaros kaliforniai bokorhoz?” Libby a következő szavakkal válaszolt erre: „A szimultaneitás alapelve azt jelenti, hogy egy adott kor radiokarbon-dátumai a világon mindenhol ugyanazok, így egy adott ponton végrehajtott kalibrálás egy világméretű kalibrálásnak felel meg... mivel a semleges radiokarbon ugyanolyan koncentrációjának a világon mindenhol és mindenfajta élőlényben való előfordulása csaknem garantálja ezt az eredményt.”36 A későbbi kutatások összességükben alátámasztották ezt a megállapítást. Ám azt is felvetették, hogy a nagy magasságokban a szálkásfenyők közvetlen kozmikus sugárzásnak, vagy legalábbis a belőle eredő neutronoknak lehetnek kitéve. Ezek lehetnek felelősek a fában képződő szám fölötti C-14 értékekért, amelyek a fotoszintézis során felvett normális értéket megnövelhetik. Ez az eredeti elmélet ennek ellenére valószínű
[85]



leg nem tud egy súlyos hibára magyarázatot adni, és nem is áll rendelkezésünkre számottevő bizonyíték arra, hogy ez a folyamat az elmúlt 2000 évben lezajlott volna. Ezek a teljesen jogos kérdések mindazonáltal fontossá teszik, hogy a faévgyűrűs kalibrálást független bizonyítékokkal támasszuk alá. A kalibrált radiokarbon-dátumok ellenőrzésére ma három módszer áll rendelkezésünkre. Közülük az első a termolumineszcens datálás, egy főleg kerámián és égetett agyagon alkalmazható teljesen önálló eljárás. Alapjául az agyagban található radioaktív ásványok szolgálnak, és a kapott dátumok pontosságát ma plusz-mínusz 10%-ra értékelik. A termolumineszcens és kalibrált radiokarbon-dátumok közötti első célirányos összevetést David Zimmerman és Joan Huxtable publikálta 1970-ben az Antiquity hasábjain. E célból a dunai korai neolitikum (vonaldíszes edények kultúrája) kerámiáját vizsgálták. A három vizsgált lelőhelyről kapott értékek Kr. e. 5350, Kr. e. 5330 és Kr. e. 4610 voltak. Ugyanennek az anyagcsoportnak a kalibrálatlan radiokarbon-értékei radiokarbonévekben körülbelül kr. e. 4400 és 3800 között voltak, amelyek naptári években Kr. e. 5300 és 4600 közötti dátumoknak felelnek meg. Ahogy a szerzők megjegyezték, „ezek az eredmények a »hosszú« kronológia” és így a kalibrálás „szilárd bizonyítékai”. A második független kronológia a 2. fejezetben röviden már tárgyalt varvdatálás. Skandináviában és Észak-Amerikában hosszú varv (üledékréteg-) sorozatok teszik lehetővé a napjainktól a jégkorszakig való visszaszámlálást. Első lépésben arra van szükség, hogy a varvokban radiokarbon-vizsgálatnak alávethető szerves maradványokat találjanak. A második lépésben a varvrétegek legfelső szintjét mai korunkkal kell szinkronba hozni. Ez utóbbi probléma a már létező varvkronológiák bizonytalanságának oka, és ezért nem is elég megbízhatóak a kalibrálás egész műveletének ellenőrzésére. A varvdatálásban azonban ott rejlik a potenciális lehetőség, hogy a Kr. e. 8000-nél jóval korábbra, a jégkorszakba visszanyúló radiokarbon-dátumokat is ellenőrizhessük. Valószínűtlennek tűnik, hogy a szálkásfenyő dendrokronológiája valaha is ilyen távolra nyúljon vissza. Végül pedig természetesen fennáll a lehetősége annak, hogy az ismert eredetű és korú egyiptomi mintákból nyert radiokarbon-dátumokat összehasonlítsuk az egyiptomi történeti kronológiával. A kutatás korai korszakában a minták nem mindig a
[86]



legjobb és legbiztonságosabb környezetből kerültek elő, így Geoffrey Martin brit egyiptológus újabban már ezen problémák tekintetbevételével gyűjt mintákat. A British Museum és a U. C. L. A. (University of Califomia Los Angeles) laboratóriumai együttműködnek e minták gondos vizsgálatában. Az eredmények eddig alátámasztják a szálkásfenyő-kalibrációt, ám ahogy ezt Rainer Berger 1969-ben megfogalmazta: „Tény, hogy a szálkásfenyőkhöz való viszonyítás kis mértékben felnagyítja az eltéréseket. Az eltérések mértéke azonban lényegében nem nagyobb, mint a történeti bizonytalanság maximuma.”37 E kutatások eredményeit várhatóan nagy érdeklődés kíséri majd. Jelen pillanatban semmi sincs, ami valakiben is kétséget ébresztene a kalibráció általános érvényességének kérdésében, annak ellenére, hogy néhány részlete még bizonytalan lehet. Egyedül a mai fanedveknek a régi évgyűrűkbe való átszűrődése – mint a szennyezés egyik lehetséges forrása lehet aggasztó. Ennek az lehet a következménye, hogy az eltérés mesterséges megnövelésével a szálkásfenyőkből nyert radiokarbon-dátumokat túl fiatallá teszi. Egy ilyen hatás lehet a magyarázata annak a Berger által feltárt és az egyiptomi dátumokra vonatkozó összefüggésnek, mely szerint a kalibráció néhány esetben túlkorrigált. Ezzel szemben Malcolm Clark egy újabb statisztikai vizsgálata bebizonyította, hogy az egyiptomi történelmi dátumok és az egyiptomi kalibrált radiokarbondátumok nem térnek el jelentősen, és így ez a megfigyelés is a kalibráció érvényességének független bizonyítéka lehet. A kalibráció általános jelentősége tudományos körökben tehát egyetlen esetben sem lett komoly viták tárgya. Az 1969-ben Uppsalában tartott 12. Nobel Symposium témája a „Radiokarbon-variációk és az abszolút kronológia” volt. A szimpózium minden résztvevője elfogadta a kalibráció érvényességét. Ezután a régész kompetenciájába tartozik az, hogy felbecsülje a kalibrációnak az európai őstörténetre gyakorolt hatását, anélkül hogy ugyanakkor a kalibrált radiokarbon-dátumok pontosságát túlértékelje. Az európai őstörténet szempontjából a kalibrálás következményei alapvető fontosságúak lettek.
[87]



5. A KRONOLÓGIA HAGYOMÁNYOS KERETEINEK ÖSSZEOMLÁSA
A fa évgyűrűin alapuló kalibrálás nem jelent többet az európai és közel-keleti őstörténet számára, mint néhány évszám egyszerű korrekcióját. Az abszolút dátumok eltolódása természetesen már önmagában is komoly jelentőséggel bír, hiszen ennek következtében bizonyos periódusok sokkal hosszabbak lettek, mint azt korábban gondolták. Ennek jelentős kihatásai voltak arra, hogy bizonyos vívmányok mi módon fejlődtek ki, és hogy a kérdéses periódusban a fejlődés milyen szintre jutott el. Ám az összes dátum egyszerű hátrébb tolása nem változtathatna meg egyetlen alapvető kapcsolatot sem. A kalibrálás hatásai mégis drámaiak voltak, és pontosan azért, mert a kultúrák egymáshoz való viszonyát változtatták meg. Nem is annyira az a legfontosabb momentum, hogy Európa és az összes többi terület radiokarbon-dátumai korábbiak lettek, hanem az, hogy Egyiptom és a Közel-Kelet elfogadott dátumai változatlanok maradtak. Ezeken a területeken a régészek mindig történeti datálási rendszert használtak, amely a Kr. e. 3000-től rendelkezésükre álló történeti kronológián alapult. Sokkal megbízhatóbbnak tűnt, mint a radiokarbon-datálás, és valóban megbízhatóbb is volt. Így, mint azt már láttuk, ellentmondás bontakozott ki a radiokarbon-dátumok és a történeti dátumok között, amelyben ez utóbbiak túl korainak tűntek. Ma viszont már tudjuk, hogy ennek pont az ellenkezője igaz: a radiokarbon-dátumok voltak túl fiatalok. A kalibráció azonban felszámolta az eltéréseket, és mára a kalibrált radiokarbon-dátumok már jól illeszkednek a hagyományos, történeti dátumokhoz. Ez azt jelenti, hogy a régészek folytathatják azoknak az egyiptomi és közel-keleti dátumoknak a használatát, amelyeket mindig is használtak. Megőrizhetik továbbá az Égeikum hagyományos kronológiáját, amellyel szemben a kalibrálatlan radiokarbon-dátumok hasonlóképpen túl későinek tűntek. Ezek a késői dátumok nem illeszkedtek azokhoz az általánosan elfogadott
[88]



dátumokhoz, amelyek az egyiptomi keresztdatálás eredményeként jöttek létre. A kalibrálással azonban az Égeikum elfogadott dátumai is igazolódtak. Az Égeikumon és a Közel-Keleten kívül azonban ez az egyetértő harmónia többé már nem érvényesül. A radiokarbon-kronológiát Európa-szerte a legtöbb tudós elfogadta, most pedig a kalibráció Európa korai történetének e kronológiáját több száz évvel korábbra helyezi, mint bármikor azelőtt. Így a hagyományos kronológiai kapcsolatok megszakadtak; és a Földközi-tenger keleti medencéjének vívmányai, amelyek a korábbi feltételezések szerint diffúzió útján jutottak Európába, most korábbra kelteződnek Európában, mint Keleten. Így az egész diffuzionista elméletrendszer összeomlik, és vele együtt azok a feltételezések is szertefoszlanak, amelyek közel egy évszázadig az őskori régészet alapjait jelentették. Ezek tehát a következményei annak a folyamatnak, amelyet jogosan nevezhetünk második radiokarbon-forradalomnak. A 2. fejezetben már tárgyaltuk azt a három legfontosabb útvonalat, amelyen keresztül a kulturális hatások a Kelet-Mediterráneumból feltételezhetően elérték Európát: az Égeikumból az Ibériai-félszigetre; az Égeikumból a Balkánra, és a mükénéi Görögországból Közép-Európába és a Brit-szigetekre. A kalibráció hatása, mellyel Európa dátumait korábbra keltezte, mind a három utat érvénytelenítette. Mivel ezek voltak a hagyományos európai kronológia kulcskapcsolatai, érdemes egy kicsit részletesebben is foglalkozni velük.
„TELEPESEK” AZ IBÉRIAI-FÉLSZIGETEN
Az ibériai őstörténetnek az európai őstörténet szempontjából mindig központi jelentőséget tulajdonítottak. Feltételezték ugyanis, hogy itt épültek Európa első megalit sírjai. Ez volt az a hely továbbá, ahol a Földközi-tenger keleti medencéjéből eredeztethető csoportos temetkezés gyakorlata elérte Európa partjait. Ezzel együtt érkezett természetesen a nagy anyaistennőben való hit. Feltételezték továbbá, hogy a megalit sírokban a kollektív temetkezés szokása Portugália és Spanyolország területéről, az atlanti partok mentén terjedt el Bretagne, Britannia és Írország, valamint Észak-Európa felé. Néhányak véleménye szerint
[89]



kezdetben ezek csak egyszerű sírok, dolmenek voltak. Később, valószínűleg az Égeikumból érkező újabb hatások következtében, jelentek meg az ibériai passzázssírok folyosójukkal és központi temetkezési kamrájukkal, néha pedig gondosan elkészített álkupolájukkal. Ilyenek láthatók például a délkelet-spanyolországi Los Millaresnél és Antequera közelében, Sevilla környékén és Portugáliában. Nagyon hasonló – a diffuzionista rendszer elméletével az Ibériai-félszigetről eredeztethető – sírok láthatók Bretagne-ban, melynek a Carnac melletti Île Longue (5. ábra) az egyik legjobb példája. Az elmélet szerint e sírtípus innen terjedt tovább Írországba, ahol a Boyne-temető nagy sírjait, mint például New Grange (23.ábra) és Knowth hagyták ránk. Végül a folyosós sírok expanziójának végső határain eljutott az északi szigetekre, ahol legragyogóbb példája az Orkney szigetén látható Maeshowe. Az Égeikum talán legimpozánsabb álkupolasírja Átreusz kincsesháza (5. ábra), a mükénéi uralkodók egyik legszebb tholosz (méhkaptár kupola) sírja. A sírt az elfogadott egyiptomi kereszt- datálás segítségével Kr. e. 1400 utánra keltezhetjük. Arra már korán rájöttek, hogy a mükénéi sírok túl későiek ahhoz, hogy az ibériai sírokat innen eredeztessék. Kerek alaprajzú sírokat azonban találtak már a korai minószi Krétán is Kr. e. 2500 körülről. Az azonban nem világos, hogy ezeket is – ahogy eredeti ásatójuk, Xanthoudides feltételezte – álkupolával fedték-e vagy sem. Alaprajzuk azonban legalábbis elfogadható prototípusa volt az olyan spanyolországi síroknak, mint például Los Millares. A hasonló építmények széles körű elterjedésének motivációját az anyaistennő kultuszában vélték felfedezni. Ahogy Glyn Daniel fogalmazott: „A nyugat-európai nagy megalit sírok építői erős vallási töltéssel rendelkeztek. Egy istennő hívei voltak, akinek arca az edényekről, idolokról és sírok falainak sötét árnyékaiból tekint le ránk, akinek alakja ott kígyózik a portugáliai palalapok geometriájában, valamint Gavrinnis és New Grange karcolatainak gazdag ornamentikájában.” (38. ábra) Ennek a gondolatmenetnek csak akkor lenne alapja, ha az ibériaiak lennének Európa első megalitjai. És ha az elgondolás helyes lenne, joggal várhatnánk, hogy a Kelet-Mediterráneummal fennálló kapcsolatok emlékeit megtalálják Spanyolországban, sőt még Portugáliában is.
[90]



Ugyanerre a következtetésre jutottak a 19. század végén az első komoly spanyol ásatók, Henri és Louis Siret. Ők fedezték fel a délkeleti Almeria tartományban annak a gazdag késő neolit (vagy „rézkori”) kultúrának az első emlékeit, amelyet ma legfontosabb lelőhelye után Los Millaresnek nevezünk. Mély benyomást keltő sírkamrák mellett a rézművesség nyomait és néhány láthatóan egzotikus tárgyat, mint például egyszerű, sematizált emberi alakokat ábrázoló kőszobrocskákat, valamint bekarcolt szempárral díszített csontfaragványokat is találtak. Számukra izgalmas és meglepő volt, hogy ilyen tárgyakra bukkantak a korai Európából, és arra a következtetésre jutottak, hogy a leletek föníciai eredetűek lehettek. Az őket követő kutatók megváltoztatták a leletek korát – a Kr. e. első évezred rövid időn belül túl későinek tűnt –, ám a kelet-mediterráneumi eredet elfogadott maradt. Montelius is felhasználta a kronológiájában, és mint láttuk, ez lett Childe The Dawn of European Civilisation (Az európai civilizáció hajnala) első kiadásának legfőbb érve. Annak ellenére, hogy kezdetben számos kutató elutasította a keleti hatás elméletét és helyi kialakulást tételezett fel, a diffuzionista szemlélet rövid idő alatt elfogadottá vált. Ennek a szemléletnek a legmegalapozottabb kifejtését Dr. Beatrice Blance adta 1961-ben az Antiquity-ben megjelent cikkében, melynek címe Early Bronze Age Colonists in Iberia (Kora bronzkori telepesek az Ibériai-félszigeten) volt. Az ő véleménye szerint számos ibériai lelőhely, köztük Los Millares is valódi kolóniák voltak, melyeket közvetlenül az Égeikumból érkezett telepesek alapítottak. Úgy gondolta,hogy az anyaországok a görögországi Kükládok szigetein és Anatólia nyugati partjai mentén voltak. Elméletét tudományos módszerességgel és a részletek gazdag kidolgozásával állította fel. Néhány feltűnő hasonlóságot is talált a két terület között. Ilyen volt például a Los Millares patkó alakú tornyokkal ellátott erődfala és az égeikumi Kükládok Szürosz szigetén a korai bronzkori erődített település, Khalandriani falai között fennálló hasonlóság. (15. ábra) A legtöbb kutató meggyőzőnek találta az erődített települések, a fémművesség, a megalit sírokban való kollektív temetkezés és sok kisebb önálló jellegzetesség ibériai megjelenésére vonatkozó érveit, melyekből együttvéve egy hatásos elméletet épített fel. Los Millares első, a település egy fejlett fázisára vonatkozó dátuma, kr. e. 2345 ± 85 nagyon jól illett az elméletéhez, mely szerint a kolonizáció kora
[91]



Kr. e. 2700-tól Kr. e. 2400-ig tartott. Az elmélet látványossága ellenére sem volt elsöprő erejű. Nem volt például egyetlen valódi késői neolit vagy „rézkori” importtárgy sem Ibériában, amelyről be lehetett volna bizonyítani, hogy a Kelet-Mediterráneumból érkezett. Ahogy Childe saját maga is leírta 1953-ban: „Bár sok mindent tanultunk az elmúlt hat évben a félsziget őstörténetéről és külkapcsolatairól, a kronológiájára vonatkozó, és valós tárgyak cseréjén alapuló megbízható bizonyíték nem került elő”39. Az égeikumi bizonyítékok aprólékos vizsgálata továbbá azt is bizonyította, hogy a spanyolországi és portugáliai leletekkel való hasonlóságuk nem olyan meggyőző, és hogy ezek a leletek az egész térségben nagyon különböző periódusokban is előfordulnak. Ha tehát voltak egyáltalán „telepesek”, akkor is nagyon nehéz megmondani, hogy honnan jöttek. A régészek által Ibériában gyakran alkalmazott módszer az volt, hogy a leletek teljes tárházából egyszerűen kiválasztottak néhány dolgot, amely különösnek vagy „egzotikusnak” tűnt, és ezeket importtárgyakként határozták meg. A Spanyolország vagy Portugália késő neolitikumára vonatkozó kielégítő relatív kronológia teljes hiánya lehetővé tette, hogy ily módon valószí
15. ábra. A spanyolországi Los Millares (b) és az Égeikum Szürosz szigetén fekvő Khalandriani (a) bástyás erődítésfalai a rézkorból. A hagyományos szemléletmód szerint az Ibériai-félsziget rézkori vívmányai az égeikumi telepesek munkái voltak
[92]



nűleg teljesen eltérő korú leleteket is egy kalap alá vegyenek. Kiderült továbbá, hogy az Égeikumban sohasem léteztek megalit sírok, és így az egész gyakorlat, melynek alapja az volt, hogy nyugateurópai megalitok eredetét itt keressék, érthetetlenné válik. Az égeikumi hatásnak két fontos, lényegi érve maradt. Mindenekelőtt az, hogy néhány erődítés között hasonlóság áll fenn. Ám ahogy 1965-ben írtam, „Őszintén szólva nem látom az okát annak, hogy eredetüket az Égeikumban és ne Ibériában kelljen keresnünk”.40 A második érv a neolitikumi vagy „rézkori” rézművesség gyakorlatának bizonyítéka. Ha az égeikumi telepesek vagy befolyás elméletét elvetjük, csak két lehetőségünk marad: hogy a fémművesség máshonnan érte el Ibériát, vagy hogy helyben fejlődött ki. A kettőből az első mindenképpen megfontolást érdemlő megállapítás, mivel úgy tűnik, a fémművességet Délkelet-Európában már nagyon korán gyakorolták. Napjainkban azonban a kétoldalú kapcsolatok bizonyítékainak hiányában a fémművesség helyi felfedezése és fejlődése tűnik az elfogadható magyarázatnak. A fémművességnek a Balkánon történt helyi feltalálására vonatkozó érveket a 9. fejezetben tárgyaljuk, és ugyanezek az érvek alkalmazhatók Spanyolországra is. Ezek a különféle kétségek a radiokarbon-datálástól teljesen függetlenül is lehetővé teszik annak az elméletnek a teljes elvetését, mely szerint az Égeikumból tömegesen érkező telepesek kis, kolóniákon alapuló közösségeket állítottak fel Ibériában. Ez természetesen nem jelenti azt, hogy a Földközi-tenger partjai mentén ne lehettek volna helyi csoportok között kapcsolatok. Lehetséges, hogy a különféle újítások ezen az úton, a John Evans által „kulturális elmozdulásnak” nevezett módon terjedhettek. Az erre vonatkozó puszta régészeti bizonyítékok azonban nem elegendőek. Ha megvizsgáljuk a radiokarbon-dátumokat, kétségeink teljes mértékben beigazolódnak, és a kolonizációs elmélet tarthatatlanná válik. Ezen a ponton a bretagne-i megalitok dátumai kulcs- fontosságúvá válnak. Emlékeznünk kell arra, hogy a hagyományos kronológia szerint az ibériai folyosós sírok Kr. e. 2700 után kezdődnek – mivel feltételezett égeikumi prototípusaik nem keltezhetők sokkal korábbra és a hagyományos elképzelések szerint a bretagne-i megalitok az Ibériai-félszigetről eredeztethetők. Ahogy Childe azt 1957-ben kifejtette: „Bretagne jelenti az
[93]



első szárazföldi állomást az Ibériai-félszigetről induló, és északra, a cornwalli ónlelőhelyek és az írországi aranymezők felé vezető úton. A gyámköves folyosós sírok a part mentén és a szigeteken összpontosulnak, és egyértelműen ibériai, pontosabban portugáliai előképek inspirációjáról tanúskodnak.”41 A bretagne-i megalitok radiokarbon-dátumai azonban már a kalibráció előtt is jóval korábbiak voltak ennél. Ebben az összefüggésben egyedi dátumok veszélyesen félrevezetőek lehetnek, ezért dátumok rendszerére van szükségünk. Erre a célra a legmegfelelőbb, ha felsoroljuk a bretagne-i folyosós sírok elérhető legkorábbi dátumait, mely sírok közül néhányat még sokkal később is folyamatosan használtak. E listához kapcsolva közöljük az írországi New Grange és két dániai folyosós sír adatait is. A nagyon hozzávetőlegesen kalibrált dátumokat a jobb oldalon láthatjuk: meg kell jegyeznünk, hogy a kalibrált dátumok
[94]



állandó eltérése a kalibrációs görbe hurkai (14. ábra) következtében sokkal nagyobb, mint a kalibrálatlanoké. A laboratóriumok rövidítései: Gif-sur-Yvette (GsY) és Saclay (Sa) francia laboratóriumok. A groningeni (GrN) és koppenhágai (K) laboratóriumok dátumai hasznos igazolást jelentenek. Fontos, hogy újfent hangsúlyozzuk, egyedi dátumok nem nyomhatnak túl sokat a latban, és hogy a kalibráció a mai napig csak hozzávetőleges. Például Kercado korai dátumának 16% az esélye arra, hogy radiokarbonévekben kifejezve kr. e. 3580-ra, és 3% az esélye, hogy kr. e. 3280-ra essék. A következtetések azonban összességükben világosak: folyosós sírok, néhányuk álkupolás kamrával, már radiokarbonévekben jóval kr. e. 2500 előtt és így naptári években már jóval Kr. e. 3300 előtt épültek ezen a vidéken. Magától értetődően, ha végső eredetük az Égeikumhoz köthető, akkor ennek jóval Kr. e. 3000 előtt kellett történnie. Az
[95]



Égeikumban azonban e dátumnál korábbról nem ismerünk kollektív temetkezési építményeket. A bretagne-i dátumok még kalibráció nélkül is lehetetlenné teszik a diffuzionista elméletet Ha a bretagne-i folyosós sírok korábbiak, akkor az ibériaiaknak miért kell a Kelet-Mediterráneumból eredniük? Szerencsére mára már elegendő radiokarbon-dátum áll rendelkezésünkre Ibériából, hogy a kérdést tisztázzuk. Bár még nem áll össze belőlük egy új, koherens kép, de arra már elegendőek, hogy lerombolják a régit. A kalibrációt ebben a pillanatban még mindig csak hozzávetőlegesnek tarthatjuk, de abban már biztosak lehetünk, hogy Los Millares és folyosós sírjai jóval azelőtt indultak, mielőtt feltételezett előképeik az Égeikumban felvirágoztak volna. Evidens, hogy az egyszerű formájú megalit sírok jóval korábban kezdődtek. Ezekkel a korai dátumokkal az ibériai eredetre vonatkozó diffuzionista elképzelés teljesen összeomlott. A már korábban kifejezésre juttatott régészeti ellenvetések beigazolódtak. Világossá vált, hogy a megalit sírokban való kollektív temetkezés és erődített települések építésének szokása egyáltalában nem égeikumi eredetű. Az ibériai fémművesség – lévén jóval későbbi az itt megadott évszázadnál – még mindig kérdéses. Ám az Égeikum és Ibéria között a késő neolitikumban vagy „rézkorban” fennálló mindenféle meggyőző kapcsolat hiányában ma már úgy tűnik, hogy a fémművesség számára is más magyarázatot kell találnunk. A hagyományos kapcsolatszálak közül az első elszakadt. A régészeknek tehát újra fontolóra kell venniük az európai megalit sírok és a fémművesség kezdeteinek kérdését.
EGY „ÉGEI CIVILIZÁCIÓ” A KÖZÉP-DUNA VIDÉKÉN
A Balkán neolit és „rézkori” periódusai teljesen ismeretlenek voltak még, amikor Montelius elkezdte felépíteni európai kronológiai rendszerét. Az úttörő ásatók egyike Miloje Vassits volt, aki 1908ban publikálta a Belgrád közelében általa ásott nagy településhalomra, Vinčára vonatkozó első megállapításait. A Dunára néző, a balkáni Szerbia államában – a modern Jugoszlávia szívében – fekvő Vinčának az volt a rendeltetése, hogy az
[96]



16. ábra. Huber Schmidt által 1903-ban publikált összehasonlító táblázat, amely a rézkori Tordoson, a Balkánon talált kerámiába bekarcolt jeleket (első oszlop) veti egybe a kora bronzkori Trójából (második oszlop) az Égeikumból (harmadik oszlop) és Egyiptomból származó jelekkel
[97]



európai őstörténet egyik kulcsszereplőjévé váljék. A spanyol Siret testvérekhez hasonlóan Vassitsra is mély benyomást tett, sőt zavarba ejtette a feltárt leletek igényes megmunkálása. Egyszerű réztárgyak, szép, kőből és égetett agyagból készült emberszobrocskák, és egy sorozat meglehetősen titokzatos „kultikus tárgy”. Vassits olyan edényeket is talált, amelyek primitív írásnak tűnő bekarcolt jelekkel voltak díszítve. Öt évvel korábban Hubert Schmidt már megjelentetett egy cikket, amelyben Tordos hasonló lelőhelyén talált kerámiába karcolt jeleket hasonlította össze a Mediterráneum korai írásaival (16. ábra). Vassits cikkének címe South-Eastern Elements in the Prehistoric Civilisation of Serbia (Délkeleti elemek Szerbia őskori civilizációjában) volt. Ezzel a cikkel egy olyan kutatási irányt szabott meg, amely kutatók két generációjára volt hatással, és sok Balkán-kutató figyelmét ma is teljesen leköti. Később úgy vélte, hogy Vinča korai telepesei Kr. e. 1. évezredi görögök voltak. Ám a Siret testvéreknek a spanyolországi föníciai hatás elméletéhez hasonlóan ez az elmélet sem adott magyarázatot a lelőhely ősi voltára. Gordon Childe éles elméje rövid időn belül megértette Vinčának az egész európai őstörténetben betöltött alapvető szerepét. Számára Vinča lett az Égeikum és Közép-Európa őskora közötti kapcsolat kulcspontja. Már 1924-ben is írt erről, de 1929-ben könyve, a The Danube in Prehistory (A Duna az őskorban) publi
17. ábra. Arcok edényfedőkön a rézkori Vinčából (balra) és Trója második városának rétegéből (jobbra). Az öszszehasonlítást hagyományosan Vinča Kr. e. 2700 körülre datálására használták
[98]



kálásával már nagyon határozottan hangsúlyozta e szerepet. Amíg Childe korábban a Földközi-tenger nyugati medencéje felé történő diffúzió jelentőségét hangsúlyozta, addig ekkorra a Duna menti földművesek vették át az ibériai telepesek szerepét Ahogy ő maga is megfogalmazta: „A tengeri utazók, akik a Dawn (Az európai civilizáció hajnala) első kiadásának (1925) első fejezeteiben a kultúrát a Brit-szigetek és Dánia felé továbbították, ...azok a Dawn második kiadásában (1927) már csak másodlagos szerepet kaptak”42 A Vinčát az Égeikumhoz és különösen Trója korai rétegeihez kötő egyértelmű kapcsolatok lettek az egész őskori Európa kronológiája felépítésének első állomásai. Childe szemében Vinča minden eleme égei hatásról tanúskodott: „A civilizáció egészét... a legapróbb részleteiben is átszövi a Kelet-Mediterráneum és Anatólia kultúrája. A leggyakoribb kerámia valójában a »fekete mediterráneumi áru« szegényes helyi
[99]



változata... Az antropomorf fedők (17. ábra.), annak ellenére, hogy a párhuzam nem teljesen pontos, Trója II. [periódusának] jól ismert fedőire emlékeztetnek. A szobrocskák az égeikumi és anatóliai kultúra lényegéhez tartoznak... Végül Vinča és Tordos edényeinek számos különös bekarcolt jele megegyezik a predinasztikus és protodinasztikus Egyiptom vázáin látható jelekkel. Más jelek Krétán és a Kükládokon bukkannak fel, de a tordosi jelek és a trójai agyag orsógombokon látható bekarcolt ábrák közötti kapcsolat különösen szoros.43 Egy másik meggyőző érv a rézművesség megléte volt Néhány kutató ugyanezekből a hasonlóságokból éppen ellenkező eredményre jutott. Érvelésük szerint ezek a jellegzetességek a Balkánról származnak, és onnan terjedtek el az Égeikumban. Childe érveit azonban széles körben elfogadták. Így aztán minden olyan eset, amely az előbbi kutatók óhaja szerint arra irányult, hogy megfordítsa a nyilak irányát a diffuzionisták térképén, „értelmetlenül lerombolta a fent említett párhuzamok érvényességét, amelyek a legrégebbi Duna menti népek és az Égei-medence mindkét oldalának legkorábbi lakói között egy »bennszülött« kulturális közösség bizonyítását szolgálták”.44 A radiokarbondatálás megjelenéséig alig kételkedhetett valaki is abban, hogy létezett valamilyen kapcsolat a balkáni „rézkor” és az égeikumi korai bronzkor között, vagy hogy a kettő nagyjából egykorú volt. 1949-ben Vladimir Milojčić professzor publikált egy a témát részletesen taglaló tanulmányt. A jugoszláv és román régészek nagy része mind a mai napig az ő nézeteit követi.
18. ábra. A Balkán hagyományos kronológiája (A táblázat) és az új, kalibrált radiokarbon-kronológia (B táblázat).
[100]



Elutasítják a radiokarbon-dátumokat és a kalibrációt, mely az ő szemükben újabb nagyon gyanús kísérlet arra, hogy megerősítse az ő összehasonlító stratigráfiai módszerükkel szembeni és már lejáratottnak gondolt támadást. Dél-Jugoszlávia Pristina körzetében végzett újabb ásatások során a Vinča-kultúra kontextusából előkerült néhány gyönyörű terrakottaszobrocska (5. és 6. kép), amely nagyon megnövelte e kreatív emberek művészi képességei iránt érzett elismerésünket. Ez jelentős lökést adott a diffuzionizmus ügyének, mivel a Kükládok csodálatos korai bronzkori márványplasztikáit leszámítva (4. kép) semmi hozzájuk fogható csoda nem került elő az Égeikumból. A 9. fejezetben tárgyalt tartariai táblák felfedezése ismét az előtérbe állította a Vinča-írás egész kérdését, amelyet Childe késői éveiben már inkább elkerült. Mint azt már láttuk, a táblákon látható jeleket (38. ábra) a sumer protoliterális kor jeleivel hasonlították össze, és a hasonlóság újfent a diffuzionisták ügyét támogatta. 1965-ben Vladimír Popović jugoszláv régész egy jól illusztrált cikket jelentetett meg: Une civilisation égéo-orientale sur le moyen Danube (Egy égeo-orientális civilizáció a Közép-Duna mentén), amelyben megismételte a fenti érveket. A balkáni leleteket, köztük néhány cserép „pecsételőt” – bekarcolt jelekkel díszített agyagkorongot – a korai bronzkori Égeikum és Kelet leleteivel hasonlította össze:
[101]



„A Vinča–Tordos-kultúra legutóbbi felfedezései újra felelevenítették a régi mondást: Ex Oriente Lux (Keletről jön a fény). Ismerjük az érvek végtelen hosszú sorát, amely gyakran előtérbe állította e mondást. Úgy tűnik, hogy a Közép-Duna vidékét is ez a keletről, majdnem közvetlenül a forrásától induló fény világította be. Úgy tűnik, hogy a tartariai táblák véget vethetnek végre azoknak a vitáknak és érveknek, amelyekről egészen mostanáig úgy vélték, hogy eltérő magyarázatot adhatnak, vagy eltérő történeti fejlődést rekonstruálhatnak a Balkánon.”45 A harc kiéleződött: Milojčić mint „vollstandig indiskutabel” („teljességgel nélkülöz minden vitaalapot”) elutasított minden a radikarbon-dátumokra épülő új kronológia létrehozására irányuló kísérletet. A cseh kutató, Evžen Neustupný a dátumok logikájának gondos bemutatására irányuló kísérletét mint „temperamentvolle Apologie” („temperamentumos apológia”) és „methodisch kaum möglich Verfahren” („módszeresen aligha védhető eljárás”) utasította el. A következő elítélő szavakkal emlékezik meg a kalibrálásról: „Egy módszer számára mindig szerencsétlen helyzet, amikor az egyértelmű leletek »korrekcióra« szorulnak”.46 A radiokarbon-dátumok logikája azonban még e kifakadások ellenére is megmarad, hacsak a radiokarbon-módszert egészében el nem vetjük. A szituáció teljesen világos, és a két nézet teljesen összeegyeztethetetlen. Az alábbiakban szembesítjük őket egymással. Nem kizárólagosan a datálás jelenti a vita tárgyát, hanem az őskori Égeikum és Balkán között fennálló egész kapcsolatrendszer. Az A táblázat Childe és Milojčić hagyományos rövid kronológiáját mutatja. A legfontosabb megfeleltetés egyrészről a Vinča-kultúra, valamint romániai és bulgáriai megfelelői, másrészről pedig a Trója korai rétegeivel fémjelzett égeikumi korai bronzkor között áll fenn. Az alternatív B táblázat a radiokarbon-dátumaira épülő hosszú kronológiát mutatja. Vinča és Gumelniţa itt már jóval az égeikumi korai bronzkor előtt mint az égeikumi késő neolitikummal egykorú látható. Trója és az égei korai bronzkori kultúrák balkáni kortársai a korai bronzkori Baden-kultúra és követői lettek. A Milojčić által Vinčára javasolt abszolút dátumok Kr. e. 2700 és Kr. e. 2000 közé esnek, amely mindkét kronológiában valójában az égeikumi korai bronzkor teljes késői szakaszát foglalja magában. A Vinča-kultúra kalibrálatlan radiokarbon-dátumai
[102]



(5568 éves felezési idővel) kr. e. 4400-tól kr. e. 3600-ig terjednek, míg a Gumelniţa-kultúráé kr. e. 4000 és kr. e. 3300 közé esnek. A fa évgyűrűin alapuló kalibrációt használva a Vinča- és a Gumelniţa-kultúrák kora naptári években hozzávetőlegesen Kr. e. 5300 és 4000 közé helyezhető. Véleményem szerint azonban a Gumelniţa-kultúra néhány területen ennél tovább is létezett. A dátumok azonban ettől függetlenül világosan bizonyítják, hogy a balkáni anyag, amelyet Milojčić az égeikumi korai bronzkorral vélt egykorúnak, az égeikumi korai bronzkor kezdeténél egy teljes évezreddel került korábbra. Ez a „tátongó évezred” jelenti azt az űrt, amely a két kronológiai rendszert elválasztja egymástól. Szerencsére az új, „hosszú” kronológia nem kizárólag a radiokarbon-datálási módszeren alapul. A balkáni „rézkori” és az égeikumi leletek közötti hasonlóságok legnagyobb része – mint például általános edényformák és hasonlók – nagyon bizonytalan, és némelyikük, mint például a pecsétlők eredete mindkét terület korai neolitikumában keresendő, így nem szükséges hangsúlyoznunk, hogy mindegyikük független fejlemény. A nagy bulgáriai tell (településhalom), Karanovo rétegtani ásatásait már említettük. A Gumelniţa-kultúra anyaga jóval azok alatt a leletek alatt rétegződött, amelyeket az ásató Dr. G. I. Georgiev helyesen az Égeikum korai bronzkorának, különösen pedig Trójának a leleteivel állított párhuzamba. E hipotézis ellenőrzésére 1966-ban elindultam, hogy az Égeikum északi részén kiválasszak egy olyan településhalmot, ahol stratigráfiai ásatások döntő bizonyítékot szolgáltathatnak e két terület egymáshoz való kapcsolatára. 1968-ban és 1969-ben Marija Gimbutas professzorral közösen szerveztünk ásatást, és a Drama-síkságon fekvő Szitagroi településhalmát vetettük alá ilyen jellegű vizsgálatoknak. Több mint 10 méter vastag rétegsort tártunk itt fel. A legalul talált anyag a korai Vinčához és bulgáriai párhuzamaihoz hasonlított. Följebb, a III. rétegből gazdag leletek kerültek elő, köztük a látványos grafit festett áruval, melyek csaknem teljesen azonosak voltak a bulgáriai Gumelniţa-kultúrakomplexum leleteivel. Ezek fölött a makedóniai korai bronzkorhoz tartozó festetlen kerámia további három rétege feküdt. Ezek számos hasonlóságot mutattak a korai bronzkori Trójával, és kétségünk sem volt afelől, hogy az anyag az égeikumi korai bronzkorhoz tartozik. A lelőhely maga természetesen az Égei-medencében fekszik.
[103]



Ennek következtében itt Szitagroiban az égeikumi korai bronzkor rétegei jóval a balkáni „rézkoréi” fölött fekszenek: a B Tábla a radiokarbonon alapuló rendszer stratigráfiai összefüggéseit reprezentálja. Ma már 25 radiokarbon-dátumot ismerünk Szitagroiból, és mindegyikük teljesen egybevág e rendszerrel. Többé már nem javasolhatjuk azt, amit sokan tettek, hogy van egy földrajzi tényező, amely hatással van a Balkán radiokarbon-dátumaira és túl fiatallá teszi őket, míg az égeikumi adatokra nincs hatással. Szitagroinál mindkettőt ugyanabban a 10 méteres rétegsorban találhatjuk. Nincsenek ellentmondások. A radiokarbonkép teljesen igazolódott, és egy újabb diffuzionista kapcsolat omlott össze.
AZ EURÓPAI KORAI BRONZKOR MÜKÉNÉI INSPIRÁCIÓJA
Az európai kronológia két legfontosabb kapcsolata, mint azt már láttuk, az európai késő neolitikum és az égeikumi korai bronzkor között Kr. e. 2500 körül virágzott. A harmadik és egyben utolsó kapcsolat az Égeikum és Európa többi része között sokkal később, Kr. e. 1600 körül jelent meg. A rá következő évezredben az Égeikum gazdag kora bronzkori kultúrái jelentősen megváltoztak. Krétán, a középső bronzkorként számon tartott korszak elején megjelentek az első paloták, amelyeknek jól szervezett raktárait írott számadások segítségével tartották rendben. Ez az a momentum, amitől az égeikumi fejlett civilizációk kezdetét számítják, kb. Kr. e. 2100 körül. A görög szárazföldön a civilizációk ebben a tekintetben nem indultak ilyen korán. A késő bronzkor, vagy mükénéi kor Görögországban a mükénéi citadellák falán belüli híres aknasírok nagyon gazdag leleteinek felfedezésével kezdődött. Látványos fegyvereivel, arany és ezüst ivóedényeinek nagy kincseivel gyakran a mükénéi civilizáció Kr. e. 1650 körüli kezdeteként értékelik. Az egyéb leleteik között felfedezett borostyángyöngyök különösen Észak-Európára voltak jellemzőek. A legfontosabb európai borostyánforrás a Baltikumban volt, és a legutóbbi vizsgálatok bebizonyították, hogy a mükénéi borostyán legnagyobb része innen ered. Dánia vagy Észak-Németország és a mükénéi világ között már ekkor létezhetett egyfajta kereskedelmi út.
[104]



Childe erre a bizonyítékra építve alkotta meg elméletét a közép-európai bronzkor kezdeteiről, amely néhány tekintetben az égeikumi civilizáció eredetéről képviselt nézetének pontos párja volt. Ebben az esetben azonban az Égeikum volt az a gazdag civilizált ország, amely nyersanyag után kutatott, és Közép-Európa volt az, amely felé kereskedői és kovácsai feltehetően fordultak, csakúgy, mint egy évezreddel korábban, amikor egyes elméletek szerint a közel-keleti civilizációk fémkutatói a civilizáció egyes elemeit a barbár égeikumi korai bronzkorba hozták. Ahogy Childe megfogalmazta: „Az égeikumi termékfelesleg... szolgált a szárazföldi Európa bronziparának alapjaként, amelyben az égeikumi kézműves hagyományok szabadon érvényesülhettek. Az ekként feltárt kereskedelmi rendszert az égei piac ellátása hívta életre: a minószi – mükénéi civilizáció felhalmozott tartalékai voltak azok, amelyek megélhetést – valójában az utazásaik kockázatáért és nehézségeiért járó megfelelő ellenszolgáltatást – biztosítottak a kereskedőknek... A korai bronzkorban az Itáliai-félsziget, Közép-Európa, a nyugat-balti partvidékek és a Brit-szigetek egyetlen, az égeikumi piacban gyökerező fémáru-elosztási rendszer alatt egyesültek.”47 Egy-két közép-európai párhuzam – melyek legközelebbi megfelelői Szíriában nem sokkal Kr. e. 2000 után jelentek meg – egy kicsit korábbinak tűnik, így a mükénéi elmélet nem volt teljesen kielégítő. „Vajon azok a fém kutatók, akik elsőként azonosították és kezdték meg a közép-európai fémlelőhelyek kiaknázását, szíriai emigránsok voltak? Ez még akkor is nagyon valószínűnek tűnik, ha belátjuk, hogy egészen addig nem húzhattak hasznot felfedezéseikből, amíg a minószi Kréta és a mükénéi Görögország megbízható és elérhető piacot nem biztosított eredményeik számára.”48 Az elmélet szilárd bizonyítékai nem voltak túl bőségesek. Csehszlovákia és Németország elsődleges bronzkori kultúrája, az Unětice- (Aunjetitz-) kultúra számos, az égei formákhoz hasonló tárgyat ismert, és a magyarországi bronzkor csont fémtípusai a mükénéi aknasírok némely aranytárgyának motívumaihoz hasonló spirálokkal és más mintákkal voltak díszítve. Ez volt Közép-Európa bronzkorának elsődleges bizonyítéka. A legerősebb érveiket azonban Dél-Britanniával, a korai bronzkori Wessex-kultúrával való kapcsolatok fennállása mel
[105]



19. ábra. Gazdag leletek a wessexi korai bronzkori Bush Barrow-ból. A bronztőr (1) markolata aranyszegecses, a középső tárgyak is aranyból vannak (3–5), a másik tőr (2) és balta (6) pedig bronzból. A jogar (7) feje kő, nyelét pedig csontlapok díszítik
lett hozták fel Wiltshire-ben és Dorsetben, a régi Wessexben, nagyszámú, gazdag sírmelléklettel ellátott sírt tártak fel kerek temetkezési halmok alatt (19. ábra). A legtöbb sír bronztőröket tartalmazott, melyek markolatát néha kisméretű aranyszegecsek díszítették. Más aranytárgyak is előkerültek, így a cornwalli Rillatonban egy sírban egy csodálatos kis aranycsészét találtak (11. ábra), amelyet gyakran a mükénéi darabokhoz hasonlítanak. A síroknak és tartalmuknak Stuart Piggott 1938ban egy külön tanulmányt szentelt, melyben a Britannia és a mükénéi világ közötti közvetlen kapcsolatok lehetőségét vázolta fel: „Mükéné és az Észak között a Kr. e. 1600 körüli években fennálló ilyen kereskedelmi kapcsolatok léte már kevésbé megdöbbentővé változtatja a tényt, hogy a bretagne-i és angol tőrmarkolatok arany pointillé technikája nem ritkán a mükénéi és más görögországi tőrök nyelén is feltűnik, és hogy a a Rillaton-csésze... legjobb párhuzamai két, a mükénéi IV. aknasírból előkerült aranycsésze, továbbá hogy az aranyborítású kúpok a mükénéi sírmellékletek állandó jellegzetességét alkotják... míg
[106]



a kőgyöngyök arannyal való burkolásának gyakorlata egyértelműen mükénéi. Az ilyen hasonlatosságok egyenként véletlenek lehetnének, ám együttes megjelenésük figyelemreméltóbb, semhogy elvessük.”49 Más sajátos hasonlóságok is alátámasztották ezt a kapcsolatot, amely hamarosan az egész európai korai bronzkor keltezésének fő támasza lett. A végső és nagyon szilárd érvet a Wessex-kultúrában és Csehszlovákiában talált kis kék üveges homok- vagy fajanszgyöngyök jelentették. A brit példányok, elsősorban kis bordázott hengerek, nagyon hasonlítanak a kelet-mediterráneumi darabokhoz. A technika bonyolultsága folytán feltételezték, hogy ezek Britanniába irányuló közvetlen mediterráneumi importtárgyak voltak. Úgy tűnt, hogy a bizonyítékok különböző szálai nagyon szépen egybefonódnak. A brit korai bronzkor kezdetét ekképpen a legtöbb tudós Kr. e. 1600 utánra helyezte. Stonehenge nagy homokkőből épült gyűrűjét – amelyről úgy vélték, hogy a Wessex-kultúra korában épült – is hasonlóképpen datálták. A radiokarbon-adatokból most úgy tűnik, hogy még ez a hihető kép is nélkülöz minden alapot. Az Unětice- (Aunjetitz-) kultúrából három, meglehetősen korai radiokarbon-dátum áll rendelkezésünkre: kr. e. 1895 ± 80 a csehszlovákiai Prasklicéből, kr. e. 1655 ± 40 a lengyelországi Leki Maléból és kr. e. 1775 ± 80 az észak-németországi Helmsdorfból (mindegyikük 5568 éves felezési idővel). Az utolsó két dátum az Unětice- (Aunjetitz-) kultúra fejlett és nem kezdeti fázisával kapcsolatba hozható anyagból származott. A kalibráció az összes dátumot Kr. e. 2400 és 1900 közé helyezte, melyből úgy tűnik, hogy az Unětice- (Aunjetitz-) kultúra jóval Kr. e. 2000 előtt elkezdődött. Ezek a dátumok nagyon jól illeszkednek Közép-Európa kialakulóban lévő új kronológiai rendszerébe, de természetesen ma még túl kevés van belőlük ahhoz, hogy megbízható képet nyújtsanak. Azt azonban sejtetni engedik, hogy a késő Unětice- (Aunjetitz-) kultúrához számos nyilvánvaló szállal kötődő Wessex-kultúra sokkal korábbi lehet, mint azt gondoltuk. 1968-ban írtam egy cikket, melyben javasoltam a Wessex-kultúra korának Kr. e. 2100 és 1700 közé keltezését.50 Ezt Stonehenge radiokarbon-dátumai is alátámasztották, melyek szerint a homokkőből készült gyűrű trilithonjaival Kr. e. 1800 előtt, de valószínű, hogy Kr. e. 2000 előtt épült.
[107]



A Wessex-kultúra fajanszgyöngyeinek többé már nem volt datáló értékük. Először is összetételük kémiai vizsgálatának statisztikai analízise arra utal, hogy ezek jelentősen különböznek a kelet-mediterráneumi gyöngyök legnagyobb részétől. Ez még nyilvánvalóbb a csehszlovákiai gyöngyök esetében, melyek esetleges égeikumi forrása nagyon valószínűtlennek tűnik. Mindettől függetlenül mára már az is világos, hogy hasonló gyöngyöket a Kelet-Mediterráneumban már Kr. e. 2500 körül viseltek. Még ha a fajanszgyöngyök importtárgyak lettek volna is, minimális datáló értékük lenne, mivel az ilyen gyöngyök gyártása nagyon hosszú időn keresztül folyt a Kelet-Mediterráneumban. Mint azt a 11. fejezetben látni fogjuk, mára már szinte biztos, hogy helyben készültek. Külön vizsgálva majdnem az összes többi bizonyíték, amely a Wessex- vagy Unětice- (Aunjetitz-) kultúrát ért mükénéi hatásokra vonatkozik, még kevésbé meggyőző. Nincs rá magyarázat, hogy a Rillaton-csésze vagy más aranytárgyak miért ne lehetnének teljesen helyi termékek, és a párhuzamok nagy részét is egyszerűen csak véletlen hasonlóságnak tarthatjuk. Egyetlen vitathatatlan mükénéi importtárgy sem került elő Britanniában vagy Közép-Európában biztos korai bronzkori kontextusból. Az európai borostyán bizonyosan elérte Mükénét az aknasírok korában, de a Wessexkultúrában való használata sokkal korábbi lehet. Valós mükénéi exporttárgyak Európában Szicílián és Dél-Itálián kívül nagyon ritkák. Egyetlenegy sem került elő nyugatabbról, és az európai kontinensen találtak is mindössze egy-két Albániából és Bulgáriából ismert fegyverre korlátozódnak. Mindez meglehetősen gyenge támasz Childe elméletéhez, mely szerint „egy kereskedelmi hálózat... jött létre az égeikumi piac ellátására”. Bár a Wessex-kultúra valószínűleg már jóval a mükénéi civilizáció Kr. e. 1600 körüli kezdete előtt elkezdődött, néhány bizonyíték ma arra utal, hogy a gazdag tőrös sírokat tartalmazó temetkezésekhez hasonlóak még e korszak után is folytatódtak. Kalibrálatlan radiokarbon-dátumok – kr. e. 1219 ± 51 és 1264 ± 64 a northamptonshire-i Earls Barton tőrös sírjára és kr. e. 1239 ± 46 a Brighton melletti Hove tőrös sírjára, amelyben egy csodálatos borostyáncsésze is volt – naptári években egy Kr. e. 1500 körülre utaló kalibrált dátumot jelentenek. Most úgy tűnik tehát, hogy a mükénéi civilizáció és a Wessex-kultúra kora fedik egymást. A
[108]



20. ábra. A kalibráció következtében kialakult kronológiai „törésvonal”. A törésvonal jobb oldalán a hagyományos és a kalibrált dátumok nem különböznek jelentősen. A bal oldalon azonban a kalibráció minden hagyományos dátumot több évszázaddal korábbra keltez
Wessex-kultúra eredete mindazonáltal jóval korábbra nyúlhat vissza. Ebben az esetben az új kronológia még nem túl szilárd, és legfeljebb négy vagy öt évszázaddal tér el a régitől – nincs tehát tátongó évezred. Így tehát nem állíthatjuk, hogy a harmadik kapcsolatot a kalibráció végleg elvágta. Christopher Hawkes például azt javasolta, hogy Stonehenge-et már a Wessex-kultúra előtt befejezhették, így a stonehenge-i radiokarbon-dátumok többé nem érvényesek a korai bronzkori kronológiára. Ahhoz még időre van szükség, hogy magának a Wessex-kultúrának teljes időtartamára radiokarbon-dátumok egységes rendszere álljon rendelkezésünkre. Az azonban szerintem már világos, hogy Childe szemlélete, bár ő maga sem sajnálta a fáradságot, hogy egyediségének néhány aspektusát hangsúlyozza, alábecsülte az európai bronzkor eredetiségét. Ma már senki sem remélheti, hogy Közép-Európa bronzkorának megbízható kronológiáját a mükénéi világgal fennálló közvetlen kapcsolatok alapján építheti fel,
A KRONOLÓGIAI „TÖRÉSVONAL”
A diffuzionista kronológia két támasza így tehát összeomlott. A késő neolit kultúrák – mind Ibériában, mind a Balkánon – sokkal korábbiak, mint azt korábban gondolták, és még sokkal korábbiak, mint feltételezett kelet-mediterráneumi elődeik. A harmadik kapcsolat – amely az európai korai bronzkort a mükénéi
[109]



Görögországgal hozta kapcsolatba – helyzete bizonytalan. Több radiokarbon-dátumra van szükség, hogy valóban megbízható kronológiáját hozzuk létre. Ez a harmadik kapcsolat azonban már túl gyenge támasz ahhoz, hogy az őskori Európa kultúrájának diffuzionista kronológiáját vagy diffuzionista értelmezését igazolja. Az egész gondosan felépített rendszer összeomlóban van, és az elfogadott kézikönyvek történeti vázát el kell vetni. A 7. ábrán a hagyományos érvelés logikai rendszerét grafikusan ábrázoltuk. A 20. ábrán a három kulcskapcsolat törésének hatása látható. A 21. ábrán ez a hatás Európa térképére vetítve egy az Égeikumot és Kelet-Mediterráneumot lehatároló görbe vonal formájában látható. Az íven belül és Kr. e. 3. évezredi dátumokat a radiokarbon-kronológia és kalibrációja nem nagyon változtatta meg. Ezen a vonalon kívül – ahol a mai napig kalibrálatlan, és a korábbi diffuzionista datálással súlyosan nem ütköző radiokarbon-dátumokat használtak – azonban minden több évszázaddal korábbra tolódott el. Az egész jelenség leginkább egy geológiai törésvonalhoz hasonlít. A vonalon belül és kívül rétegek – geológiai szintek, vagy ebben az esetben mindkét terület kultúrái jól felépített rétegeinek egymásutánja, illetve azok sorozata található. E törésvonal mentén most az egész külső terület hirtelen megcsúszott, míg a belső területek érintetlenek maradtak. Rétegek vagy kultúrák,
21. ábra. Az őskori Európa törésvonala: a hagyományos kronológia alapvető kapcsolatai megszakadtak, és így Európa már – sem kronológialag sem kulturálisan – nem kötődik a Közel-Kelet korai civilizációihoz
[110]



melyek korábban egymással egy szinten voltak, most elmozdultak. Nyugat-, Közép-, valamint Észak-Európa kultúrái elcsúsztak és korábbiak lettek. Ibéria vagy a Balkán késő neolit kultúrái, amelyek korábban egy szinten voltak az égei korai bronzkorral, megcsúsztak, és az égei neolitikum mellett, egy sokkal mélyebb szinten állapodtak meg. A legfontosabb tény azonban, hogy az európai kultúrák együttesen korábbra helyeződtek. Mivel együttesen mozdultak vissza, egymáshoz való viszonyuk nem változott. A törésvonalon belül semmiféle változás sem történt. Csak a törésvonalon keresztüli kapcsolatok változtak gyökeresen. A változás tehát nem kaotikus, és lehetőségünk nyílik a rendszer romjaiból az értékek megmentésére. Montelius, Childe és követőik nyugat- és észak-európai úttörő munkája sem szenvedett súlyos károkat. Amikor e területek kultúráit a maguk összefüggésében vizsgálták – ez volt Childe elméletének egyik legerősebb pontja –, írásaik legnagyobb része a mai napig teljesen elfogadható maradt. Ha munkájuk egy fontos, központi elemét elvetjük, az nem ássa alá eredményeik valós értékét. Ezen a ponton lényeges Childe Retrospect-jének utolsó fejezetéből idéznünk. A következők voltak a legutolsó sorok, melyeket utolsó, ausztráliai utazása előtt publikált: „Most elismerem, hogy magyarázataim egésze tévesnek bizonyulhat; fogalmaim pontatlanoknak tűnhetnek; értelmezéseim valószínűleg tévedésen alapulnak; kronológiai rendszerem – bár ennek hiányában senki sem vonhat le következtetéseket – nyíltan ingatag. Mégis kijelenthetem, az eredmény publikálásra érdemes volt... Ez véletlenül ismét csak egy megbízható kronológia létrehozásának sürgősségét hangsúlyozza. Az érvek nagy része az Unětice-kultúra kezdetének pontos datálásától függ, amely a legmegbízhatóbb becslések közüli legvalószínűbb feltételezés szerint a legjobb esetben is ötszáz év eltérést mutat.”51 Childe és kortársai az akkor számukra elérhető bizonyítékokból a lehető legjobb és legösszefüggőbb képet teremtették meg. Ma a radiokarbon-datálás – ahogy azt Childe elsőként megállapította lehetővé tette egy jobb kép létrehozását. Egy tudományos módszer lényege, hogy eredményei a további bizonyítékok hatására nyitottak a változásra. Az őskori régészet különösen szerencsés, hogy a radiokarbon-datálás rendelkezésére bocsátott ilyen bizonyítékokat.
[111]



EGY ÚJ KRONOLÓGIA FELÉ
Most még túl korai lenne, hogy a fa évgyűrűin alapuló kalibrálással egy megbízható és részletes európai kronológiát hozzunk létre. A kalibrációs görbe részletei – a függetlenül is datált példák további radiokarbon-analízise segítségével – további igazolásra és módosításra szorulnak. Továbbá még mindig nem áll rendelkezésre elég, minden területre és korszakra vonatkozó, biztos régészeti kontextusból származó radiokarbon-dátum, hogy felépíthessünk egy megbízható radiokarbon-kronológiát. Azt azonban most is megtehetjük, hogy felvázoljuk a kereteket. Az egyes területek kultúráinak egymást követő sora – a relatív kronológia – általában radiokarbon nélkül is elég világos. Az ilyen kronológia egy adott földrajzi terület feltárt lelőhelyeinek rétegsoraiból és tipológiai vizsgálatokból állítható fel. Amikor ezek az egyes területekre korlátozódnak és az alaptételek világosak, továbbra is érvényes információkat szolgáltatnak. A radiokarbon-dátumokat így felhasználhatjuk e különböző területek közötti kapcsolatok ellenőrzésére és a kétségtelen export- és importtárgyak segítségével végzett keresztdatálás továbbra is elfogadott módszer marad. Az általános hasonlóságon alapuló távoli szinkronizmusok azonban többé már nem fogadhatók el. Ez a második radiokarbon-forradalom egyik tanulsága. A 8. ábrán Childe 1957-es, Európa egyes területeire vonatkozó kronológiáját mutatjuk be. Hogy hogyan néz ki egy hasonló, ám kalibrált radiokarbon-kronológiai táblázat, az a 22. ábrán látható. Egy ilyen táblázat elkészítéséhez ma az egyes dátumok közötti rendszer elismerésére és néhány dátumnak mint túl későinek vagy túl korainak az elutasítására van szükség. Ennek következtében egy ilyen táblázat elkerülhetetlenül tartalmaz szubjektív elemeket is. Úgy vélem azonban, hogy a rendszer körvonalai ma már megbízhatóak, és érvényessége már csak a radiokarbon-módszer egészének érvényességén múlik. 1969-ben az akkor elérhető dátumok felhasználásával egy nagyobb és sokkal bonyolultabb, ám részleteiben kétségkívül megbízhatatlanabb táblázat készült. A kalibrálás mára már radiokarbonévekben kr. e. 4200-ig visszamenően lehetővé vált, így a táblázat is eddig terjed ki. Ezen időszaknál korábbi, naptári években Kr. e. 5000 körüli abszolút dátumok továbbra is csak találgatás tárgyát képezik. Egy ilyen táblázatból számos, nagyon
[112]



22. ábra. Az új kronológia alapösszefüggései (vö. 8. ábra)
[113]



érdekes következtetést vonhatunk le. A megalit sírok például Európa atlanti partvidéke mentén már Kr. e. 3500-ra elterjedtek. A Balkánon pedig már Kr. e. 4500 előtt megjelent a fémművesség. Málta templomkultúrái már Kr. e. 3000-re léteztek, és Kr. e. 2000 körül értek véget. Mint azt majd a 8. fejezetben látni fogjuk, e kultúráknak semmi közük nem volt az égeikumi késő bronzkorhoz, vagy az azt közvetlenül megelőző periódushoz, melyekről úgy vélték, hogy ezek ösztönzői voltak. Ugyanígy Stonehenge építészeinek sem lehetett semmiféle kapcsolatuk a mükénéi civilizációval. Még a Wessex-kultúra gazdagsága és az európai korai bronzkor technikai fejlettsége is lényegében független kellett hogy legyen az égeikumi hatásoktól. Íme néhány a kalibráció eredményei közül. Ezek azonban több problémát vetnek fel, mint amennyit megoldanak. Sokkal könnyebb a hagyományos magyarázatokat elvetni, mint a helyükbe újabbakat állítani. Ha az őskori Európa „barbárai” nem a civilizált Keletről vették át vívmányaikat, akkor hogyan jöhettek azok létre? Az új összefüggések és dátumok első pillantásra a stratigráfiai régészeten és geofizikán alapuló bonyolult érvelési rendszer végtermékei. És valóban azok is. Más értelemben azonban ezek olyan kiindulási pontok, melyek az őstörténeti múlt teljesen új rendszeréhez vezetnek, s ennek magyarázata most már az őskorral foglalkozó régész feladata.
[114]



6. A DIFFÚZIÓN TÚL
A radiokarbon-datálás mára felváltotta a tradicionális datálási módszereket, azok nagyon kérdéses előfeltételezéseivel együtt. Egy jó, objektív kronológia azonban azt nem mondja meg, hogy mi történt az őstörténeti múltban, csak azt, hogy mikor történt: nem szolgáltat tehát magyarázatokat. Itt maradtunk tehát egy aggasztó ürességben, jól datált tárgyak, építmények és kultúrák tömegével, de még nem áll rendelkezésünkre átfogó magyarázat arra nézve, hogy ezek hogyan keletkeztek, és hogy a kulturális változás hogyan ment végbe. Ez tehát a nagy kihívás, amelyet az új helyzet teremtett: arra kényszerít minket, hogy túllépjünk a diffuzionistáknak a kulturális kapcsolatokra vonatkozó elképzelésein és – az európai őstörténet „eseményeit” tisztán helyi fejlődés eredményeiként, eredendően európai keretek között szemlélve saját jogukon tekintsünk kultúráira és népeire. Pontosan ez az, amit a hagyományos diffuzionista magyarázatok megtagadtak. Ma már láthatjuk, hogy a hagyományos elképzelésnek nem egyszerűen csak a dátumai voltak rosszak, hanem a támogatni szándékozott értelmezések is nagymértékben illuzórikusak voltak. A vándorlások sakkjátéka is, amelyet a „kultúrákat” és „népeket” egyik helyről a másikra mozgató őstörténészek oly nagy lelkesedéssel játszottak, csak nagyon ritkán vezetett valamely megnyugtató magyarázatra. A vándorló nép feltételezett „anyaországának” kultúrája a valós leletek tekintetében gyakran alig mutat hasonlóságot a vizsgálat tárgyát képező terület népeiéhez, melynek eredetét pedig a vándorlásnak kellett volna megmagyaráznia. Ez a szemlélet sokkal hangsúlyosabban érvényesül, amikor a javasolt elmélet nem egy embercsoport adott vándorlására, hanem egy kultúrának békés kapcsolatokon keresztüli diffúziójára vonatkozik. Ahogy maga Childe is helyesen jegyezte meg: „Kívülről jövő vándorlásokat vagy »hatásokat« indokolatlanul segítségül hívni egyszerűen a
[115]



lustaság leplezésére szolgál, és megvan az a hatása, hogy az őskor minden eredményét háttérbe szorítja.”52 Éppen ebben rejlik a probléma. A diffúzió kijelentésének a ténye nem teszi lehetővé a kulturális változás folyamatában végbemenő fejlődésbe való betekintést. Sem a kapcsolat mechanizmusát, sem pedig azt a módot nem tárja fel, amelyen keresztül a kapcsolat valamilyen változást idéz elő. Természetesen lehetőség nyílik arra, hogy teljesen meggyőző érveket alapozzunk a különböző társadalmak közötti kapcsolatok hatásaira, de ezek kidolgozottságot és bizonyítékokkal való alátámasztást igényelnek. A kapcsolat egyszerű kijelentése nem elegendő. Ebből a szempontból szemlélve a diffúzió és a független fejlődés közötti vita teljesen terméketlennek tűnik, és minden valós eredményt nélkülöz. A diffúzió állítása alig jelent többet, mint hogy jelentős kapcsolat alakult ki két terület között. Hasonlóképpen a független fejlődés hangsúlyozása sem magyarázat: önmagában semmivel sem mond többet annál, mint hogy nem volt jelentős kapcsolat két terület között. A régi ellentmondás szükségtelenül állított szembe két folyamatot, amelyek valójában semmiképpen sem kizárólagosak – ennek következtében gyakran elkerülte mindkettőnek meggyőző, emberi érvekkel történő valós magyarázatát. Ezzel természetesen nem azt akarjuk mondani, hogy a diffúzió – az újítások átvitele az egyik népcsoportból a másikba – nem játszódhatott le. A gondolatok, ötletek és újítások egyik embertől a másiknak való átadásának képessége az, amely elkülöníti az emberi kultúrát, és megkülönbözteti az emberi létet az állati léttől. Valóban számos olyan esetet ismerünk, ahol a gondolatok és felfedezések átvitele, mint a kapcsolat összességében is meggyőző bizonyítéka, részleteiben is dokumentálható. Néhány újítás, mint például az ábécéé, valóban egyedinek tűnik. Joseph Needham Science and Civilisation in China (1961) (Tudomány és civilizáció Kínában) című művének első kötetében, amelyben a kutatás egyik legfontosabb tárgya a gondolatok Kelet és Nyugat közötti átadásának mértéke volt, hangsúlyozta a jelentőségét annak a mechanizmusnak, amelyet A. L. Kroeber amerikai antropológus „stimulus diffúziónak” nevezett. A stimulus diffúzióban nem egy új termék vagy új módszer előállítása és kidolgozása összességének minden részlete került átvitelre, hanem inkább az ötlet, annak felismerése, hogy egy ilyen folyamat egyál
[116]



talán létezik, és némi hozzáértés ahhoz, hogy hogyan jön létre. Modern korunkban a hirosimai atombombának a nyugati szövetségesek által történt felrobbantása mindenki számára teljesen világossá tette, hogy egy ilyen szerkezet megvalósítható volt. Az, hogy ezután már csak idő kérdése volt, hogy más népek, mint például Oroszország és Kína – anélkül, hogy a „titkos” információk birtokában lettek volna – mikorra lesznek képesek kifejleszteni a bombát, a diffúzió egy másik formája volt Needham említi egy szótagírásos „ábécé”-nek az észak-amerikai cherokee indiánok nyelvére 1821-ben egy olyan ember által történt adaptálását, aki maga nem tudott angolul, de mély benyomást tettek rá az írás előnyei. Csak az ötlet terjedt, nem pedig az írásrendszer részletei. A stimulus diffúziót úgy határozhatjuk meg, mint egy idegen kultúrában fellelhető precedens által kellett új növekedési mintát: a kulcspont Kroeber szavaival élve „az ösztönző hatás (stimulus) átvétele egy eredeti, de helyi invenció létrejöttéhez”.53 A diffúziónak ezt a típusát nagyon nehéz tetten érni, hiszen az újítás teljesen új formákat vesz fel az átvevő kultúrában, melyek jelentősen különböznek az átadó kultúrában megismert formáktól. A befogadó kultúra néhány újítást készen is átvehet, mivel azok illeszkednek kulturális rendszerébe, és anélkül hogy a számos újkeletű ötlet fogadásával együtt járó ellenségeskedést felélesztenék, hasznosan szolgálnak. Mások viszont – a befogadó közeg számára értelmetlennek, sőt ártalmasnak tűnve – elutasításban részesülhetnek. Ekképpen az új ötletek hirtelen változást szenvedhetnek, és valójában, eredeti formájukkal összehasonlítva, valami igen „változatos és különös” formában végződhetnek. Ezért kívánatosnak tűnik, hogy az egyes, régészeti leletekkel is dokumentált esetekben valamiképpen döntésre jussunk, hogy – mivel mindkettő csak teoretikus alapokon közelíthető meg – vajon a diffúziós érvelés vagy az evolúciós érvelés a helyes, Francis Galton 1889-ben a nagy antropológus, Edward Tylor egy fontos tanulmányára írt kritikájában nagyon világosan vetette fel a kérdést. Tylor vezette be a „kultúrák közötti összehasonlítás” ötletét, melynél a világ minden területének különféle kultúráin végzett vizsgálatok bebizonyították, hogy bizonyos szokások és gyakorlatok rendszeresen együtt fordulnak elő. Az evolucionisták számára ez a kölcsönösség izgalmas demonstrációja
[117]



volt annak, hogy a különböző és független kultúrák, amerre csak emberi társadalom létezik, igenis mindenhol ugyanazokra az újításokra és hasonló szokásokra juthatnak. Galton azonban rámutatott, hogy azok a kölcsönösségek és társítások, amelyeket Tylor kultúrák közötti módszere feltárt, öszszességükben nem az emberi agynak a világ különböző területein is hasonlóképpen való működését, hanem egyszerűen az ötletek és gondolatcsoportok terjedését bizonyították. Számos területen azóta tombol a vita a „történeti” (vagyis diffuzionista) magyarázatot előnyben részesítők és azok között, akik az egyes újítások evolucionista (vagyis önálló invenciójú) magyarázatára esküsznek. Két dolgot azonban le kell szögeznünk. Először is azt, hogy néha lehetőség nyílik kapcsolatok vitathatatlan bizonyítékainak megtalálására, amennyiben azok léteznek. Római kerámiák és érmék felfedezése Indiában például néhány nyilvánvaló és elkerülhetetlen következtetést vont maga után; India és Róma között a Kr. u. 1.században valamiféle kapcsolatok bizonnyal léteztek. De még ha a kapcsolat a két terület között valójában nem létezett is, logikailag lehetetlen ennek bebizonyítása. Nincs olyan elképzelhető lelet, amely bebizonyíthatná, hogy kapcsolat pedig nem létezett: mindöszsze annyit mondhatunk, hogy a bizonyíték hiánya az ellenkező értelemben teszi a feltételezést megvédhetővé; ez azonban nem valami komoly állítás. Ennek következtében a bizonyíték súlypontjának mindig a kultúraváltás előidézésében meghatározó szerepet játszó kapcsolat alátámasztására kell esnie. Az érvelés azonban nem lehet különösebben fontos. Nem is biztos, hogy azt kell tudnunk, hogy vajon néhány szellemes ötlet kívülről érte-e el a kérdéses társadalmat, hanem inkább azt kell megértenünk, hogyan vált e társadalomban elfogadottá, és hogy ott a gazdasági és társadalmi szervezettség mely jellemvonásai tették ezen újítást olyan fontossá. Ehhez azonban be kell hatolnunk a „diffúzió” és „független fejlődés” végletekig leegyszerűsített és végül is nem nagyon megmagyarázott kijelentései mögé, és magában a társadalomban kell vizsgálnunk a folyamat működését. A diffuzionisták és evolucionisták közötti régi ellentmondás már lényegtelenné vált, és nem éri meg, hogy tovább folytatódjék. Mint azt majd látni fogjuk, új megközelítések sokkal megnyugtatóbb megoldást kínálnak.
[118]



A KULTURÁLIS VÁLTOZÁS MEGÉRTÉSE
Lassan már húsz éve, hogy a természettudományok szellemes és hatékony módszerekkel segítik a régészetet az őstörténeti múlt aspektusainak kutatásában. A geológia már a múlt században javasolta a rétegtani módszer – egy lelőhely egymásra rakódott rétegsorának körültekintő magyarázata használatát, mely még napjainkban is minden gondos ásatás alapjául szolgál. Botanikusok és zoológusok dolgoztak a feltárt növényi és állati maradványok azonosításán, a petrológusok pedig a kövek és természetes forrásaik meghatározásán. A fémtárgyak analízise és metallográfiai vizsgálata már több mint ötven évvel ezelőtt betekintést nyújtott az őskori technológia rejtelmeibe. A kémiai analízis új távlatokat nyitott a korai kereskedelem kutatásában. Az elmúlt évtizedben a statisztika és a számítógépes technológia megtanított bennünket arra, hogyan kell sokkal szakavatottabban kezelni adatainkat, a területi analízis földrajzi technikái pedig arra, hogy megértsük és kutassuk a leletek és települések megoszlásában felfedezett mintákat. Minden ilyen jellegű előrelépés méltán vált ki érzelemkitörést, néha pedig a módszer részleteit illető izgalomba csap át, hajlamos valódi használhatóságát is elhomályosítani. A kutatás stratégiája, a lényegi cél a taktikák eltérései között gyakran elveszett a szem elől. A régészetben a legutóbb a számítógépek és a numerikus módszerek használata felett érzett izgalom majdnem így homályosított el néhány, ma már előttünk is nyitott új lehetőséget. Az új módszereket először természetesen arra használták, hogy megbirkózzanak a régi problémákkal, új vándorlási modelleket és diffúziós folyamatokat szerkesszenek, és majd csak ezután került sor arra, hogy a mára már nyilvánvalóvá vált új problémákon dolgozzanak velük. A legfontosabb új kutatási területek, úgy vélem, a népességvizsgálat, a gazdasági rendszer (benne a kereskedelem) és a társadalmi szerveződés vizsgálata. Kutatásuk a legutóbbi évtizedekben két területen – a technológia és a létfenntartás vizsgálatában – elért sikerek következtében vált lehetővé. Az ősrégészet érdeklődésének középpontjában először a technológia állt, mivel a régi, kő-, bronzés vaskorból álló hármas rendszert is technológiai fogalmakkal fejezték ki. Az őstörténészek, mint például Gordon Childe, keményen dolgoztak azért, hogy bebi
[119]



zonyítsák, ez a felosztás a gazdasági fejlettség fokaihoz kapcsolódott. A „neolitikumra” úgy tekintettek, mint ami a földművelést jelenti, a „bronzkor” lehetővé tette a specializált mesterségek kialakulását, míg a vaskor az összetettebb társadalmak kora volt. Ma már olyan módszerek is rendelkezésünkre állnak, melyek lehetővé teszik, hogy sok mindent elmondhassunk a korai technológiáról, és afelől sem lehet kétségünk, hogy például az őskori kovácsok munkáját valamivel jobban értjük, mint ők maguk értették. A második világháború után az érdeklődés az ökológiai megközelítésre tevődött át, az élelmiszer-termelés kutatása is afelé tolódott, hogy az élelmiszer-keresés mi módon határozta meg az emberi kultúrát. Grahame Clark könyve, a Prehistoric Europe, the Economic Basis (1952) (Az őskori Európa, a gazdasági alapok) új távlatokat nyitott Közép- és Észak-Európa vadászó és korai földműves közösségei életének megértésében. Róbert Braidwood és követőinek munkája a Közel-Keleten lehetővé tette, hogy az ember legnagyobb vívmánya, a földművelés bevezetését a lehető legtisztábban lássuk. Ma már rutin műveleteknek számít, hogy flotálási (vizes földszitálás) technikákat használunk a kiásott földben lévő elszenesedett növényi maradványok kinyerésére, és rostálást vagy gondos kézi válogatást, hogy a speciális vizsgálathoz csontokat gyűjtsünk. Az őskori étrend ezek segítségével történő rekonstrukciója ma már szakértők elismert feladata, és a lelőhely, illetve környezete közötti kapcsolat ma a kutatás természetes középpontja. A régészek érdeklődése azonban egyre jobban az összetett társadalmak felé tolódik, melyekben az élelmiszer-termelés szükségessége csak egy volt a számos kényszerítő tényező közül. Ezek a társadalmak, ahogy mondják, túlfejlődtek az egyszerű létfenntartó gazdaságon, és növekvő számú tagjaik egyre több időt töltenek egyéb gazdasági tevékenységekkel Az ipari szakosodás széles körben elterjedt, és a részidőtől a főfoglalkozású specializáció felé haladt. Ez a fejlődés csak nagyon kis mértékben függött az új létfenntartási módszerektől, és az új technológiák sem az egyedül fontos új tényezők voltak. A gazdasági és társadalmi szerveződés, valamint az egymáshoz való kapcsolatuk legalább ilyen fontos volt. A kereskedelem és a csere, valamint a társadalomban betöltött – szociális és gazdasági – szerepük különösen érdekessé vált.
[120]



A népesség. Mint azt lassan kezdjük megérteni, e tényezők jelentős része a népesség méretétől és sűrűségétől függött. Az utóbbi időben ez kulcsfontosságúvá vált az őstörténész számára. Korábban – mivel az őskori forrásanyagból való megbecslése nagyon is valós nehézségekbe ütközött – ez elkerülte a kutatók figyelmét vagy a spekuláció legvégső szintjének tartották, a legutolsó részletnek, amelyet az őskori társadalmak rekonstrukciójában kicsit habozva töltöttek ki. E változásnak több oka is volt. Először is a településkutatás iránti megnövekedett érdeklődés arra vezetett, hogy a régészek egyre több figyelmet szenteltek a települések méretének és koncentrációjának, és így az egyes falvak népességének megbecslése is sokkal egyszerűbb lett. A régészeti településkutatás – amelyet gyakran légi fényképezéssel, az adatok feldolgozásában pedig sokkal bonyolultabb geográfiai módszerekkel segítettek – lehelővé tette, hogy egy adott területen egy adott korban élt népességet, még ha csak nagyon hozzávetőlegesen is, de megbecsüljenek. (Vö. 45. ábra.) Másodsorban a kezdetleges földművelésen végzett egész kutatás tendenciája azt mutatta, hogy a népességet nem egyszerűen a környezete és a kiaknázás módja határozza meg. Sőt ellenkezőleg, ahogy Esther Boserup könyvében, a The Conditions of Agricultural Growth (1965) (A mezőgazdasági növekedés feltételei) bemutatta, néha épp a népesség nyomása vezet mezőgazda- sági változásokhoz. A legtöbb területen lehetőség van intenzívebb mezőgazdasági módszerek kifejlesztésére, melyek lehetővé teszik, hogy egységnyi földterületről még több élelmiszert termeljenek. Az is kiderült azonban, hogy ez csak az egyén intenzívebb munkájával lehetséges: hogy több élelem származzék ugyanabból a földből, azt jelenti, hogy a mindennapi élelmi- szeradagért, amit a föld terem, többet kell dolgozni. A túlnépesedés nyomása, az egyre több éhes száj nélkül nem lenne elég ösztönzés arra, hogy keményebben dolgozzanak, csak hogy egy kis élelmiszer-felesleghez jussanak. Boserup érvei szerint gyakran a megnövekedett népsűrűség az, amely végül is a mezőgazdasági rendszer megváltoztatásáért felelős. Az ötlet, mely szerint sok őskori változásban maga a népességnövekedés a legfontosabb okozati tényező, nagy jelentőségű a régész számára. Például sok társadalomban, ahol a népességnövekedés tendenciája – hacsak nem gátolta az élelem szűkös
[121]



sége vagy társadalmi tényezők – adott volt, megfigyelhetjük, hogy a mezőgazdasági változások egész sorozata hogy mehetett végbe a múltban. Ahogy a népsűrűség növekszik, az élelemtermelésnek – az egységnyi területre eső termésátlag tekintetében – természetesen egyre hatékonyabbaknak kell lennie. Ez sokkal intenzívebb mezőgazdaságot von maga után, általában egy főre eső nagyobb munkabefektetést igényel, és néha – mivel némely területen az egyik növény, míg a másikon egy másik terem meg jobban – a szakosodás kialakulását is jelentette. Minden regionális ökológiai eltérés cserekereskedelmet tett kívánatossá, és így azoknak a társadalmi rendszereknek kedvezett, amelyek a hatékony, néha újrafelosztásos keretek között működő cserekereskedelmet támogatták. Láthatjuk tehát, hogy a gazdasági szervezet egész problémakörében a népesség mint tényező milyen fontos szerepet játszik. Sőt a népesség növekedése, a nagyobb, megtelepült csoportok számos pusztán társadalmi problémát is vonnak maguk után. Anthony Forge antropológus szerint egy egyenlőségre törekvő egalitárius neolit közösség létszámának felső határa általában 400-500 fő lehetett. Ha a népesség e szint fölé emelkedett, a problémát úgy oldhatták meg, hogy néhány tagjukkal egy új közösséget alapíttattak, máskülönben a csoportban valószínűleg a társadalmi rétegződés új formáit kellett volna bevezetni. Ilyen lehetett volna a foglalkozás szerinti megosztás, vagy mint némely hierarchikus rendszerben, a tulajdonviszonyok szerinti rétegződés. Egyes elképzelések szerint az ilyen irányú fejlődés nagyon valószínű, mivel a „Homo Sapiens” csak egy bizonyos mennyiségű közvetlen személyes kapcsolatot tud intenzíven kezelni úgy, hogy sikeresen különbséget tesz közöttük.54 Ezzel tehát először nyerhetünk betekintést abba, hogy egy zárt területi rendszerben a népesség növekedése miért vonhat maga után további társadalmi differenciálódást, és egy olyan társadalmat, amelyben az emberek szerepük, foglalkozásuk és státusuk alapján rétegződhetnek. Más szavakkal megfogalmazva, ha egy társadalmi vagy települési egység egy bizonyos méreten túl növekszik, akkor ahhoz, hogy továbbra is egység maradjon és a működőképességét megőrizze, a társadalmi szerveződés új formái válnak szükségessé. Különböző társadalmak különféle megoldásokat találtak, de a
[122]



hierarchikus rendszer kialakítása és egy vezető személy, vagy főnök fontosságának megnövekedése majdnem mindegyikben megtalálható volt. A népesség meghatározása a korai társadalmak kutatásában tehát alapvető jelentőségűvé vált, még akkor is, ha a népesség aktuális számának kalkulációja már-már idegesítő mértékig inkább csak találgatás, semmint meggyőző érvelés kérdése.
Gazdasági szervezet és csere. Lassan kezdjük már megérteni, hogy ami a neolitikum legegyszerűbb földműves falvait az őket követő összetettebb társadalmaktól megkülönbözteti, az nem annyira az élelemtermelés technikája és valójában nem is egyedül a népsűrűség, hanem a velük együtt járó gazdasági és társadalmi szervezettség volt. A régészek csak a legutóbbi időben léptek túl speciális és gyakran már inkább felületes néprajzi párhuzamokon, hogy a gazdasági szerveződéssel sokkal általánosabb keretek között foglalkozzanak. Egy ideális, egyszerű neolitikus faluban minden család teljesen önellátó lehetett, saját maga termelte a számára szükséges élelmiszert, készítette és égette a saját kerámiáját, szőtte a saját textíliáit, csiszolta és pattintotta saját kőeszközeit. A nagyobb és öszszetettebb társadalmak egyik alapvonása, hogy ezeket a tevékenységeket szakemberek végzik. Szervezetük egyik kulcskérdése tehát, hogy a javakat milyen módon cserélik ki, lévén a csere valamely formája nélkül a kézműves specializáció lehetetlen. Sok primitív társadalom képes teljes egészében piac, csereárfolyamok vagy üzleti kereskedelem nélkül létezni. A barátok közötti, kölcsönösségi alapokon működő ajándékcserének, bár elsősorban a barátság megerősítésének egy eszköze, és így nagyrészt társadalmi tranzakció, megvan az a hatása, hogy lehetővé teszi bizonyos termékeknek kézről kézre való forgását. Így cseréltek gazdát a kőbalták Észak-Ausztrália bennszülöttei között, és valószínűleg az őskori Európában is. A kagyló karpereceknek az Égeikumból a Balkánra irányuló őskori „kereskedelme” a kölcsönös csere egyik fajtája lehetett. A leletek megoszlása arra utal, hogy ez bizonyos mértékben azokra a ceremoniális ajándékcserékre hasonlíthat, mint amilyeneket jelen korunkban a nyugat-csendes-óceáni Trobriandszigetek lakói között figyeltek meg. Néhány társadalomban, ahogy a főnök vagy vezető személy még fontosabbá válik, az árucsere egy további formájának, a
[123]



redisztribúciónak nevezett újraelosztásnak az irányítója lesz. Ebben a rendszerben, mint főnök, a közösség minden csoportjának termékeiből részesedést kap, amelynek egy részét a közösségen belül újra elosztja. E rendszer jelentősége abban rejlik, hogy piacok, sőt néha minden kereskedelmi tevékenység léte nélkül is lehetővé teszi a kézműves specializációt. Polányi Károly közgazdász volt az, aki rámutatott, hogy milyen fontos szerepet játszott e rendszer sok korai társadalomban, és ahogy azt majd a 10. fejezetben is látni fogjuk, Európa első civilizációjának is ez képezte a gazdasági alapját. Ezzel a gazdasági és társadalmi szervezetre vonatkozó teoretikus megközelítéssel felfegyverkezve, lassan új fényben kezdjük látni az őstörténet legnagyobb részét, és az eddig az őstörténetről született írások nagy része – például a piacgazdaság feltételezése – ma már tarthatatlannak tűnik. Mindössze nyolc évvel ezelőtt egy régész még leírhatta Jerikó nagy korai neolitikus lelőhelyéről a következőket: „Elég valószínűtlen, hogy a mezőgazdaság Jerikóban, 200 m-rel a tengerszint alatt jobban virágozhatott volna, mint Palesztinában máshol. Más bevételi forrásoknak kellett léteznie, és ez valószínűleg a kereskedelem volt. Jerikó ideális helyen feküdt a kereskedelmi tevékenységhez: rendelkezett a Holt-tenger ásványkincseivel, sóval, bitumennel és kénnel, ezekkel a korai társadalmakban csupa értékes termékekkel... Ha a műhelyek vagy raktárak előkerültek volna, sok más anyagot is idesorolhattunk volna.”55 Úgy tűnik, hogy kereskedelmével és raktáraival ez egyszerűen egy modern kereskedelmi társadalomnak egy olyan korai őstörténeti közösségre való visszavetítése, melynek gazdasági alapjai teljesen eltérőek voltak. Ítéletünknek természetesen bizonyítékokon, és nem a reciprocitás vagy redisztribúció a priori koncepcióján kell alapulnia. Az azonban tény, hogy üzleti kereskedelemnek még sokkal későbbig sincs sehonnan nyoma, nincsenek készterméklerakatok, nagy szakosodott műhelyek, és a könyvelésnek sincs bizonyítéka. Egy teljesen eltérő gazdasági szervezetre kell tehát gondolnunk. Egymást követő őskori társadalmakban vissza kell tudnunk vezetni a csererendszer kialakulását, amely fokozatosan lehetővé tette az egymásrautaltság és specializáció fokának növekedését. Erre valójában az Égeikumban nyílik lehetőség, bár üzleti kereskedelem nem alakul ki a Kr. e. 2. évezredig, és a piacok is
[124]



csak ezer évvel később jelennek meg. Közép- és Észak-Európában is újra meg kell majd vizsgálnunk a bizonyítékokat annak érdekében, hogy megtudjuk, a bronzkor fejlődő fémipara milyen mértékben függött a redisztribúciótól, és hogy egy bonyolult társadalmi kötelékektől mentes, pusztán üzleti kereskedelem mikor jött létre.
Társadalmi szervezet. Mindenekfölött a társadalmi szervezet az a terület, ahol a megfigyelt változások és fejlődés magyarázatait keresnünk kell. Teljesen világos, hogy az impozáns építményeket – mint némely megalit sír, vagy éppen a máltai templomok – építő közösségnek nem volt semmilyen bonyolult gazdasági szervezete. Redisztribúciós rendszerük lehetett, bár ennek még nagyon kevés bizonyítéka van. A kézműipar specializációja azonban nem volt még nagyon fejlett. Mivel a Közel-Kelet fejlett társadalmaival (melyeknek valóban fejlett redisztribúciós rendszerük és társadalmi hierarchiájuk volt) fennálló kapcsolatok régi elméletét az új datálás eredményeként el kellett vetnünk, most el kell gondolkodnunk azon, hogy milyenfajta társadalmi szervezet vezethetett ilyen együttesek építéséhez ezekben a viszonylag differenciálatlan gazdasággal rendelkező kis közösségekben. Ez arra késztet minket, hogy felmérjük, ezek a korai társadalmak milyen mértékben testesítettek meg társadalmi hierarchiát, és hogy vezetőik milyen mértékig voltak képesek a munkaerőt és egyéb forrásokat mozgósítani. Amit ma erről leírhatunk az csak találgatás, de egyben elképzelhető is, és amennyiben majd több bizonyíték lesz elérhető, az eldönti érvényességét is. Itt látható tehát néhány azokból a megközelítési lehetőségekből, amelyeket az európai őstörténet a hagyományos, diffuzionista rendszer romjaiból emelendő új és érdemleges képének leépítéséhez kell használnunk. A feladat természetesen nem oldható meg máról holnapra, de a kilátások jók, és a végső képnek hihetőnek és meggyőzőnek kell lennie. Egy kultúra összes különféle jellemvonása népesség, létfenntartás, technológia, gazdaság, társadalmi szervezet stb. – elválaszthatatlanul egybefonódik, így ha kísérletet teszünk az egyik magyarázatára, az nem kell hogy a többi elvetését is jelentse. Láthatjuk például, hogy egy növekvő népesség végül hogyan teszi szükségessé a kézműipari specializáció nagyobb termelékenységét és a hozzá.
[125]



társuló hatékony redisztribúciós rendszert. Egy ilyen újraelosztási rendszer leghatékonyabban akkor alkalmazható – bár egyéb mechanizmusok is léteznek ha rendelkezésre áll egy szilárd és erős központosított szervezet, amely viszont általában meghatározott társadalmi hierarchiát követel. A vezető réteg pártfogása és a tekintélyért való versengésük a megfelelő körülmények között segítheti a technológiai fejlődést és a haladást. Elkezdhetjük megfigyelni, hogy a megfelelő helyeken és alkalmas időben az egész kulturális rendszer, annak különböző területei vagy alrendszerei összességükben hogyan növekedhetnek és fejlődhetnek. A következő fejezetek jelentik az első kísérletet arra, hogy a társadalom és gazdaság felől megközelítve, valamint a minimális külső hatásokat feltételezve beszámoljunk az őskori Európa nagyobb hatású vívmányainak némelyikéről. Ezek, ahhoz képest, ahogy korábban a diffuzionista őstörténetben felvázolták őket, jelentősen megváltoztatják a nagyobb epizódokat: a földművelés „jövetele”, a megalítok építőinek „megérkezése”, égei „hatások” a Nyugat-Mediterráneumban a késő neolitikum folyamán, a fémművesség „megérkezése” Délkelet-Európába és a Vinča-kultúra kezdete, a civilizáció „átterjedése” az Égeikumban, a mükénéi hatás „elterjedése” Britanniában és Európában. Ezen „események” mindegyikét (az első kivételével), amelyeket korábbi feltételezések szerint a Kelet „magasabb” kultúráival fennálló kapcsolatok hívtak életre, ma már mint lényegükben helyi folyamatok eredményeit szemlélhetjük. Annak ellenére tehát, hogy az európai mezőgazdaság nagyrészt közel-keleti növényeken és állatokon alapult, ezek adaptációjának módja és az új életvitel már jellegzetesen európai volt. Ezeket az elképzeléseket még teljes és meggyőző részletességükben formába kell önteni: valójában még évtizedeknek kell eltelni, mire egy olyan valóban meggyőző európai őstörténetünk lesz, amely a részletekre is kiterjedő összehasonlító vizsgálattal, ugyanazzal a bizonyító erővel rendelkezik majd, mint egykoron a régi diffuzionista kép tette. Ez tehát a közeli jövő kutatási programja, amelyhez az őstörténészek most hozzálátnak. Izgalmas dolog éppen most, amikor a múlt olyan gyorsan változik, azon tűnődni, hogy magyarázataik vajon milyen formát öltenek majd. A következő fejezetek némely feltételezését és végkövetkeztetését a további munka megváltoztathatja; némelyről pedig kide
[126]



rülhet, hogy egyszerűen rossz. A „barbár” Európa azonban valódi társadalomként vagy társadalmak csoportjaként tűnhet fel, ahol egész idő alatt meglepő fejlődés és változás ment végbe, és ahol alapvető társadalmi változások kísérték, vagy inkább kapcsolódtak az önálló technológiai felfedezésekhez. Afelől pedig kétségem sincs, hogy Európa új őstörténetét társadalmi és gazdasági folyamatok rendszerében kell megírni.
[127]



7. A MEGALITOK TITKA
Nyugat-Európa látványos megalit sírjai hirtelen és visszavonhatatlanul korábbra datálódtak, mint a világ összes hasonló építménye. Sehol sincs olyan kőépítmény, mely ősiségében vetekedhetne velük. Talán még ennél is csodálatraméltóbb azonban, hogy a föld alatti sírkamrák némelyike kőmennyezetével együtt teljes épségben maradt ránk. Így beléphetünk és megállhatunk egy olyan kőkamrában, amely több mint 5000 évvel ezelőtt is ugyanígy nézett ki. Némelyikük, mint például a Maeshowe Orkneyn, vagy a hosszú folyosós bejáratú Cueva del Romeral a spanyolországi Antequeránál, díszítése és tökéletes kivitelezése erejével minden képzeletet felülmúl. A megalit nem egyszerűen egy építmény: a megalit már építészet – 3000 évvel az írás nyugat-európai megjelenése előtt (függetlenül attól, hogyan határozzuk meg az építészet fogalmát). Nem csoda tehát, hogy ezek az építmények generációkon keresztül mindenkit ámulatba ejtettek. Egy ideig a diffuzionista magyarázatoknak sikerült őket érthetőbbekké tenni: a felépítésükhöz szükséges technikai tudást és a lendítő erőt, hogy ennyi energiát fektessenek a kőépítményekbe, úgy tekintették, mint ami keletről, egy civilizáltabb világból származik. Az építők anyagi kultúrájának az építményekkel szembeállított viszonylagos szegénysége így már kevésbé volt feltűnő. Most ismét egy paradoxonnal kerültünk szembe: azok a barbárok, akik még a fém használatát sem ismerték, több évszázaddal a piramisok előtt ilyen lenyűgöző építményeket emeltek. A legégetőbb előttünk álló feladat az, hogy megmagyarázzuk, amennyiben nem a Közel-Kelet korai civilizációinak telepesei emelték őket, akkor hogyan épültek ezek a műemlékek. Megalit sírokat elsősorban az Atlanti-óceánt és az Északi-tengert határoló területeken – Spanyolországban, Portugáliában, Franciaországban, Britanniában, Írországban, Hollandiában, Németországban, Dániában és Svédországban – találhatunk (25. ábra).
[128]



Nem fordulnak elő Közép-, Kelet- vagy Délkelet-Európában, és néhány palesztinai példától eltekintve a Kelet-Mediterráneumban sem. A Földközi-tenger nyugati medencéjében Spanyolország és Franciaország kivételével nem túl széles körben találhatók, és dél-itáliai és baleári példái is későbbiek. Annak ellenére, hogy alaprajzuk és szerkezetük, valamint a föld- vagy kőhalmok, amelyekkel fedték őket, nagyon változóak, minden sírnak vannak bizonyos közös jellemvonásai. Mindegyikük kőből, ahogy az elnevezésük – „megalit” (görög megas – nagy; lithos – kő) – maga is kifejezi, gyakran elég nagy kövekből épült. Kollektív temetkezési helyként használták őket, a halotti maradványok tekintélyes számú, egymást követő átrendezésével. A temetkezéssel együtt járó sírmellékletek általában hétköznapiak – néhány edény, egy kőbalta, egy vagy két kovapenge, Európa csaknem minden területén, ahol megtalálhatók, e sírok jóval a fémművesség megjelenése előtt épültek, bár a későbbi betemetkezések némelyike réztőröket és ékszereket is tartalmaz. Nyugat-Európa megalit sírjai tehát neolitikusak. Ezen a ponton időszerű, hogy különbséget tegyünk e sírok és azok között a műemlékek között mint például a máltai templomok, Bretagne nagy kősorai és Britannia kőkörei (köztük Stonehenge) –, amelyek szintén „megalit” szerkezetűek. A felhasznált kövek mérete önmagában nem teszi ezeket az építményeket hasonlatossá a sírokhoz. Mind a funkciójuk, mind a megjelenésük teljesen eltérő, így a két csoportot egymástól teljesen függetlenül kell tárgyalni. Itt sajnos nincs rá lehetőségünk, hogy a sírokat részletesen leírjuk, így csak a Glyn Daniel által megkülönböztetett két legjellegzetesebb formát említjük meg: a folyosós (passzázs) sírt és a galériás (kamrás) sírt. A folyosós síroknak (23. ábra) egy központi, kőből épült kamrájuk van, amely általában egy kerek domb vagy tumulusz közepén helyezkedik el. A kamrát egy keskeny, kőből épült, néha nagyon hosszú folyosón keresztül lehet megközelíteni – Spanyolországban némely sírnak 30 m hosszú folyosója is van. A klasszikus megalit folyosós sír nagy kőlapokból épül, amelynél a folyosó függőleges kőlapjait (az orthosztátokat) vízszintesen rájuk fektetett kőlapokkal fedve hozzák létre a tetőt. A sírkamra maga nagyobb lapokból épül, és szélesebb, valamint magasabb is.
[129]



[130]



A folyosós sírok falait elég gyakran száraz falazásos technikával, lapjára fektetett kisebb kövekből építik fel. Számos területen, az Orkney-szigetektől Skócia északi partjai mentén le Dél-Spanyolországig, a folyosós síroknak álboltozatos tetejük van. Ezekben a sírokban száraz falazásos technikát használnak a központi kamra befedésére. Minden lapjára fektetett kő egy kicsit túlnyúlik az alatta fekvő kő peremén – ahogy az álkupola addig magasodik és a falak addig közelednek egymáshoz, míg elég közel kerülnek ahhoz, hogy az egyetlen zárókővel le lehessen zárni
24. ábra. Egy nagy teremsír alaprajza: Essé Bretagne-ban (G. E. Daniel után)
[131]



őket. Ez nem ugyanaz a technika, mint az ív, vagy igazi boltozat, mivel itt minden kő vízszintesen fekszik. Ezek a falkiugrásos, álboltozatos folyosós sírok a leglenyűgözőbbek közé tartoznak, pedig a szó szoros értelmében – mivel nem használnak nagy köveket – egyáltalán nem „megalitok”. Ennek ellenére természetesen a szűkebb értelemben vett megalitok csoportjába tartoznak. A galériás sírok esetében nincs meg a keskeny bejárati folyosó és a szélesebb sírkamra eltérése. Az egyetlen téglalap alakú térbe közvetlenül, teljes szélességében lehet bejutni, és a fölé emelkedő domb is gyakran inkább téglalap alakú, mint kerek (24. ábra). Legszebb példáit Dániában és Franciaországban találjuk (2. kép). Természetesen nem minden megalit sír az imént leírt két impozáns szerkezetű típus körébe tartozik. A formák egész sorát ismerjük, és sokuk csak egyszerű „dolmen” – három vagy négy nagy kő tart egy nehéz zárókövet (2. ábra). A formák nagy változatossága a sírok rendszeres osztályozását valóban mindig bonyolulttá tette, így, bár a legutóbbi időkig egy nagyjából diffuzionista elképzelés volt elfogadott, ezen emlékek összességére sohasem volt egyetlen, széles körben elfogadott magyarázat. A sírok eddigi legkorábbi dátumai Bretagne-ból származnak: így egységes kép alakult ki, amely szerint a kamrasírok naptári években Kr. e. 4000 előtt épültek. Kr. e. 3000 előtt már Britanniában és Dániában is álltak kősírok. Egyiptom korai kőpiramisai pedig még mindig csak Kr. e. 2700 körül épültek. Az is igaz viszont, hogy a legutóbbi kutatások szerint vályogtéglából épült előzményeik is voltak, és az egyiptomi predinasztikus építészetről még mindig alig tudunk valamit. De eddig még Kr. e. 3000-nél korábbról semmilyen kőépítményt sem ismerünk Egyiptomból, amely csak távolról is, de összehasonlítható lenne a Nyugat megalitjaival. Childe diffuzionista elmélete, mely, mint azt láttuk, nyugatra, Spanyolországba, majd onnan fel az atlanti partvidékre hozta a sírokat, azt a látványos javaslatot vetette fel, hogy a sírok „megalit misszionáriusok” munkái voltak. Így ír: „A Brit-szigetek őstörténetének folyamatát alapjaiban megváltoztatta egy vallásos vándorlás, amely hatással volt a Földközi-tenger, az Atlanti-óceán, sőt még a Balti-tenger egész partvidékére... A Mediterráneum és atlanti Európa hatalmas területe
[132]



in a sírépítészet tetszőleges részleteinek szigorú megegyezése jó bizonyítékai – ahogy a mecsetek a mohamedán hitnek – egy megalit vallásnak. A sírok elterjedése elsősorban a partok mentén, majd a kikötőkből szétsugározva a vallás terjedésének csatornáit és domíniumának területét tárja elénk.”56 Többé azonban már nem kényszerülünk arra, hogy e sírokat egyetlen vándorlás eredményének tekintsük, eredjen az bár Ibériából vagy Bretagne-ból (ahogy valaki az új dátumok alapján érvelhetne). Feladatunk ehelyett az, hogy társadalmi modellt alkossunk, egyszerű képet alakítsunk ki az említett építmények létrejöttének körülményeiről. Fel kell tennünk a kérdést, hogy egy adott területen hogyan épülhettek a sírok, és hogy milyenfajta társadalom volt értük felelős. A sírok persze kialakulhattak egyetlen helyen is, majd onnan egy ma még ismeretlen mechanizmussal elterjedtek, de ez is csak annyira valószínű, mint hogy számos különféle területen elkülönült, és lényegében önálló fejlődés ment végbe.
HELYI FEJLŐDÉSEK
Egy új kép kialakításának első lépése, hogy újra áttekintsük a sírok elterjedését és datálását. Az egyszerű tipológiai és kronológiai megállapítások, minimálisan, valamilyen világos területi megoszlást nyújtanak számunkra. Első pillantásra úgy tűnik, hogy a sírok elterjedése csaknem folyamatos az atlanti partvidék mentén Dániától Dél-Spanyolországig (25. ábra). Nem terjed le viszont Közép-Európára, a korai Duna menti földművelők és utódaik területére; de elfoglalja egész Franciaországot és Spanyolországot. Ha azonban mégis azt sugallnánk, hogy létezik, vagy létezett „megalit provincia”, egy egyszerű diffuzionista csapdába esnénk, mivel ezeknek a területeknek az őskori kultúráiban semmiféle egység nem mutatható ki. Még ha a Földközi-tenger szigeteitől eltekintünk is – amire még maguk a diffuzionisták is hajlandóak voltak, lévén az emlékek ott annyira eltérőek –, a megalit sírokkal rendelkező többi terület leletei is alig mutatnak közös vonásokat. Természetesen mindegyikük neolit, mivel az első megalitok az összes területen még a rézművesség megjelenése előtt megépültek, így csak kerámiát, követ és csontokat tartalmaznak. Ez
[133]



25. ábra. A nyugat-európai neolit kamrasírok területi megoszlása azt a négy vagy öt régiót ábrázolja, ahol ilyen építmények függetlenül kifejlődtek
azonban teljesen felszínes hasonlóság, hiszen mi mást is tartalmazhatnának a fém megjelenése előtt. Egy „megalit tartomány” körülhatárolása felveti annak a kockázatát, hogy kiemeljük a sírokat szülőkultúrájukból és azokból a közösségekből, amelyek építették és használták őket. Maga után vonna továbbá egy körkörösséget mely sok diffuzionista érvrendszerben benne rejlik. Ezekben bizonyos jellegzetességeket különböző, egymástól térben és időben gyakran távol eső kultúrákban azért választanak ki összehasonlításra, mert azok hasonlóságot mutatnak. Ezután pedig meghatározó fontosságúnak tartják, hogy az ekként kiválasztott jellemvonások valóban olyan hasonlóak. A valóságban azonban az ilyen érvelés erejének a java abból származik, hogy kizárja azokat az egyéb bizonyítékokat, melyek teljesen eltérő következtetésekre vezethetnének.
[134]



Az egymástól távol eső területeken végzett radiokarbon-kormeghatározások és tipológiai vizsgálatok segítségével számos olyan helyet különíthetünk el, ahol az épített kősírban való kollektív temetkezés szokása önállóan, saját fejlődés eredményeként, más hasonló területektől függetlenül alakult ki. Dániában már jóval ezelőtt megfigyelték, hogy a legkorábbi kősírok hosszú dolmenek (langdysser), gyakran csak nyitott, négyszögletes kőkertek voltak, melyek egy vagy több, nagy kövekből épült közrezárt kamrát tartalmaztak (26. ábra). Ezekbe, ha a dombot egyszer felhalmozták, már nem lehetett bejutni. Montelius maga eredendően helyi ötletnek tartotta őket, bár mások szerint délről és keletről származtak. Később naptári években Kr. e. 3000-re az őskori Dániában ebből az egyszerű formából egy domb alatt lévő négyszögletes kamra alakult ki, melyhez természetesen egy rövid folyosó vezetett. Montelius szerint ez az átalakulás végső soron kelet-mediterráneumi hatásra ment végbe. Mára azonban egy teljesen helyi fejlődés tűnik valószínűnek, és a folyosó kétségkívül funkcionális elemévé
26. ábra. A dániai Valdbygaards hosszú dolmenjének látképe és alaprajza, ahogy Fergusson 1872-ben lerajzolta
[135]



válik egy ilyen sírnak, melynek központi kamrája egy domb alatt fekszik. Az új datálás azonban nyitva hagyja annak a lehetőségét, hogy ez az újítás valójában Bretagne-ból érte-e el Skandináviát. Dél-Britanniában világossá vált, hogy a korai földművelők először egyáltalán nem építettek kősírokat. És valóban, Humphrey Case oxfordi őstörténész helyesen mutatott rá, hogy az első földműves telepesek, akik állatbőr csónakjaikon keltek át a csatornán, először még akkor sem építhettek monumentális sírokat, ha az különben szülőkultúrájuk része volt. Rövidesen azonban mégis megfigyelhetjük hosszú, ám kőkamra nélküli földhalmok megjelenését. Módszeres ásatások egész sora azonban bebizonyította, hogy sokuk eredetileg nem volt kamra nélküli: gyakran egy mára már teljesen elpusztult sírkamrát tartalmaztak, mely a halom egyik végénél feküdt. Dél-Britannia első kőből épült sírjai, mint például West Kennet vagy Nympsfield, nagyon közvetlen módon követik ezt az alaprajzot. Ezek is hosszú halmok, egyetlen sírkamrával az egyik végükön. Nem „teremsírok”, hanem a hosszú földhalomban lévő fa sírkamra kő változatai. Ezek szerint tehát nem valami részben megemésztett déli ötlet visszatükröződéseinek, hanem teljesen helyi adaptációnak tarthatjuk őket – bár maga a hosszú földhalom talán a helyi változata volt annak, amely Észak-Európában egy általános gondolat nyomán terjedt el. A harmadik terület, ahol az épített sírokba való kollektív temetkezés helyben alakult ki, Bretagne volt. A fejlődés részletei korántsem világosak, de a nagyon korai radiokarbon-dátumok minden komoly kétséget eloszlatnak önállósága felől. Naptári években már Kr. e. 4000 körül csodálatos, száraz falazásos technikával készült álboltozatos kamrájú sírokat láthatunk, mint például az Île Longue-nál lévőt (5. és 28. ábra). A folyosó függőleges kövei a fedőlapokkal, valamint a sírkamra néhány darabja a szó valódi értelmében nagy megalit kő. Európában, vagy valójában a világon először, itt Bretagne-ban találkozhatunk az álboltozattal, vagy tholosszal, ahogy Görögországban nevezik, ahol később, Kr. e. 1500 körül ugyanezt a technikát használták a nagy mükénéi sírok megépítéséhez (5. ábra). A sírformák bretagne-i változatossága nagyon meglepő. Vannak allées couvertes (teremsírok), melyek arányai tényleg monumentálisak – az Essé mellett található például 20 méter hosszú, 5 méter széles és 2 méter magas (2. kép és 24. ábra); de
[136]



van közöttük sok különleges formai változat is. Ma már világos, hogy az evolúciójuk nagyrészt helyben zajlott le, bár ez nem zárja ki a szomszédos területekkel, így Észak-Ibériával vagy Írországgal fennálló kapcsolatok, illetve az ötletek kicserélésének a lehetőségét. Ibériában, Britanniához és Dániához hasonlóan, úgy tűnik, egyszerű korai formák fejlődtek fokozatosan egyre összetettebb építményekké. Délkeleten, Alméria körzetében egyszerű, kerek, kőből épült sírokat találhatunk, melyek úgy tűnik, hogy megelőzték a környék sokkal látványosabb sírjait, mint amilyen például Los Millares. Nyugaton, Portugáliában pedig sok, csak néhány függőleges sziklatömbből és a tetejükön lévő zárókőből álló egyszerű dolmennel találkozhatunk, melyek Spanyolország atlanti partvidéke és Portugália megalit folyosós sírjainak elődei lehettek. A mai napig alig áll rendelkezésünkre ibériai radiokarbon-dátum, így még nincs rá lehetőségünk, hogy megcáfoljuk a régi tévhitet, mely szerint az egyszerű sírok pusztán elkorcsosult késői másolatai a nagy, bonyolult síroknak. Ahhoz azonban van elég dátumunk, hogy bebizonyítsak, ez utóbbiak már Kr. e. 3000 előtt használatban voltak, amely úgy tűnik, megcáfolja a keleti eredet elméletét. Annak lehetősége, hogy északi, bretagne-i inspirációra alakultak ki, még nem zárható ki, bár a korai és egyszerű helyi prototípusoknak a portugáliai dolmenek és az almériai kerek sírok által szolgáltatott bizonyítékai már most elegendő alapot szolgáltatnak a helyi kialakulás elméletéhez. Mindez azt jelenti, hogy Nyugat-Európában a kősírokba való kollektív temetkezésnek legalább négy, potenciálisan független kialakulási folyamatát ismerjük: Dániában, Dél-Britanniában, Bretagne-ban és Ibériában. Sőt ilyen fejlődés, teljesen függetlenül, más területeken is végbemehetett. Az egyik ilyen lehetőség Írország, ahol egy eltérő sírtípus figyelhető meg. Ez az ún. „kőudvar”, egy fedetlen központi udvar, melyből a függőleges kőlapokkal részekre osztott sírkamra nyílik. Az ma még nem világos, hogy Írország legkorábbi neolit telepesei egyből kősírokba kezdték-e temetni halottaikat – amely esetben az ötletet legalább Bretagne-ból hozhatták magukkal –, vagy ez egy évszázadokig tartó helyi fejlődés eredménye volt. Ezen elkülönült területek mindegyikében a látványosabb építmények, amelyekben folyosó vezetett a földhalommal borított
[137]



sírkamrába, mind egyszerű prototípusokból alakultak ki. Csak néhány esetben, mint például Dél-Britanniában használtak fát építőanyagként, de a követ tartóssága általában sokkal alkalmasabbá tette. A mesterek (építészek), ha egy dombba ágyazott sírkamrát szerettek volna építeni, melyben minden egymást követő temetés alkalmával be lehetett jutni, minden körzetben hasonló technológiai problémával kerültek szembe. Azokban a körzetekben, ahol a kő természetes tömbökben fordult elő, és bonyolult volt fémeszközök nélkül hasítani vagy faragni, ott az eredmény egy igazi megalit építmény volt. Ez egy speciális problémára adott természetes válasz volt, és nehéz elképzelni, hogy a feladatot másként hogyan lehetett volna végrehajtani. Ha elég munkaerő és szívós bőrkötél állt rendelkezésre, ezeknek az óriási köveknek a felállítása nem lehetett olyan bonyolult, mint amilyennek első pillantásra tűnhet. Richard Atkinson professzor – akit különösen érdekelt Stonehenge építése – modern kísérletei szerint 600-700 ember kellett ahhoz, hogy bőr vontató
27. ábra. Egy megalit kőtömb állványozással történő felemelésének három fázisa (R. J. C. Atkinson nyomán). A kőtömböt emelőrúddal megemelik, és gerendákat dúcolnak alá. Párhuzamos gerendák váltakozó soraiból egy platformot építenek alá és köré, majd a tömböt ismét megemelik, és a folyamatot megismétlik
[138]



kötelekkel egy 35 tonnás követ megmozdítsanak. Körülbelül 80 ember kellett egy öttonnás kőhöz. Ahogy rámutatott, az álló köveket gerendákból vagy kisebb kövekből készült állvány segítségével illesztették a helyükre. Először egy gödröt ástak a kőtömb aljának befogadására, és ez utóbbi végét készenlétben fölé helyezték. Az állványzatot fokozatosan építették fel a külső vége (a felső rész) alatt, hogy alátámasszák azokat a rétegeket, amelyekkel a követ fokozatosan megemelték (27. ábra). A megalit kamrasírok tetejének hatalmas kőlapokkal való lezárását tárgyalva senki sem tehet mást, mint hogy idézi Atkinsont: „A kamrasírok záróköveinek felhelyezése néhány nehézségbe ütközött, ha feltételezzük, hogy a sírkamrát körülvevő dombot előbb a falak tetejéig megépítették, hogy ezen a lejtős töltésen a zárókövet gerendagörgőkön, emelőrudak segítségével felgörgethessék. A legfontosabb dolog az lehetett, hogy a kamra falait nagyon gondosan aládúcolják, hogy azok ellenállhassanak az oldalirányú nyomásnak; és valóban úgy tűnik, hogy a kamra belsejét teljesen feltöltötték földdel, vagy keresztbe fektetett gerendákkal kiékelték, és ezt a belső töltést csak akkor hordták ki, valószínűleg nem minden izgalom nélkül, amikor a zárókövek már mind a helyükön voltak.57 Atkinson számításai szerint a glamorgani Tinkinswood sírkamrájának lenyűgöző záróköve körülbelül ötven tonnát nyom, és legalább 200 ember kellett a helyreillesztéséhez. Az ilyen produktumok mind a technikai tudás, mind a szükséges munkaerő szempontjából elismerésre méltóak, de nincs okunk azt feltételezni, hogy meghaladták a neolit közösségek teljesítőképességét. Ma már tudjuk, hogy valójában az őskori Nyugat-Európa lakói voltak az elsők, akik ilyen módszerekkel meg tudták oldani a nagy kövek mozgatásának és felállításának problémáit. Más területeken, ahol a kő könnyen hasadt egyszerűen kezelhető kicsi, lapos lapokra, ott a sírok inkább száraz falazásosak, mintsem igazán megalitok, és szárazon rakott álboltozat fedi őket. Ilyen területeken egy körbefogó földhányás helyett gyakran látható a készen elérhető kövek halma. Ezért van az, hogy amikor a bretagne-i Île Longue-ot, a spanyolországi Cueva de la Pastorát, az írországi New Grange-et (23. ábra) vagy az orkneyi Maeshowe-ot megnézzük: egymáshoz nagyon hasonló építményeket látunk (28. ábra).
[139]



28. ábra. A bretagne-i Carnacnál, Er-Mané mellett fekvő álboltozatos folyosós sír izometrikus, a szerkezeti részleteket is mutató rekonstrukciója (J. L. Helgunach nyomán). Érdemes megfigyelni az álboltozatot
Valójában ezen álboltozatos sírok építői a különböző területeken a nagy kövek hiányában számukra elérhető egyetlen technikát használták. Minden egyes területen megkülönböztethetünk helyi jellegzetességeket, melyek a sírok helyi eredetére utalnak: Spanyolországban az álboltozás a körkörösségbe hajlik, mivel a kövek kis méretűek. Ezzel szemben Orkneyn, ahol a nagy kőlapok olyan szép egyenletes vonalban hasadnak, úgy tűnik, a síroknak inkább szögletes boltozatuk van, sarkokkal és egyenes élekkel. Pusztán szerkezeti szempontból tehát a neolit kamrasírok – legyenek bár megalitok vagy szárazon falazottak – leginkább tisztán helyi fejleményeknek, helyi adaptációknak, hasonló társadalmi elvárásokra adott válaszoknak tekinthetők. Ennek ellenére még mindig fel kell tennünk a kérdést, hogy ezek a korai közösségek hogyan voltak képesek az ilyen lenyűgöző építmények elkészítéséhez szükséges munkaerőt előteremteni.
[140]



A TÁRSADALMI ÖSSZEFÜGGÉS
Valóban elképzelhető, hogy ezek a sírok, ilyen korai időben, egyszerű neolit társadalmak saját erőből létrehozott alkotásai lennének? A legtöbb esetben sajnálatosan kevés bizonyítékkal rendelkezünk a sírokat építő földművesek településeire vonatkozóan. Könnyen lehet, hogy néhány körzetben egyáltalán nem volt egyetlen állandó település sem, és vándorló földművelést végeztek. Eszerint a falu körülbelül 12 évig maradt egy helyben, majd miután a közeli földterület kimerült, ugyanannak a körzetnek egy másik, friss földterületére költözött. E vándorló életformában a sírok lehettek a folytonosság kizárólagos megtestesítői. Az egyedül nyitva álló lehetőség, hogy rekonstruáljunk valamit a sírépítők társadalmaiból, az, ha vesszük azt az egy-két speciális esetet, amikor a sírok elhelyezkedése és egymáshoz való viszonya különösen sokatmondó. Néhány esetben sok mindent megtudhatunk a közösségek méretéről és természetéről, ha a földhasználat szempontjából közelítünk ezekhez a tényezőkhöz. Két terület, Arran és Rousay különösen érdekes, mivel viszonylag nagy sűrűségben tartalmaznak sírokat, és valószínű, hogy ha egyáltalán pusztult is el közülük valami, akkor is csak néhány. E területeket vizsgálva olyan közel juthatunk az eredeti településrendszer rekonstrukciójához, amennyire akárhol egyáltalán csak lehet. A nyugat-skóciai Arran szigetén 18 szerény kivitelű, akár negyven méter hosszú dombba is ágyazott sír maradt ránk. Sziget lévén, Arran kényelmes geográfiai egység a kutatáshoz, és mivel itt a földművelés sohasem volt igazán intenzív, a legtöbb, ha nem az összes sír ránk maradt. A 29. ábra a síroknak a mezőgazdaságilag ma is művelt területekre vetített eloszlását mutatja, mely területek gyakorlatilag a neolitikumban is művelt vidékeket jelenthetik. Gordon Childe már jóval ezelőtt megfigyelte, hogy Skócia megalit sírjai az ilyen földterületek mentén fekszenek. És valóban, Arran tizennyolc sírjából tizenhét 500 méteres körzetben fekszik azoktól a földektől, amelyek a neolitikumban valószínűleg alkalmasak voltak a mezőgazdasági művelésre. A sírok egy szomszédos pár kivételével viszonylag szabályos közökben fekszenek, amely arra bátoríthat bennünket, hogy tizenhat vagy tizenhét durván egyforma, és a művelhető földe
[141]



29. ábra. A skóciai Arran térképe, amelyen a megalit síroknak a mai művelt területekhez (pontozott) viszonyított megoszlása látható. A további feltételezett területeket csíkozás jelöli (a szintvonalak hozzávetőlegesen 100 méteres eltéréseket jelölnek)
[142]



ken alapuló territórium jegyében gondolkodjunk, mely territóriumok mindegyikét egy sír szolgálta ki. Ez egy kulcsfontosságú mozzanat – bár zavarba ejtően egyszerűnek látszik –, melynek ebben a szakaszában egy tisztán földrajzi megfigyeléstől, a sírok elhelyezkedésétől egy társadalmi megfigyelés, a közösségek által elfoglalt területek felé haladunk. Sőt, ha a sírok valami rendszeres vagy szabályos megoszlásra utaló jeleket mutatnak, ebből arra következtethetünk, hogy egy sír megléte megakadályozta másik síroknak a hozzá túl közel való felépítését. A legkézenfekvőbb, bár valószínűleg nem az egyetlen lehetséges magyarázat az, hogy a közeli földterületet egyetlen földműves közösség foglalta el. Településmaradványok hiányában nem tudjuk, hogy ez a rendszer egy állandó falutelepülésen alapult-e, vagy pedig a falu a területváltó földművelés során változtatta a helyét. Annak tükrében, amit a Duna-vidék első földműveseiről tudunk, valójában ez utóbbi tűnik a legvalószínűbbnek. Ilyen esetben, ha a falu minden tíz vagy tizenöt évben, mindig saját körzetén belül, de arrébb tolódott, a sír jelképezhette a közösség létében a kevés állandó elem egyikét. Ez az érvelés már egész más megvilágításba helyezi e műemlékeket. Arra következtethetünk belőle, hogy a síroknak nagyon különleges jelentőségük volt. Az egyes közösségek számára az építmény nem egyszerűen csak az ősök sírboltja, hanem a közösség e területhez való jogfolytonosságának maradandó szimbóluma is volt. Ezen a ponton elkerülhetetlen, hogy ne foglalkozzunk a népsűrűség kérdésével. Arran lakossága 1755-ben, jóval a modern mezőgazdasági technikák bevezetése előtt, az összeírások szerint 3650 fő volt. Ez kétségkívül több, mint a neolit népesség lehetett, különösen, ha a vándorló fölművelést alkalmazták, és persze az eke használata nélkül. Modern néprajzi párhuzamok felhasználásával kapott durván becsült adatok szerint egy embert kedvező körülmények között 1 acre (4000 négyzetméter) föld hozama láthat el elegendő élelemmel. Egy kettő és húsz év közötti parlag periódust beiktatva, fejenként kettőtől húsz acréig terjedő hasznosan művelhető földterületben kell gondolkoznunk. Ezt a számot használva az Arranon hatvan évvel ezelőtt művelt területekre, egy 600 és 1200 fő közötti ókori népességgel számolhatunk (amenynyiben a közeli és jó legeltető kapacitással rendelkező földterülethez tartozó nagyon alacsony népsűrűséget nem számítjuk).
[143]



Az egyszerűség kedvéért ezt a népességet egyenlő arányban eloszthatjuk a tizenhét, egy-egy sír által jelölt terület között, és megkapjuk, hogy 35–70 ember élt minden területen. A fentebb felállított érvrendszer alapján ez közelinek tűnhet a maximális becsléshez, és ha nem használták ki teljesen a művelhető földterület minden adottságát, ezeket az adatokat egy 5–10 fős faktorral csökkenthetjük. Ebből adódóan minden egyes, egy sír által jelölt területet egyetlen, közel tízfős földműves család foglalhatott el. E területek így a mai kisgazdaságokkal lennének egyenlőek. Ezek a területek őskori népességére vonatkozó kifejezetten alacsony számadatok, még ha csak hozzávetőlegesek is, realizmust visznek a vitába, és nagyon óvatossá tesznek minket, amikor egy neolit civilizáció fogalmában gondolkodunk. Rousay, az Orkney-szigetek egyike tizenhárom, száraz falazásos technikával készült sírjával, Arranhoz hasonló, a vizsgálatra alkalmas területet kínál. Harminc évvel ezelőtt Gordon Childe
30. ábra. Az Orkney-szigeteki Rousay térképe, melyen a kamrás síroknak a modern művelt területekhez pontosított, viszonyított területi megoszlása látható, a hipotetikus territóriumhatásokkal (a szintvonalak hozzávetőlegesen 100 méteres eltéréseket jelölnek)
[144]



publikálta a sírok térképét, és megjegyzéseket fűzött megoszlásuknak a mai farmokhoz való viszonyához. A kettő közötti viszony még világosabbá válik, ha valaki számításba veszi Rousay geológiáját is, ugyanis a mai művelhető földterület minden esetben glaciális üledéken fekszik. A térkép a síroknak ezekhez a lerakódásokhoz való viszonyát mutatja (30. ábra). Minden sírt ismét mint egyegy territórium kiemelkedő centrumának meghatározóját tekintetbe véve, valóban megdöbbentő, hogy ezek a territóriumok a művelhető területeken, a múlt század kisgazdaságaival és földműves településeivel megegyező megoszlást mutatnak. Arranhoz hasonló okfejtést használva, a neolit periódusra 300 és 650 fő közötti népességet kapunk - nem sokkal kevesebbet, mint a 18. századi 770 fős adat. Az ismét valószínűtlen, hogy az őskori népesség nagyobb lett volna, inkább sokkal kisebb lehetett. Ebben az esetben azonban a sírok mérete nagyon eltérő, és világos, hogy némely általuk szolgált közösség nagyobb volt, mint a többi. A népesség számát (300-650) a feltételezett territóriumok számával (13) elosztva territóriumonként átlagban 25–50 embert kapunk. Ez a szám hasonló nagyságrendű, mint amit Arrannál kaptunk, és bár hozzávetőleges, mégis jó alapul szolgálhat a téma megvilágításához. Ismét feltételezzük, hogy a sírok egy időben voltak használatban, amely elméletet a sírok elhelyezkedése is alátámasztja. Az is problémát okozott, hogy amikor a sírokat feltárták, a legtöbb esetben csak néhány csontvázat találtak, de elég nagy a valószínűsége annak, hogy a rég elfelejtett ősök porladó csontjait az új temetkezések alkalmával félrerakták. Ezek a becsült népességadatok hasznunkra válnak társadalmi szerveződésük fajtája korlátainak megállapításában. Ha az egyes territóriumok lakossága tényleg olyan alacsony volt, mint 25–50 fő, valószínűleg nem gondolkozhatunk nagyon nagy számú különféle ranggal vagy státusszal rendelkező csoportokban vagy territóriumfőnökökben. Mindegyik territóriumot biztosan egyetlen kiterjedt családnak vagy ágnak kellett elfoglalnia, melynek minden tagja eredetét, vagy házastársa eredetét egy közös ősre vezette vissza. Modern néprajzi párhuzamok törzsi szervezetre utalnak, és elképzelhető, hogy az Orkney-szigetek mindegyikén egy törzs, vagy annak egy ága élt.
[145]



Nincs rá bizonyítékunk, hogy az Orkney-szigeteken vagy esetleg Arranon egyetlen territóriumkörzetnek is kiemelkedő jelentősége lett volna – hacsak valaki nem akarja kiemelni Maeshowe-ot Orkney központi szigetén két, szomszédos építményével, a Ring of Brodgarral (Brodgar gyűrűje) és a Stones of Stenness-szel (Stenness kövei). Ezek után egy nyílt és elég egalitariánus (egyenlőségelvű) törzsi szervezetben kell gondolkodnunk; és a sírok leleteinek szélsőséges szűkössége semmiképpen sem mond ellent ennek a véleménynek. Természetesen nem vagyunk felhatalmazva arra, hogy ezt az elképzelést Nyugat-Európa megalitjaira azonnal általánosságban is alkalmazzuk, de néhány régióban – különösen Britanniában, Skandináviában és Franciaországban – a feltételezés jogosnak tűnik. Anélkül, hogy képzeletünk túlzottan elragadott volna, lassan kezdünk egy olyan új képet alkotni, mely feltárja e dolgok nagyságrendjét. E sírok mindegyike, még akkor is, ha több fázisban épült, eleve komoly munkabefektetést igényelt. Midhowe, a Rousay-kőhalmok legnagyobbika több mint 30 méter hosszú. Valamivel rövidebb, mint a wiltshire-i Fusell's Lodge hosszú földhalma, mely ásatója, Paul Ashbee becslése szerint 5000 emberi munkaórát képvisel. Midhowe még ennél is több munkát jelenthetett, és néhány becslés valóban sokkal többre tarthatja e számadatot, de a nagyságrend becslésére ezt az értéket is használhatjuk. Ebből természetesen nem következtethetünk arra, hogy ezeket az építményeket egyetlen kampány – még ha az évekig tartott is – alatt felépítették volna. Egyre több bizonyítékot találnak a kollektív sírok építésének sok-sok fázisára, és az építmény végső formája számos nemzedék munkájának: együttesét képviselheti. Ha egy territórium húsz munkaképes lakója nekilátna egy ilyen építmény felépítésének, akkor ez a célirányos munka, több mint harminc napot venne igénybe. Ilyen munkabefektetést valószínűleg csak egy vagy két év alatt lehetett megvalósítani, olyan időszakokban, amikor kevés volt a mezőgazdasági munka. Ezen a ponton talán teljesebb képet kapunk, ha megvizsgálunk néhány mai, a világ más tájain fekvő, további összehasonlítási lehetőséget kínáló nem ipari társadalmat. Ami a jelen kontextusban különösen sokatmondó, az az a kép, amelyet ezek a közösségek a szomszédos csoportoknak – legyenek azok ágak vagy egész törzsek – építési munkára való közös összefogása,
[146]



illetve mozgósíthatósága tekintetében nyújtanak. Minden eset valamiféle, egy ilyen összefogást lehetővé tevő társadalmi keretről tanúskodik. Az építkezés motivációja pedig gyakran kevésbé vallásos, mint társadalmi színezetű. Egy olyan lenyűgöző építmény iránti óhaj, amely a közösség egészének, és nem egyszerűen a halottnak válik majd becsületére. Valójában ha megvan a megfelelő ösztönző erő, az együttes összefogás meg az egyes egyének számára is építhet nagy hatású építményeket. Az észak-borneói kelabitoknak élő „megalit” hagyományuk van, amelyben általában egy ember számára, emlékmű vagy sír gyanánt, nagy kőépítményeket emelnek. Az egyik ilyet, amelyet 1859-ben emeltek, egy idős, örökös nélküli ember építtette a szokásos megoldással: szomszédait egy nagy ünnepre hívta, amelyért cserébe azok önként felajánlották szolgálataikat. Tom Harrisson jegyezte fel a kérdéses öregember bejelentését: „Tulajdonom minden mulandó részét, sót, rizst, disznókat, bivalyt és még sok egyéb vásári árut, mini dohány, bételdió, angolnák, s egyéb dolgok, előzetesen mindenkit illően értesítve, mind rá fogom költeni egy hatalmas ünnepre a következő rizsaratás után. Olyan helyzetben vagyok, hogy nagyon nagy ünnepet tudok rendezni. Emberek százai jönnek majd el, köztük rokonaim keleten a Kerayanon és Bawangon túlról, nyugaton pedig Kubaanon túl olyan messziről is, mint Pa Tik. Fényes szórakozás és ragyogó csere lesz. A legutolsó napon ki fogom jelölni emlékművemet. Minden nem múlandó ingóságomat halomba gyűjtik majd amott a téren, egy dárdavetésnyire a hosszúház létrájától. Minden jelen lévő ember kijön majd, amikor elállt az eső, és sorba áll a lejtő közepén lévő szép régi sárkányedénytől le egészen a folyómeder partjáig. Ezen élő lánc mentén kézről kézre járnak majd először a kis felszíni kövek, és ahogy a munka fokozatosan lejjebb ér, a nagyobb kövek, majd a kőtömbök. Ez mind szépen felvándorol a folyómederből, fel a partoldalon az áradásszint feletti kis dombra, hogy lassan egy kőhalmot formáljon. Ez rövid idő alatt egy dombbá fog nőni, magasabbra, mint amilyenre a hosszúház a földtől van, és kétszer olyan széles lesz, mint amekkorát valaki ugrani tud. Ez mind az enyém lesz. Így fognak a javaim örökre biztonságba kerülni. Így fog az emlékem örökké élni. Az enyém sokkal nagyobb lesz, mint egy
[147]



közemberé lehet, mert nagyon sokan fognak eljönni az ünnepemre, és nagyon jól fognak szórakozni – mivel semmit sem kell megtartanom, semmit sem kell továbbadnom, így nagyon sokat fogok költeni erre az egyetlen, nagy, végső bemutatóra, ezért mindent megtesznek, hogy sziklát a kőtömbre, azt a kőre, követ pedig a kavicsra halmozzanak.”58 Ez a ragyogó leírás részleteiben természetesen nem hasonlítható össze Európa kollektív sírépítményeivel, mégis megvilágít két általános jellemvonást, melyek jól alkalmazhatóak lennének azokra is. Az első helyen a társadalmi esemény, az ünnep fontossága áll, amikor a sír megépítése csak egy a számos emlékezetre méltó esemény közül. Másodsorban pedig itt van a státus iránti szenvedélyes aggódás – akár személyes, akár családi vagy a csoporté amelyet a bemutatóval és a gazdagság feltűnő „elfogyasztásával” is kiemelhetnek. Családok vagy törzsek komoly munkát kellett hogy befektessenek az élelmiszerforrások és más „tőke” összegyűjtésébe, amelyekre szükség volt ilyen ünnepek tartásához és a szomszédos csoportok lenyűgözéséhez. Egy újabb, egy másik borneói törzstől származó példát Tom Harrisson és Stanley O'Connor jegyzett fel; ez most látványos állókövek vagy „menhirek” állítására vonatkozik. Ezeket messziről szállították ide, és a gazdagság, illetve befolyásos státus bizonyítására, vagy a bátorság emlékműveként, vagy pedig egy sír megjelölésére állították fel: „Ahogy a köveket egy távoli helyről összegyűjtötték, azok, akik hozták a köveket, ki voltak téve mindenféle ellenséggel való találkozás veszélyének. A fejvadászat ekkortájt gyakori volt. Egy kő felállításához ennek következtében komoly erőkre volt szükség. Emberek nagy csapata kellett, hogy szembenézhessen ezekkel a veszélyekkel, és elszállítsa a követ a felállítás helyére. A befolyásos családok csak nagy köveket használtak. Három vagy négy napra volt szükség, hogy a követ a rendeltetési helyére juttassák. A szertartás csaknem ugyanolyan, akármilyen céllal állították is a követ. Naponta megöltek egy bivalyt a bátorságért; naponta megöltek egy bivalyt és egy disznót a státusért, és ugyanerre a számra volt szükség a gyermektelenségért. Az állatok összes száma a kő felállítási munkálataihoz szükséges napok számától függött. A kő felállítását követően évente végeztek még szertartásokat.”59
[148]



Borneón az ünneplés és emlékműemelés alkalma gyakran teljesen temetési jellegű. Általában nem ütközik nagy nehézségbe egy nagy ünnep alkalmából összesereglett emberek közül önkéntes csapatot összegyűjteni az emlékmű építéséhez – nagy neveletlenségnek számítana visszautasítani a közreműködést. Némely társadalmakban az ünnepségrendezés egész folyamata a vele járó ajándékcserével valójában rendszeres időközökben történik, és a terület társadalmi életének legfontosabb aktusa. Az egyik példát az Új-Guinea nyugati hegyei között élő kyaka nép szolgáltatta. Itt a csere és az ünneplés biztosan nem ad hoc, egyszer előforduló alkalmak voltak, mint az előbb leírt, inkább informális példáknál. A szomszédos területeket elfoglaló csoportok vagy klánok rendszeres meghatározott ciklusban előírt alkalmakon látják vendégül egymást. Sok energiát fordítanak az ünnepséghez szükséges élelmiszerek összegyűjtésére és az előkészületekre. Az esemény sikere és látványossága kulcsfontosságú volt az egész közösség számára, ettől függött a szomszédok megbecsülése és a szemükben kialakult kép. A települések, Arranhoz és Rousayhoz hasonlóan, itt is szétszórtak, tanyákból vagy tanyaláncokból állók voltak, és mindegyik, 20 és 160 felnőtt ember közötti létszámú klánnak megvolt a saját állandó területe. Ezeket a csoportokat a legjobban ismert szertartási körzetük alapján azonosították, vagy hivatkoztak rájuk. A klántagok gyermekei klánon kívülről házasodtak, és a klán általában öszszetartott ellenségeskedések idején csakúgy, mint a szertartási csereünnepségeken. Ezekhez az ünnepségekhez nem tartozott hozzá állandó emlékművek állítása, és valójában egyetlen néprajzi adatot sem ismerek, ahol ilyen jellegű építmények állítása hasonló, évenként ismétlődő ünnepségeken történne. Most már könnyebb megértenünk, hogy egy ilyen társadalmi körfolyamat hogyan válhatott előnnyé, ha egy kőhalmot vagy más építményt kellett emelni. Az itt tárgyalt három délkelet-ázsiai példa kétségkívül elfogadható körét szolgáltatja az olyan társadalmi körülményeknek, melyek elősegítették az arrani vagy az orkneyi sírok megépítését. Én valójában hiszek benne, hogy ezeket a skóciai sírokat ehhez hasonló, alapvetően egalitárius törzsi társadalmak fő emlékeinek kell tartanunk. A legtöbb esetben mindenképpen a kérdéses terület legfontosabb jellegzetességének kellett lenniük, amely terület maga is az építmény nevén lehetett ismert, épp
[149]



úgy, ahogy a kyaka klán területek gyakran központi szertartási körzetük nevén ismertek. Ebből a szemszögből nézve a megalit építményeket – a „sír” fogalom most már túl restriktívvé válik – úgy tekinthetjük, mint annak a csoportnak állandó társadalmi központjait, amelynek territóriumán feküdtek, és amelynek halottait magukba fogadták. Azt is elképzelhetjük, hogy – mint ahogy Új-Guineában is – ha egy területi csoport népessége az elfogadható szint fölé növekszik, akkor az ifjabb tagok egy része kiszakadhat, és hasonló csoportot hozhat létre saját területén belül. Egy megalit sír megépítése lehetett az egyik lépes, amelyet egy ilyen csoportnak identitása megalapítása érdekében meg kellett tennie, pontosan úgy, ahogy a kyakák között is szükséges lehet, hogy egy csoport az évi ciklus egyik szertartási ünnepének és cseréjének a házigazdája legyen. Szerintem úgy kell tekintenünk Arran vagy Rousay sírjaira, mint olyan társadalmak jeleire, ahol a szomszédos ágak vagy klánok közötti együttműködésre hatással voltak az olyanfajta cserék, mint amilyeneket leírtunk, és néha a kamrás sírok építésében való részvétel is. Sőt, ez a társadalmi szertartási tevékenység a versengés némely elemét is tartalmazta. Rousayn például Midhowe kőhalma nagy büszkeségére kellett hogy váljon annak a csoportnak, amelyet szolgált, és csodálatára vagy éppen irigységére a szomszédos közösségeknek. Ez a maga módján egy csodálatos építmény, és nagyon valószínű, hogy nagyszerűségét drágán megfizették a szarvasmarhák és juhok tékozló felhasználásával a munkáért cserébe felajánlott ünnepségek során. Valóban vannak bizonyítékaink némely britanniai kamrasíron kívüli rituális vagy ünnepi cselekményekre, ahol az ásatások során állatcsontokat találtak; és számos sírnak van nagy hatású külső szerkezete, mint például az észak-írországi „udvarok”, vagy a Cotswold-sírok hatalmas, álló kövekből épült homlokzatai. Továbbá a kőbalták neolitikumi britanniai távolsági kereskedelmének bőséges bizonyítékait Grahame Clark már a szertartási ajándékcsere jeleiként magyarázta. Mivel a formális cseréknek és az ünnepségek jeleinek független bizonyítékai állnak rendelkezésünkre, kézenfekvőnek tűnik, hogy a megalitokat e szélesebb társadalmi kontextusba helyezzük. A néprajzi összehasonlítások, ha a részletekben is túl sok hasonlóságot vagy eltérést keresünk, félrevezetők is lehetnek; ha
[150]



pedig az őskori Orkney vagy Arran, illetve a modern Borneó vagy Új-Guinea közösségei között túl szoros egyenlőséget próbálnánk tenni, az már egyenesen őrültség lenne. Az összehasonlítás mégis segít megértenünk, hogy kis földműves közösségek, amelyek nem sokkal a létfenntartás minimális szintje fölött éltek és nagyon korlátozott technológiákkal rendelkeztek, hogyan tudtak együttműködni látványos vállalkozásokban. Kis neolit közösségek – a megfelelő társadalmi keretek között – hasonlóképpen tudhattak olyan építményeket emelni, amelyek első látásra sokkal kézenfekvőbbek lennének egy nagy civilizált állam, például Egyiptom részéről.
MIÉRT MEGALITOK?
Egyetlen probléma maradt még, amit meg kell oldanunk ahhoz, hogy a megalitok jelenségét meggyőzően megmagyarázhassuk. Miért egy bizonyos területen – Nyugat-Európában – találhatók ilyen nagy koncentrációban a megalit sírok, amíg Európa más területein és a Közel-Keleten aligha találhatunk egyetlen hasonló építményt is. Még ha elfogadjuk is az imént felállított érveket arról a társadalmi kontextusról, amelyben ezek az építmények épültek, nem sugallhatja-e ez a lokalizált megoszlás az épített sírokban való kollektív temetkezés elvének egyetlen központból való elterjedését? Első pillantásra összességében figyelemreméltó egybeesésnek tűnhet, hogy Európa eme szomszédos területein, és egyedül csak ezeken a területeken, ennyire hasonló fejlődés mehetett végbe néhány évszázados eltéréssel. Ez mégis nagyon hasonló helyzet, mint amivel akkor kerülünk szembe, amikor a földművelés eredetét vizsgáljuk a Közel-Keleten (vagy hasonlóképpen Közép-Amerikában), ahol a szomszédos területeken közel egy időben hasonló jelenségek figyelhetők meg. A régészek ma már kezdik úgy vélni, hogy a „neolit forradalom” egy széles területen és hosszú idő alatt lejátszódó folyamat volt. Hogy az egybeesést érthetőbbé tegyük, nem kell mást csinálnunk, mint hogy bebizonyítsuk, a monumentális építményeknek ilyen irányú fejlődése minden egyes terület különleges körülményei között sokkal általánosabban működő érthető folyamatok természetes következménye volt. Ha hasonló körülmények alakulnak ki más terü
[151]



leteken is, nincs rá okunk, hogy meglepődjünk, ha néhányukban hasonló fejlődés tapasztalható. Lewis Binford, az „újrégészet” vezető amerikai ideológusa már felvázolt egy ilyen általános modellt a földművelés kialakulására a Közel-Keleten, és valójában az egész világon a jégkorszak végen. Biztos vagyok benne, hogy valami hasonló magyarázat a megalitokra is ki fog alakulni, és bár világosan és meggyőzően nem öltött még alakot, néhány lényeges tényezője már kialakulóban van. A legígéretesebb megközelítés, úgy tűnik, a népesség területén mutatkozik. Nyugat-Európa kamrasírjainak legnagyobb koncentrációja a P. R. Giot és T. G. E. Powell által „atlanti homlokzatnak” nevezett terület mentén mutatkozik – „egy jelenség, amely a nyugat felé mozgó kultúrákat megállította, és következésképpen átalakította”.60 Jelenlegi elképzeléseink, melyek szerint a földművelő gazdálkodás a Közel-Keletről terjedt el és hozta magával a neolit életformát Európába (afelől kétségünk sem lehet, hogy az alapvető gabonafélék honnan származnak), azt sugallják, hogy a „fejlődés egy hulláma”, a népsűrűség egy széles front mentén történő megnövekedése haladt nyugat és észak felé Európán keresztül. Ez a népességhullám végül az „atlanti homlokzatnál” kellett hogy megálljon. És itt rákényszerülünk, hogy megfontoljuk az atlanti Európa helyi népességének, azoknak az „epi-paleolitikus” vagy „mezolit” népeknek a szerepét, amelyek már a gabonatermelés előtt is ezeken a területeken éltek. Afelől kétségünk sem lehet, hogy az első földműves technikák megérkezésekor vadászó-gyűjtögető és halászó csoportok foglalták el Észak- és Nyugat-Európa parti területeit. Ahogy Gordon Childe 1925-ben írta: „az európai megalit építészet nagy központjai pontosan azok a régiók, ahol a paleolit továbbélés aránya a legnagyobb és legjobban tetten érhető volt.”61 Ezt az álláspontot legutóbb Humphrey Case sokkal nyíltabban fogalmazta meg, amikor ezt írta: „A folyosós sír valójában az atlanti mezolit közösségek újítása lehet.” Az érvelés alapja nem kizárólag a neolit közösségek létezése Bretagne-ban és Ibéria parti területem ugyanúgy, mint Skóciában és Írországban, hanem a Bretagne-ban talált mezolit temetkezések is. Téviec egy sziklás szigetecske a bretagne-i Quiberon-félsziget nyugati partjainál, ahol kiterjedt, és elsősorban rákmaradványokból álló földművelés előtti szemétdomblerakatokat találtak számos tűz
[152]



hellyel együtt. A tíz feltárt sírban összesen 23 csontvázat találtak, egy sírban hat halott volt a legtöbb. Ez családi egységekben történő temetkezés volt, és szerényebb módon ugyan, de ugyanazt a gyakorlatot jelenti, amelyet később, a korai földművesek kisebb kamrasírjaiban is láthatunk. Némely esetben ezeket a sírokat egyszerű kőrakásokkal takarták. Hoëdícről, egy hasonló közeli lelőhelyről, melynek szintén voltak sírjai, rendelkezésünkre áll egy radiokarbonévekben megadott kr. e. 4625 ± 350 radiokarbon-dátum, és egy másik, radiokarbonévekben kr. e. 4020 ± 80 radiokarbon-dátum a finistére-i Beg an Dorchenn mezolit lelőhelyéről, amely naptári években Kr. e. 5500 és 5000 közé esik. A bretagne-i folyosós sírok legkorábbi dátumai radiokarbonévekben kr. e. 3800 körülre esnek (naptári években kb. Kr. e. 4600). Ezek voltak tehát Európa azon területei, amelyek már azelőtt is benépesültek volna, mielőtt a földművelés gyakorlata elérte volna a körzetet, akár betelepülő földművesek hozták, akár a helyi népesség vette át. Úgy tűnik, hogy a Duna-vidéken az első földművesek olyan meglévő helyi körzeteket műveltek, amelyeket az eredeti mezolit őslakosság nem preferált, és így egy ideig még folytathatta vadászó-gyűjtögető életformáját. Az atlanti nyugaton azonban valószínűnek tűnik, hogy a mezolit közösségek gyorsan átvették az új gazdaságot. Ebben az esetben ők egy olyan környezetben éltek, amely még a földművelés nélkül is életképes volt, és kétségkívül sokkal produktívabbá vált, amikor a földművelés és állattartás hozzátársult a kiaknázott tengeri és egyéb élelemforrásokhoz. Így a népesség – akár a helyi közösségek növekedése, akár új bevándorlók érkezése folytán – nagyon gyorsan növekedhetett, s az adott területen sokkal nagyobb lett a népsűrűség. Ennek bizonyára számos társadalmi következménye volt. Ezek közül az egyik bizonyára a növekvő földhiány, amelyhez hozzájárult a közösségek területeinek és határainak létesítése és meghatározása iránti növekvő igény is. Ezen a ponton túl az érvelés már pusztán hipotetikus, de azt láthatjuk, hogy azok a közösségek, amelyek önmagukkal megbékélve szorosan összetartoztak, és képesek voltak ellenállni a szomszédaik nyomásának, komoly előnyt élvezhettek. A megalitok pontosan azokon a társadalmi eseményeken és vallásos rítusokon való közös részvételt szimbolizálják, amelyek gyakran
[153]



a közösség megerősítését szolgálják, különösen, ha egy szétszórt közösségről van szó, melynek tanyái kilométerekre feküdhetnek egymástól. Téviec és Hoëdic mezolit népe, melynek jól szervezett családi temetkezéseit már jelölték és hangsúlyt is adtak nekik a kőrakásokkal, új szomszédaival kapcsolatba kerülvén az ilyen szolidaritást valóban értékesnek találhatta. Ilyen körülmények között, növekvő népességgel és a földre nehezedő növekvő nyomással, a közösségen belüli szolidaritást hangsúlyozó jellegzetességek újra megerősítést nyertek. Így magának a sírnak tulajdonított társadalmi jelentőség és a fizikai értelemben vett emlékmű fontossága is fokozódhatott. Ezek a tényezők, együtt a szomszédos csoportok rendszerint társadalmi síkon, gazdag ajándékcserével vagy még szebb emlékművek emelésével kifejezett békés versengésével, kedvezhettek a presztízsteremtő műemlékek és így a megalit építészet hamar kialakuló egységének. Ez a forgatókönyv most még nagyon általános, és a részletes régészeti bizonyítékok ellenére is igazolatlan marad. Ám némely ilyen jellegű magyarázat – amely egyszerre számos körzetre alkalmazható – világossá teheti számunkra, hogy miért épültek kamrasírok az atlanti tengerpart mentén, és sehol más eddig ismert területen a neolit kor legelején. Humphrey Case hasonló fejlődésre célzott az első írországi megalit sírok esetében is. Érdekes, hogy az első ottani datált építmény, Knockiveagh kerek kőhalma kr. e. 3060 ± 170-es radikarbon-dátumával nem illik bele a megalit építmények terjedésének helyi diffuzionista tipológiájába, de Bretagne-hoz hasonlóan illene a helyi kialakulás képébe. Valószínűnek tűnik, hogy rövidesen a tiszta helyi kialakulás újabb bizonyítékai fognak napvilágra kerülni az általunk azonosított négy vagy öt elsődleges körzet valamelyikében. Itt van továbbá a fa halottaskamrák már említett bizonyítéka a brit „kamrátlan” hosszú sírhalmokban. Ez még akkor is egy önálló kialakulás jelének tartható, ha a kamrátlan hosszú halmokba való temetkezés ötletét az első neolit telepesek hozhatták a Brit-szigetekre. Ez tehát egy olyan érvrendszer körvonala, amely átveheti a mára már hitelét vesztett közel-keleti telepesek vagy „megalit misszionáriusok” elméletének a helyét. Láthattuk, hogy Nyugat-Európa négy vagy öt területén jó bizonyítékok kínálkoznak a megalit építészet helyi kialakulására, és a helyi formák nagy
[154]



részt a helyben elérhető építőanyagokhoz kapcsolódóan fejlődtek. Az emberi erőforrások elegendőek voltak, és a sírok megoszlásának vizsgálata utalásokat szolgáltat annak a társadalomnak a jellegére, amelyben a megalitok épültek. Végül pedig megfigyelhetünk néhány helyi tényezőt, amely különösen Nyugat-Európában – a megalit építmények nagy virágzásához vezetett. A betelepülő neolit földművelők és a még létező helyi mezolit népesség közötti kölcsönhatás, ahogy az utóbbiak átvették a földművelés gyakorlatát, különleges fontosságot kölcsönzött a territóriumok elhatárolásának, a csoportszolidaritás kimutatásának és a törzsi versengésnek, amelyekre a megalit sírok is utalnak. E kép néhány eleme ma még kétségkívül hipotetikus. Most már azonban elkezdhetünk róluk emberi szempontok alapján mint élő közösségek termékeiről beszélni. Építőiknek, a világ első „kőépítészeinek” ezentúl anélkül szavazhatunk teljes bizalmat, hogy a magyarázat kedvéért a bölcs emberek keletről való érkezésének túlságosan is kézenfekvő elméletéhez fordulnánk.
[155]



8. A VILÁG ELSŐ KŐTEMPLOMAI
Málta nagy templomai jogot formálhatnak a világ leglenyűgözőbb őskori építményei címre. Az atlanti Európa még korábbi megalit sírjaihoz hasonlóan egyedüli nagy produktumokként magasodnak ki egy olyan társadalomból, amelynek nincsenek városai, nincsenek írott forrásai, sőt civilizációjuknak egyáltalában nincs más jele, mint maguk az építmények. Első pillantásra elképzelhetetlennek tűnik, hogy ilyen építmények egy igazi városi civilizáció szervezettsége és fejlett technológiája nélkül megépülhettek. Ez volt az oka annak, hogy eredetüket és szerkezetüket csak a Kelet-Mediterráneummal fennálló kapcsolatok jegyében tudták elképzelni. Ma a radiokarbon-kronológia szerint ezek a templomok a világ legkorábbi önmagukban álló kőépítményei. Ez idő tájt, Kr. e. 3000 körül, sőt még korábban is, a Közel-Keleten a sumer civilizáció „proto-literátus” korszakának agyagtégla templomai fejlődtek: önmagukban ezek is nagy hatású, de a máltai műemlékektől teljesen eltérő építmények. Egyiptomban alig tudtunk valamit a predinasztikus kor építményeiről, melyek közül, semmi kétség, sok fekszik a Nílus hordaléka alatt eltemetve. Eleddig azonban ilyen méretű kőépítmények, a kétségkívül nem korábbi korai dinasztikus piramisokig, nem ismertek. Még mindig túl kevés a radiokarbon-kormeghatározás ahhoz, hogy ezen építmények és a hozzájuk tartozó kultúrák teljesen biztos kronológiáját felállíthassuk. Az azonban már most is világosnak tűnik, hogy Kr. e. 2200-ra egy ebben a pillanatban teljesen eltérőnek látszó kultúra váltotta fel őket, amely kevés tiszteletet tanúsított a templomok vagy bonyolult díszítőművészetük iránt. Az világos, hogy a templomok Kr. e. 3000 előtt, valószínűleg évszázadokkal korábban épültek, ami már önmagában is kizárja minden külső hatás valószínűségét.
[156]



A TEMPLOMOK
A templomok közül a leglenyűgözőbb a Máltai-szigetek második és legészakabbra fekvő szigetén, Gozón álló Ggantija. Mnajdrához, a három legnagyobb templom egyikéhez (3. kép) hasonlóan az épület valójában két teljesen különálló és egymással nem kapcsolódó udvarrendszerből áll. Tarxien és Hagar Qim templomai azonban sokkal bonyolultabb, kapcsolódó építmények. Ggantija előtt egy tetszetős, mintegy 40 méter széles terasz fekszik, melyet nagy támfal tart (31. ábra), A homlokzat – talán a világ legkorábbi építészetileg megtervezett külső felülete – különösen lenyűgöző. Hatalmas korallin mészkőlapok 8 méter magasra nyúló, élével és lapjával állított soraiból áll. Ezek a lapok az első sorban elérik a négyméteres magasságot, és fölöttük a megalit kőtömböknek még hat sora maradt ránk. Egy korabeli kis templommodellből arra következtethetünk, hogy az eredeti homlokzat akár 16 méter magas is lehetett. A homlokzat két homorú ívet formál, melyek közepén a két templom bejárata helyezkedik el. Belépve egy széles udvarban
31. ábra. A Ggantija, Gozo máltai szigetén álló két kőtemplomának alaprajza (J. D. Evans nyomán)
[157]



találjuk magunkat, melynek végei lekerekítettek, így balra és jobbra is van egy-egy apszisa. Az udvarok ma nyitottak, de az egymáson fekvő kőrétegek az álboltozathoz hasonlóan egyre beljebb húzódnak, így a tetején lévő nyílást eredetileg fával vagy bőrökkel, fedhették. Ez a nyílás a Ggantijánál túl nagy lehetett ahhoz, hogy kövekkel befedjék. Egy a főbejárathoz hasonló bejárat egy második nagy udvarba is vezet. Ez esetben nem csak balra és jobbra, hanem szemben is húzódik egy apszis, így az udvar lóhere alakú. E nagy udvar .mérete apszistól apszisig 23 méter, és a falak is 8 méter magasságban állnak. Mindezt egybevetve teljesen jogosnak tűnik, hogy a középkori máltaiak ezt a helyet „az óriások tornyának nevezték”. A második, szomszédos templom is hasonló, csak egy kicsivel kisebb. A belső és a külső falak közötti teret kövekkel és földdel töltötték fel, ami akkora stabilitást adott a Ggantijának, hogy ellen tudott állni közel 5000 év pusztításainak. Magának Máltának, a fő szigetnek körülbelül tucatnyi temploma közül Hagar Qim a legmegdöbbentőbb. A homlokzatot alkotó kövek egészen puha,, könnyen megmunkálható mészkőből vannak, így az első benyomás a lenyűgöző szabályosság. Valószínű, hogy a faragott kőnek ez a legkorábbi alkalmazása a világon – az itt használt szerszámok is mind kőből készültek. Alaprajza kevésbé szabályos, mint Ggantijáé, de olyan érdekes építészeti részleteket is tartalmaz, mint kő „hajóablak”-lapok, osztófülkék és oltárasztalok. Talán Hal Saflieni hypogeumja, az élő sziklából kivágott föld alatti termeinek pompás sora szolgáltat képet arról, hogy egy elkészült templomnak hogyan kellett kinéznie. Hal Saflieni egy hatalmas kripta volt – amelyből, azt mondják, 7000 ember csontjait szedték ki –, és a főkamrának olyan álhomlokzata van, amely csaknem pontosan utánozza a föld feletti templomokat. Az összes templom közül Tarxien a legragyogóbban díszített. Itt számos nagyon gondosan faragott dombormű spirált és állatfrízt is találtak (32. ábra). Az összes lelet közül a legmeglepőbb egy ülő nőalak kolosszális méretű szobrának nagy töredéke volt. Eredetileg a szobor elérhette a kétméteres magasságot is. Ez a világ legkorábbi embernagyságot meghaladó méretű szobra. Szerencsénkre számos kisebb kőszobor is előkerült a templomokból, melyek világos képet nyújtanak az őskori Málta művé
[158]



32. ábra. Dombormű spirálok Tarxien máltai templomából (alul) összehasonlítva az egyik mükénéi aknasírból előkerült Kr. e. 1650 körüli sztélé spiráljaival (felül). A máltai templomokat hagyományosan ezen összehasonlítás alapján keltezték
szetéről. Legtöbbjük a kolosszális szoborhoz hasonló „kövér hölgy”, kedvesen pufók nőalak. Valószínűleg túl jól tápláltak a modern ízléshez képest, de némelyikük, visszatérő bonyolult íveivel, művészileg nagyon harmonikus kompozíciót alkot. Ez volt tehát néhány a legfontosabb műemlékek közül. Némelyikük valóban annyira lenyűgöző, hogy rögtön egy diffuzionista magyarázatot tesz nyilvánvalóvá. Teljes egyedülállóságuk azonban bonyolulttá teszi az összehasonlításokat. A „Dawn” első kiadásában (1925) még maga Childe is erejét meghaladónak tartotta a feladatot. Így írt: „Ebben a pillanatban nincs említésre méltó párhuzama sem a templomoknak, sem a faragványoknak, sem a szobroknak, sem
[159]



a kerámiának. A »neolit« épületeket és csontkamrákat díszítő motívumokat Sir Arthur Evans a Middle Minoan II (közép-minószi II.) periódus díszítő repertoárjából vezette le; Schuchardt profeszszor ugyanezekben a motívumokban a krétaiak prototípusait látta. Még mindig teljesen lehetetlen megmondani, hogy Málta vezető vagy mintaadó szerepet játszott-e szomszédai között, a tárgyra vonatkozó eredménytelen spekulációkat pedig jobb elkerülni.”62 Az 1957-es kiadásban egy kicsit már konstruktívabb volt. Úgy vélte, hogy az ideológia kelet-mediterráneumi, az építészet viszont nyugat-mediterráneumi, az utolsó templomperiódusban feltételezhetően kis keleti inspirációval. J. D. Evans professzor, aki mélyrehatóan foglalkozott a templomkultúrákkal, már 1959-ben a helyi fejlődés mellett érvelt. „Teljesen egyértelmű, hogy a máltai templomok és sírok helyi eredetűek voltak, és azoknak az embereknek a hitében és szokásaiban gyökereztek, akiknek vallását kifejezték, és ezekkel együtt lépésről lépésre alakultak ki. Annak a kérdése úgy tűnik, szóba sem jön, hogy ezek más kultúrák hatására jöttek létre”.63 Az imént felvázolt álláspontja ma is teljesen elfogadhatónak tűnik. Az egyetlen új alkotóelem a kronológia. A radiokarbon felhasználásáig Máltát a KeletMediterráneumra való hivatkozással lehetett csak datálni. Valóban létezik néhány nagyon közeli hasonlóság a Tarxien-templomokon vagy Hal Saflienin látható spirál motívumok és a Kr. e. 1800-1500 közötti krétai és mükénéi motívumok között, amelyeket a legutóbbi időkig a templomoknak e korra való datálására használtak. Bár Dr. David Trump, a skorbai templom ásatója egyből elfogadta az új (akkor még kalibrálatlan) radiokarbon-dátumokat, amelyeket az ásatásáról kapott, Evans úgy érzi, hogy az égeikumi párhuzamoknak még mindig van bizonyos erejük. 1967-ben így írt: „Trump e két (radiokarbon-) dátum alapján most úgy véli, hogy a Tarxien-fázis Kr. e. 2000 körül véget ért. E könyv szerzője azonban képtelennek érzi magát, hogy ossza ezt a nézetet, és úgy érzi, hogy a Krétával a középső minószi korban és valószínűleg a mükénéi kultúra kezdetével fennálló kapcsolatok bizonyítékai túl erősek ahhoz, hogy elvessük őket... Nehéznek tűnik a Tarxien-fázis kezdetét a második évezred kezdete előttre helyezni anélkül, hogy el ne vetnénk a legtöbb, előbbiekben felállított
[160]



1. A föld legidősebb lakója: a szálkásfenyő. A kaliforniai White Mountainsban (Fehér-hegységben) ezek a fák 4000 éves kort is megélnek.



Az első kőépítmények
2. (felül) Megalit sír a bretagne-i Essénél 3. (alul) A máltai Mnajdra templomának díszített bejárata 4. (szemközti oldal) A civilizáció hajnala: Kr. e. 2500 körülre datálható márvány furulyajátékos a görögországi Kükládok szigeteiről (magassága 20 cm)















12. Élő őstörténet: a louisianai indiánok 18. századi farotundái – egy „templom” és a főnök háza – (A. de Batz rajza). A brit főnökségek Kr. e. 2000 előtti henge építményein belül álló épületeknek nagyon hasonlóan kellett kinézniük.






bizonyíték érvényességét. Mindent számításba véve számomra úgy tűnik, hogy a Tarxien-fázis kezdetének legvalószínűbb dátuma valamikor Kr. e. 2000 utánra esik, és nem ér véget Kr. e. 1600 előtt.”64 Azóta már a faévgyűrűs kalibrálást is felhasználva a máltai dátumokra, valószínűnek tűnik, hogy a Tarxien-fázisnak Kr. e. 2200 előtt be kellett fejeződnie. Ez nyilvánvalóan kizárja azt, hogy a templomok díszítőmotívumainak bármelyikét is az Égeikum középső vagy késő bronzkorából eredeztessék. Emellett az új kronológia természetesen tarthatatlanná teszi azt a néhányak által hangoztatott nézetet, mely szerint maguknak a templomoknak is hasonló az eredete.
A TEMPLOMÉPÍTŐK
A templomok olyan nagyok és felépítésük annyi munkát igényelt, hogy nem lehettek olyan ötvenfős vagy hasonló méretű kis csoportok munkái, amelyekre az atlanti Európa megalit sírjainak esetében következtetünk. A templomépítők társadalmára vonatkozóan új megközelítésre volt szükség. E nép anyagi kultúrája Evans – aki először kapcsolta a templomokat nagy biztonsággal más régészeti leletekhez –, majd őt követően Trump munkája nyomán jól dokumentált. Ma már lehetséges, hogy a kultúra fejlődését a Kr. e. 5000 körüli első megtelepedésétől nyomon kövessük. Az első földműveseknek egyszerű agrárgazdálkodó életmódjuk volt – kétségkívül ugyanolyan, mint máshol a Nyugat-Mediterráneumban –, búzával, árpával, juhokkal, kecskékkel és szarvasmarhákkal. Szerszámaik kőből és csontból készültek. Meglepő dolog, hogy a templomépítők anyagi felszereltsége nem sokban különbözött az első településekétől. Kerámiájuk jól égetett és bekarcolásokkal díszített volt. Azt a kemény zöld követ, amelyből arányos kis baltáikat és vésőiket készítették, Szicíliából szerezték. (Már az első földművesek is ilyen messzire utaztak, hogy obszidiánt, egy helyben nem található, de a kovához hasonló módon pattintással könnyen megmunkálható vulkáni üveget szerezzenek.) Kő- és kagylóékszereket, valamint függőket viseltek, szobrocskáikat pedig agyagból és kőből készítették.
[161]



Településeikről alig tudunk valamit. Dr. David Trump talált néhány kunyhót, amikor Skorba kis templomát ásta, és úgy tűnik, hogy a magánépületek gyakran inkább agyagból, mintsem kőből voltak, és így nem maradtak ránk. Mindazonáltal abban teljesen biztosak lehetünk, hogy Málta „megalit” templomainak semmi kapcsolata sincs a nyugat-európai sírokkal. Azonkívül, hogy nagy, és már négyszögletes tömbökké faragott köveket használtak, semmi közös sincs bennük. Építőik anyagi kultúrája sem utal semmilyen kapcsolatra. Ezek egyike sem ad tehát kulcsot nekünk ahhoz, hogy megtudjuk, a templomok hogyan és miért épültek. Koncentrációjuk egy ilyen kis szigeten – legalább tizenhat van belőlük – szinte egyedülálló. Trump ásatásai azonban hosszú fejlődésükre utalnak. A csaknem Kr. e. 4000 körülre visszanyúló rétegekben olyan agyagszobrocskákat talált, amelyek minden valószínűség szerint az 1500 évvel későbbre datálhatók ősei voltak. És ugyanezekben a korai rétegekben egy szoba, melyet ő „szentélynek” nevez, arra utal, hogy a később a templomok által szolgált funkciók már kialakulófélben voltak. Ebben a bizonytalanságban ismét az építmények eloszlásának vizsgálatához kell fordulnunk, hogy lássuk, a templomokat vajon hasonló módon, a termőterületekhez viszonyítva, egyes territóriumokhoz köthetően helyezték-e el, mint azt Arran és Rousay sírjai esetében már feltételeztük. Itt az igazán nagy templomokat, amelyek udvarai apszistól apszisig meghaladják a 15 métert, el kell különítenünk a számos kisebb templomtól. Ez utóbbiakból legalább egy tucat van, általában egyszerű lóhere formájúak, de számos olyan bizonytalan rendeltetésű, nagy kövekből álló helyet is ismerünk, melyek némelyike valószínűleg szintén kis templom volt. Ha a templomokat a térképen egybevetjük a modern művelhető területekkel, rögtön láthatjuk, hogy csoportokba vagy párokba tömörülnek, melyek minden tagja 500 m és 2 km közötti távolságra esik a csoport többi tagjától, míg a szomszédos csoport legközelebbi tagjától átlagban hat kilométerre találhatók. Hat ilyen párt vagy csoportot különíthetünk el, melyek mindegyike a szigetek művelhető földjeinek egy nagyobb területét – amelyet territóriumnak is nevezhetünk – uralta: ezek láthatók a 33. ábrán. Hogy miért kell minden territóriumnak kettő (két esetben négy) templomot tartalmaznia, az elsőre nem világos. Ez a temp
[162]



33. ábra. A Máltai-szigetek templomainak hat párja (vagy klasztere) a modern művelt területekhez viszonyítva (pontozott). A hipotetikus főnökségi területeket egyenes vonalak jelzik (a szintvonalak 100 méteres eltéréseket jelölnek)
lomok területi megoszlásában megfigyelhető párosítás azonban mindenképpen az őskori máltai társadalmi szervezet bizonyos aspektusára kell hogy utaljon. Ezen a ponton kívánatosnak tűnik, hogy Málta népességéről egy nagyon hozzávetőleges becsült adatot kapjunk. A mai 300 000-es lélekszám teljes egészében kereskedelmi kikötőként betöltött fontos szerepét tükrözi, és a történelmi korok népességadatai sem nyújtanak sok segítséget. A szigetcsoport területe 316 négyzetkilométer (122 négyzetmérföld), melynek 60%-át ma művelhető földterületként tartják számon. A közben végbement talajerózió következtében eredetileg valószínűleg nagyobb rész – mondjuk 70% – volt alkalmas a földművelésre, mivel a szigetek
[163]



laza talaja nem okozhatott annyi nehézséget, mint a korai Britannia nehéz agyagja. Az évi csapadékmennyiség nem éri el a 600 mm-t, és nincsenek jelentős folyók sem; emiatt az öntözéses gazdálkodás nem lehetett általánosan elterjedt, legfeljebb kisebb területekre korlátozódhatott. A minimális becsült adat leginkább a félsivatagos Dél-Irán korai élelemtermelő periódusának az amerikai Hole és Flannery által kidolgozott becsült népsűrűség adatainak felhasználásával érhető el. Ők egy 2-3 fő /km2 adatot javasoltak, amely – ha csak a művelt területeket vesszük számításba 500 fős népességet adna Máltának. Ez az adat azonban a templomok számához viszonyítva hihetetlenül kevésnek tűnik. A maximális becslés legyen fejenként mindössze két hektár* (öt acre) művelt terület (vagyis 50 ember a művelt terület minden négyzetkilométerére), amely 11 000 főnyi összlakosságot jelent. Ennek a becslésnek az alapján minden territóriumra és templompárjára átlagban akár 2000 fős népesség is juthat. A kisebb templomokhoz és kisebb területekhez ennél valószínűleg sokkal kevesebb ember tartozott, míg a nagy együttesek, mint például a Ggantija (szomszédjával együtt) Gozón, vagy Hagar Qim és Mnajdra templomai együtt sokkal több embert szolgáltak. Még ha ezeket a maximális népességbecsléseket egy kettes osztóval csökkentjük is, ami teljesen elképzelhető, ezek a területek akkor is jóval több mint tízszeres népességet tartottak el, mint a Rousay egy-egy sírjára becsült adat. A 300 km2-es sziget – kis ökológiai eltérések szerint – hat nagyobb területre osztható. Ezek mindegyike átlagosan 2000 fős népességgel rendelkezett, így a sziget kb. 11 000 embert tartott el. Alapvető élelmiszerük a búza és az árpa volt, emellett kecskéket, juhokat, szarvasmarhákat és sertéseket tartottak, melyeket kétségkívül hallal és rákokkal egészítettek ki. Technológiájuk is a legegyszerűbb volt, és csak a templomaik, illetve szobraik alapján következtethetünk valamivel fejlettebb kultúrára, mint a legegyszerűbb, egalitárius földműves élet. A tengeri kereskedelem kétségkívül korlátozott volt, alkalmanként szicíliai és egyéb szigetekhez fűződő kapcsolatokkal, amelyekből az obszi
[164]
* Egy hektár (2,47 acre) egyenlő 10 000 négyzetméter, így egy négyzetkilométer egyenlő 100 hektár.



dián és a kis baltákhoz való kő származott. A mi feladatunk megmagyarázni azt, hogy egy ilyen jellegtelen ökológiai környezet hogyan hívhatott életre ilyen lenyűgöző műemlékeket. Itt ismét kénytelenek vagyunk egy olyan társadalmi rendszer vagy szervezet után nézni, amely biztosíthatta e hatalmas építmények létrehozásához kétségkívül szükséges munkaerő nélkülözhetetlen mozgósítását és amely illik egy 500–2000 főt számláló társadalmi csoporthoz.
A FŐNÖKSÉGEK ELVE
A régészeknek a társadalmi szerveződés két szélsőséges esete fordul meg az agyában, amikor az őskori múltat tárgyalják: a neolit „egalitárius” társadalom, és az állam a maga hierarchikus társadalmi szerveződésével, bürokráciájával és hadseregeivel. E két szélsőség között helyezkedtek el valahol az őskori Európa „barbár” társadalmai. Málta templomai például túl nagyok ahhoz, hogy egyedüli kis és független földművesfalvak termékei legyenek. Antropológusok a legutóbbi időkben kezdtek el nagyon gondosan vizsgálni egy olyan társadalmat, amilyennek a máltainak lennie kellett: magasabban szervezett és összetettebb, mint a törzsi szinten működő egyszerű neolit földművesfalvak, és mégsem civilizáció vagy állam, mint Egyiptom vagy Sumer. Meghatároztak hát valamit, amit főnökségi társadalomnak nevezhetünk. Az ilyen társadalmakban – azon a nyilvánvaló hasonlóságon túl, hogy egy főnököt vezetőként magasztalnak – sok közös vonás van. Különösen akkor, ha a társadalmi struktúra mellett ott van gyakran disztinktív gazdasági szervezet is, amely eltér az egyszerű, ajándékcseréken alapuló törzsi szervezettől, de különbözik az írott feljegyzésekkel és néha kereskedelmi piacgazdasággal is rendelkező állami struktúrától is. A főnökségi társadalom alapvető jellemvonása az éles társadalmi hierarchia, amelyben a státus nagymértékben a születésen múlik: azok, akik a főnök legközelebbi rokonai, és így legközelebb vannak az egyenes férfiági leszármazási vonalhoz, gyakran különösen magas státusszal rendelkeznek. A főnökség általában csoportokra oszlik, mindegyik a maga alfőnökével, és néha (egy „piramidális klán” esetében) minden csoport az ősi alapító egyik
[165]



34. ábra. A főnökségi leszármazás és területi megoszlás vázlata (M. D. Sahlins nyomán). A piramidális klánt a szigorú születési sorrendbeli leszármazásáról lehet felismerni
fiára vezeti vissza leszármazását (34. ábra). A főnök, aki hatalmas tekintéllyel rendelkezik, házigazdaként tevékenykedik vagy vezető helyet foglal el az ünnepségeken, amikor az egész törzsi csoport találkozhat, és háború idején is gyakran parancsnokol és vezeti a törzset. Falvak egész sora – mindegyik a maga kis főnökével – kapcsolódhat egy társadalmi egységbe, és mindegyikük ugyanannak a nagy főnöknek tartozik hűséggel. A főnök ugyanolyan jelentős gazdasági szereppel is rendelkezik: adó vagy ajándék formájában minden csoport vagy terület termékeinek jelentős részét ő kapja. Ennek nagy részét, általában egy ünnepen, ajándék formájában szétosztja a népe között. Ennek a redisztribúciónak, bár első pillantásra talán pusztán egy társadalmi előzékenység, mégis valós gazdasági jelentősége van: lehetővé teszi a specializáció
[166]



valamilyen mértékét. A halászok – a példa kedvéért – olyan tevékenységre specializálódhatnak, amelyet parti elhelyezkedésük különösen kényelmessé tesz – több halat foghatnak, mint amennyire egyszerűen maguk vagy családjuk számára szükségük lenne. A fölösleget „ajándékként” átadhatják a helyi főnöknek, aki egy részét továbbadhatja a nagyfőnöknek, más részét megtarthatja magának, a maradékot pedig a közösség más tagjainak adhatja. A halászok, amikor ajándékot adnak, tudják, hogy hasonló módon, hasonló értékű javakat – valószínűleg szárazföldi terményeket – fognak kapni. A redisztribúció a főnökségi terület ökológiai eltéréseinek sokkal hatékonyabb kihasználását teszi lehetővé azáltal, hogy az egy helyen koncentrálódó erőforrásokat széles körben elérhetővé teszi. Emellett bátorítja a fazekasok, fémművesek, kenuépítők kézműipari specializációját, és mindenki másét is, akinek ipara annyira összetett, hogy egyetlen család erőforrásait meghaladó munkát és szaktudást igényel. A főnökség tehát mind társadalmilag, mind gazdaságilag összefogja egy rétegzetlen törzsi társadalom különféle ismétlődő elemeit, mely társadalomban minden közösség olyan, mint a szomszédja, és belőlük alakul ki egy nagyobb, vagy inkább lazán tagolt egység, ahol különböző embereknek nagyon eltérő társadalmi és gazdasági szerepe van. Ez az egalitárius törzs „mechanikus szolidaritásától” a szociológus Durkheim által „organikus szolidaritásnak” nevezett rendszer felé való átmenet kezdete. E jobban integrálódott társadalom nagyobb hatékonysága és termelékenysége nagyobb népszerűséget tesz lehetővé, és gyakran egy nagyobb önálló falvat vagy településcsoportokat eredményez. Mindazonáltal ami minket érdekel, különösen, ha Máltáról beszélünk, azok a főnökségekben gyakran látható ünnepségek és szertartások, amelyek a közösség egységének kifejezésére és erősítésére szolgálnak. Ezekhez néha hozzájárul a papság – ünnepségek és rítusok specialistái – kialakulása, akik a többi specialistához hasonlóan részesednek a központi redisztribúcióból. Ami Máltára vonatkozóan nagyon fontos, az a főnökségi társadalom nagy mobilizációs képessége, hogy komoly embertömegeket mozgasson meg, akik több munkát szentelhetnek egy a közösség jólétéhez szükséges feladat végrehajtására. A főnökségi társadalom három jellegzetessége tette ezt lehetővé. Az első a
[167]



nagyobb népességszám – így a csoportban százak vagy ezrek lehettek ténylegesen mozgósíthatók. A második a csoport szolidaritása: az emberek önként fognak együtt dolgozni azokon a közös feladatokon, amelyek az egész csoport egyetértésével bírnak és a főnök szervezésében folynak. És végül a redisztribúció (újraelosztás) rendszere megteremti az ilyen vállalkozások gazdasági hátterét – hogy úgy mondjuk, a tőkét: a főnök intézkedhet alattvalói élelmiszer-hozzájárulásáról, amelyet azután a munkacsapat ellátására fordíthat. Ezen a módon a főnökség népessége olyan nagy méretű közmunkákat hajthat végre – például öntözőrendszerek vagy építkezések –, amelyek jóval meghaladják egy-egy falu erejét. Ez az a társadalmi modell, amely szerintem illik Málta templomkultúráira, sőt Britannia 11. fejezetben tárgyalt késő neolitikumára is. A nagyobb társadalmi egység – Máltán végül is a hat körzetben egyenként 1000, legfeljebb 2000 fős becsült eredményre jutottunk – képes rá, hogy véghezvigyen olyan nagyságrendű munkákat is, amelyek meghaladták Arran vagy Rousay elszigetelt, kapcsolatokkal nem rendelkező megalitépítő közösségeinek, vagy Dél-Britannia hosszú sírhalmot („long barrow”) építő csoportjainak az erejét. Tehát egy efféle központosított szervezetet kell feltételeznünk. A templomok lenyűgöző művészete és szobrai is hasonlóképpen a kézműves specializáció bizonyos fokára utalnak, csakúgy, mint feltételezhetően a szakosodott „papok”, akik szolgáltak bennük. Az őskori Málta ezen egyedülálló jellegzetességei – a templomok – minden részletükben ugyanolyan lenyűgözőek, mint a korai civilizációk mozgósításainak nagy eredményei – Sumer toronytemplomai (zikkurratu) vagy Egyiptom piramisai – bár egy kevésbé összetett társadalom termékei voltak. A világ más területeinek mai, nem civilizált társadalmaival való összehasonlítás segíthet nekünk, hogy e modellt még élőbbnek és valósabbnak lássuk. Mindenekelőtt a gyakorlatban dokumentálja, hogy a főnökségi típusú viszonylag egyszerű társadalmak valójában hogyan érhetnek el olyan építészeti eredményeket, amelyeket sokkal inkább egy fejlettebb társadalomtól várnánk el. Afrikában sok jól fejlett főnökségi társadalom, sőt valójában bonyolult kormányzati rendszerrel bíró állam van. Zimbabwe nagy kőépítményeit is valószínűleg hasonló társadalmi keretek között építhették.
[168]



A legmeglepőbb hasonlóságok azonban Polinézia elszigetelt társadalmai között találhatók, melyeknek némelyike főnökségi szervezetű volt. Ezeknél is, általában minden állandó központi bürokratikus apparátus nélkül, olyan ünnepi emelvények és síremlékek épültek, amelyeket első ránézésre egy fejlett városi civilizációtól várhatnánk el Málta nincs egyedül a főnökségi társadalomban való nagyméretű műemléképítés terén.
MÁLTA ÉS A HÚSVÉT-SZIGET TITKA
Sok kutató találta misztikusnak, megmagyarázhatatlannak a nagy hatású kőépítmények polinéziai előfordulását: számos, a századforduló táján írt komoly könyvnek volt ilyen címe: A Csendes-óceán rejtélye és a Húsvét-sziget titka. A szerzők nagy része nem tudta elképzelni építésüket a Csendes-óceán egyik vagy másik partja – általában Kína vagy Peru – „fejlettebb” és „civilizáltabb” népeinek közreműködése nélkül. Sőt 1947-ben az antropológus és utazó, Thor Heyerdahl egy tutajon, a Kon-Tikin átvitorlázott Peruból a 7000 km távolságra eső Polinéziába, hogy bebizonyítsa az ilyen kapcsolatok létének lehetőségét a korai időkben. Így a gyakran – Málta esetében is – ajánlott megoldás kifejezetten diffuzionista volt: a befolyás a tengeren keresztül, nyugatról, a civilizált országokból érkezett keletre. A Húsvét-szigeten maga Heyerdahl által végzett komoly, és újabban tetszetős formában publikált kutatómunka ellenére az antropológiai vélemény súlya ma már az előbbi elmélet ellen szól. Robert Suggs 1960-ban így írt „a Kon-Tiki-mítoszról”: „...a Kon-Tiki-elmélet a múlt egy maradványa, amelyet egy szebb lepelbe öltöztettek. Alapja elsősorban egy modern tutajút sikere, amelytől még azt sem remélhetjük, hogy az ókori perui navigációval kapcsolatban bármit is bebizonyítson. Az elmélet csekély tudományos bizonyítéka még azokban az esetekben is gyenge, amelyekben pedig teljesen elfogadható lenne. Másrészről azok a hasonlóságok, amelyeknek be kellene bizonyítaniuk a polinéz-perui kapcsolatokat, teljesen kétes értékűek. A Kon-Tiki elmélet annyira valószínű, mint az Atlantiszról, Muról és a »Nap Gyermekeiről« szóló mesék.”65 A legtöbb antropológus ma úgy véli, hogy Polinézia nyugatról, hosszú idő alatt települt be. A jellegzetesen hierarchikus
[169]



társadalmi struktúra és a polinéziai szigetek némelyikén látható építmények ismeretlenek nyugaton, Melanéziában és Mikronéziában, és úgy kell tekintenünk őket, mint helyi fejlődés eredményeit. Ez természetesen nem jelenti azt, hogy ezek minden szigeten vagy szigetcsoporton szükségszerűen egymástól függetlenül alakultak ki, de arra már utal, hogy egy Polinézián kívüli forrás szóba sem jöhet. Tahitinek, az egyik legnagyobb szigetnek jellegzetesen rétegzett társadalmi szervezete van. Lépcsőzetes szertartási emelvényei, a marae-k voltak a legszembetűnőbb építmények. A hatalmas lépcsős kőpiramis, amely látogatása alkalmával annyira lenyűgözte Cook kapitányt, a mahiateai marae volt (13. kép). A 89 méter hosszú, 29 méter széles és 16 méter magas építményen 10 lépcső található. A nyugati oldalához kapcsolódó udvar 96 méter hosszú volt, és az emelvényt, illetve az udvart övező falak burkolatának első sora négyzetes kőtömbökből készült. A feljegyzések szerint az építményt 1766 és 1767 között a paparai Putea főpapnő emeltette fia, Teru-rere számára. Elkerített ünnepi körzetek széles körben találhatók Polinéziában, és monumentális emelvénysírokat is láthatunk, például Tongán. Esetünkben azonban a Húsvét-sziget építményei a leglényegesebbek: jól ismert szobraikkal együtt olyan műemlékegyüttest alkotnak, amely vagy négyezer évvel későbbi, de ugyanolyan meglepő, mint Málta templomai. A Húsvét-sziget valójában ragyogó párhuzamot kínál Málta számára: mindkét sziget magányosan áll – a Húsvét-sziget a Csendes-óceánon összehasonlíthatatlanul távoli –, és mindkettő egy eltűnt nép óriási erőfeszítéseinek titokzatos jegyeit viseli magán. A Húsvét-sziget temetési emelvénye, az ahu egy a tengerrel párhuzamosan futó hosszú fal volt, melynek magassága az öt métert, hossza pedig kivételes esetekben a 100 métert is elérhette. A falat a szárazföld felőli oldalán ferde támfallal támasztották meg, amely mögött a sírboltokat tartalmazó enyhén lejtős kőterasz helyezkedett el. A falon egy vagy több ovális talapzat is volt a kolosszális szobrok számára, amelyek a szárazföld, a terasz irányába néztek (35. ábra). Némelyik húsvét-szigeti szobor több mint tíz méter magas. A Húsvét-szigeten száz ilyen képmás ahu van, főleg a part mentén, és további 160 más típusú ahu is található itt. Néhánynak, mint például az Ahu Vinapunak olyan gondosan faragott
[170]



35. ábra. Egy képmás ahu távlati rajza és metszete: a Húsvét-sziget egyik leglenyűgözőbb kőből épült temetkezési terasza, amelyet a híres szobrok koronáznak meg (Mrs. E. Scoresby Routledge nyomán)
falazása van, amely hatásában a máltai Hagar Qim vagy Mnajdra szerkezetéhez hasonlít. Némelyik műemlék tenger felé eső fala függőlegesen állított nagy lapokból álló első sorával tagadhatatlan, ha nem éppen kísérteties hasonlóságot mutat a máltai templomhomlokzatokkal. A Húsvét-sziget népessége az európaiak által 1722-ben történt „fölfedezése” idején kb. 3000 és 4000 fő között lehetett. Területe 159 négyzetkilométer (62 négyzetmérföld), alig fele a Máltai-szigeteknek, így a népsűrűség is hasonló lehetett. Szerencsére a húsvét-szigeti kultúrának 1862-ben, egy katasztrofális perui rabszolgaszerző hadjárat után való összeomlása ellenére eleget tudunk ahhoz, hogy ezeket a különféle lenyűgöző műemlékeket és építményeket valamiféle társadalmi kontextusba helyezzük. Tudjuk, hogy a sziget összterületének körülbelül a fele volt művelhető, és hogy a lakosság batátán, banánon, jamgyökéren, tarón, nyílgyökéren és cukornádon élt. Az egyedüli ehető szárazföldi állat a csirke és a patkány volt – de ezeket is csak a férfiak fogyaszthatták. A szigetet tíz törzs népesítette be, melyek terültei a 36. ábrán láthatók. Mindegyik törzs egy közös ősre, gyakran a sziget eredeti betelepítőjének fiára vagy unokájára vezette vissza eredetét. A Miru törzs úgy tartotta, hogy ők az eredeti betelepítő szenior egyenesági leszármazottai, és így ők adták az egész sziget nagyfőnökét. Marshall Sahlins antropológus rámutatott, hogy a szenioritás alapelve áthatotta az egész társadalmat, és a hierarchikus társadalmi szervezet sok szempontból hasonlított a többi polinéziai főnökségéhez.
[171]



36. ábra. A Húsvét-sziget tíz törzsének területe, ahogy Mrs. Routledge feljegyezte. Érdemes összehasonlítani Málta javasolt templomterritóriumaival (33. ábra), (a szintvonalak 100 és 200 méteres emelkedést jelölnek; a 300 méternél magasabb területek vonalkázva)
A. Metraux etnológusnak a század első éveiben sikerült feljegyeznie a sziget hagyományos életének néhány részletét olyan emberektől, akik vagy szüleiktől, vagy nagyszüleiktől hallottak róla. Különféle ünnepeket ír le, amelyekhez hozzátartozott az élelmiszernek magas rangú emberek által történt redisztribúciója (újraelosztása). A legfontosabb az az éves ünnep volt, amelyre a sziget minden részéről jöttek emberek, és az élelmiszerről a nagyfőnök gondoskodott. Itt egyértelmű jelét láthatjuk az újraelosztásos rendszer működésének, és világos, hogy a kézműipari szakosodásnak valamilyen szintje vált ezzel lehetővé. Az éves ünnepen a híres rongo rongo táblákat olvasták. Ezek sima fatáblák voltak, amelyekre egy cápafoggal ideografikus jeleket (40. ábra) véstek. A jelentősebb fesztiválok alkalmával hivatásos énekmondók használták a táblákat dalaik elénekléséhez. Ma komoly vita folyik arról, hogy vajon a rongo rongo jelek valóban „írást” képviselnek-e. Egyelőre nincs még elfogadott olvasatuk, és valójában annyira ritkák, hogy aligha lesz elég anyag, amely megfejtésüket elősegítené. Úgy tűnik, hogy ezek az ideografikus jelek egy tárgyat vagy fogalmat jelölnek, így
[172]



jogosan tarthatjuk őket hieroglifáknak. És mivel kétségkívül hordoznak valamilyen jelentést, írásnak tarthatjuk őket. A Húsvét-sziget társadalmának érdekes képe, ahogy 1862-es tragikus és barbár megszakadásáig működött, élő hátteret kínál a műemlékeknek. Minden ahu a szomszédos területet elfoglaló ág temetkezőhelye volt. Az ahuk közül a kisebbek a rousayi és arrani sírok polinéziai megfelelői voltak. És valóban, Mrs. Scoresby Routledge színes leírásokkal teli könyvében, a The Mistery of Easter lslandban (A Húsvét-sziget titka) felidézi az egyik temetési szertartásról szóló beszámolót, amely megtestesítheti az előző fejezetben tárgyalt orkneyi vagy arrani megalit temetés számos jellegzetességét A halott eltemetésének procedúrája több évet vett igénybe. A lepelbe csavart holttestet először az ahu teraszon helyezték el, amíg a hús le nem bomlott róla. „Amíg a test ott volt az ahun, a körzetet pera-nak vagy a halott tabujának nyilvánították. A közelben nem volt szabad halászni, és a tűzrakás és főzés is tilos volt bizonyos jeleken belül. Mindenféle füstöt el kellett rejteni, vagy fűvel lefojtani. Négy rokonnak kellett őrködnie, és aki megszegte az előírásokat, azt akár agyon is verhették. A gyász tarthatott egy, kettő vagy három évig, ami alatt a test természetesen darabjaira esett szét. A csontokat otthagyhatták az ahun, vagy összegyűjtve a család által őrzött hosszúkás sírboltokba helyezhették, esetleg máshol temethették el. A gyász végét nagy ünnepséggel ünnepelték meg, mely ceremónia után, ahogy az egyik adatközlő vidáman összefoglalta, a »Pappának vége«”.66 Ez a temetés azonban csupán családi ügy volt, és nem támasztott különleges igényeket a főnökség szervezetével szemben. A nagyobb platformok – melyek némelyike kétségkívül egy főnök halála alkalmából épült – mégis több munkát kívántak, mint amit egy helyben lakó csoport biztosítani tudott. Ez volt az az alkalom, amikor – hasonlóan a tahiti ünnepi emelvények építéséhez – nagyszámú munkaerőt kellett mozgósítani, amit viszont a főnökségi szervezet könnyen meg tudott valósítani. A lenyűgöző monumentális kőfaragványok, a szakosodott kézművesek munkái hasonlóképpen a redisztribúciós rendszertől függtek. |Ezek a csodálatos szobrok, mint az gyanítható, nem annyira a halott emlékművei, hanem a komoly események megfelelő meg
[173]



ünneplésének látható jelei voltak. Ahogy Metraux fogalmazott: „A felállítás szándéka mindenképpen meghatározó motívum volt ezen óriási szobrok kifaragásában. Az viszont már kérdéses, hogy mindez elegendő volt-e ahhoz, hogy annyi energiát mozgósítson, amennyi ezeknek a hatalmas szobroknak a szállításához kellett. Másrészről viszont annak feltételezése, hogy e képmások készítésének indítéka teljesen vallási volt, az a polinéziaiak törzsi büszkeségének és vetélkedő hajlamának alábecsülését jelentené.”67 A húsvét-szigetiek úgy tartották, hogy a szobrok „burkok, amelyekbe, ha a papok hívják őket, a lelkek beköltöznek”. Némelyikükhöz „híres főnökök vagy papok nevét társították, kiknek lelkei a törzs védőistenségeinek rangjára emelkedtek”. Az a kép, amelyet a szociálantropológusok egy rétegzett főnökségi társadalomról Polinéziában kialakítottak, segít nekünk a nagy műemlékek megértésében. Többé már nincs semmi misztikus abban, hogy egy olyan társadalom állította fel őket, amely nem ismerte a kerámiát, vagy a fémet, vagy a városi élet többi alapvető elemét. A polinéziaiaknak olyan társadalmi szervezetük volt, amely lehetővé tette, hogy mozgósítsák munkaerőforrásaikat és a rendelkezésre álló korlátozott természetes erőforrásaikat. Ez a rendszer arra szolgált, hogy mind társadalmilag, mind gazdaságilag egyesítse a sziget közösségét. A Húsvét-szigeten az istenek és az ősök kultusza kétségtelenül a törzsek közötti versengéstől hajtva kezdte egyre inkább lekötni a lakosság energiáit. A különböző ágakhoz tartozó nagy síremlékek emelését, valamint a tetejükre szobrok állítását elősegítette ennek a külső kapcsolatoktól elzárt, izolált kis szigetnek a „melegházi társadalma”, melyben egy viszonylag magas népsűrűség megnövelhette a társadalmi nyomást. Ugyanakkor információkat kaptunk e kényszerítő rendszer adaptív szerepéről is. Azzal, hogy a tíz törzs energiáit egy nem pusztító versengésbe terelte, biztos, hogy az ellenségeskedés és a háború háttérbe szorulását is előidézte, melyeknek különben a területi viták és a népességnyomás is kedvezett. Tudjuk, hogy amikor Cook kapitány 1774-ben meglátogatta a szigetet, a szobrok nagy része még az ahuján állt. Egy évszázaddal később egy végzetes és pusztító törzsi háborúban mindegyiket ledöntötték. Ez a rendszer hibája volt, mivel a versengés már háborúhoz, közvetlen ellenségeskedéshez vezetett, ugyanakkor megnövelte
[174]



a korábbi évek szoborállításában megnyilvánuló békés versengés értékét is. Visszatérve Máltára kezdhetjük megérteni, hogy a hasonló körülmények hogyan fejthették ki hatásukat a Nyugat-Mediterráneumban. Az első földművesek naptári években Kr. e. 5000 körül érkezhettek Máltára, magukkal hozva a kevert földművelés alapismereteit. Egy újonnan elfoglalt sziget népessége ideális körülmények között minden generációval megduplázódhat, egészen addig, míg a rendelkezésre álló föld korlátozott volta nem tesz szükségessé intenzívebb mezőgazdasági módszereket. Néhány évszázad alatt a növekvő népesség szükségessé tehette a rövidebb parlagperiódusok, illetve az intenzívebb művelési technikák alkalmazását. Körülbelül 1500 év után a növekvő népesség már nyomást gyakorolhatott a földre, és ilyen körülmények között az olyan közösségeknek, amelyeknek társadalmi szervezete lehetővé tette a találkozást, az ellenségeskedések elfojtását vagy elhárítását, sokkal nagyobb lehetett a túlélési potenciálja, mint azoknak, akik aktívan részt vettek az összetűzésekben és háborúban. A Húsvét-szigethez hasonlóan – melynek feleakkora a területe és feleannyi népessége lehetett – a közösségek közötti békés versengésnek pozitív, adaptálható értéke lehetett. Elképzelésem szerint a Húsvét-szigethez hasonlóan Máltán is kialakult egyfajta társadalmi szervezet, amely ténylegesen egy főnökségi társadalomban öltött formát, ahol a főnökök a nagy építmények emelésére mozgósíthatták törzsük tagjait. Tudjuk, hogy a Húsvét-sziget tíz törzsi területre oszlott, míg kísérleti feltételezésünk szerint a Máltai-szigetek hatnak adtak otthont. A Húsvét-szigethez hasonlóan ezek a főnökök Máltán sem voltak nagyon gazdagok, nem voltak nagy vagy állandó házaik, nagy felhalmozott értékeik. A főnökök valójában a papokhoz, vagy a máltai domborműveket és szobrokat, illetve a húsvét-szigeti képmásokat faragó művészekhez hasonlóan maguk is részidős specialisták voltak. Nem állt rendelkezésükre bürokrácia vagy a korai nagy civilizációk királyainak és hercegeinek palotaszervezete. A két sziget közötti párhuzamok hangoztatása azonban könnyen túl messzire vezethet. Hal Saflieni nagy föld alatti sírboltjaitól eltekintve Máltáról nem ismertek sírépítmények a templomperiódusból. Templomok, vagy nagy ceremoniális
[175]



gyülekezőhelyek maguktól az ahuktól eltekintve nem maradtak fenn a Húsvét-szigeten. És arra sincsen garancia, hogy a társadalmi rendszer egyetlen eleme is hasonló lett volna mindkét helyen. Egyetlen közvetlen régészeti bizonyítékunk sincs a főnökök létezésére. A két eset közötti hasonlóságok mindazonáltal egyetlen forrásból erednek: egy olyan társadalmi szervezetből, amely kedvező körülmények között lehetővé teszi számottevő emberi munkaerőforrásnak közösségi feladatok elvégzésére történő mozgósítását, illetve amely lehetővé teszi a kézműipari specializáció komoly mértékének kialakulását. Mindezekre egy viszonylag alacsony technológiai színvonalon és különösen a fém használata nélkül is lehetőség nyílik. David Kaplan Mexikóról a nagy és korai monumentális építkezések egy másik területéről írva még jobban megragadta a lényeget: „Úgy vélem, nagyban alábecsültük számos állam nélküli társadalom, különösen a főnökségek az irányú képességét, hogy nagy volumenű közösségi műveletekbe fogjanak, melyekről az az elképzelésünk, hogy ilyen produkcióhoz egy erős, központosított és kényszerítő állam szükségeltetik. Alábecsültük továbbá az ilyen társadalmaknak az irányú képességeit is, hogy specializált termelést alkalmazzanak, mivel úgy véltük, hogy az ilyen jellegű termelés nagyszámú főállású specialistát igényel. Ennek következtében gyakran addig a pontig túlértékeltük a spanyol hódítás előtti Közép-Amerika kultúráinak társadalmi-politikai összetettségét, hogy már bonyolulttá vált megérteni és megmagyarázni őket anélkül, hogy ne hívtunk volna segítségül olyan nehezen fellelhető jellegzetességeket, mint a kiterjedt öntözőcsatorna-rendszerek, vagy a ceremoniális kereskedelem fölötti monopólium.”68 Ezt mind vonatkoztathatjuk közvetlenül az őskori Máltára is. Rendelkezésünkre áll már tehát egy olyan alternatív rendszer, melyben a templomkultúrák helyi kialakulása lehetségesnek és egyben természetesnek is látszik. A további máltai kutatás szélesíteni fogja és kétségkívül meg is változtatja ezt a képet, de úgy vélem, hogy a magyarázat lényege továbbra is a népsűrűségben és a társadalmi szervezetben bekövetkezett változás és a Máltán lezajlott fejlődés, semmint a Kelet-Mediterráneummal fennálló hipotetikus kapcsolatok feltételezett hatása lesz.
[176]



9. AZ EURÓPAI FÉMMŰVESSÉG KEZDETE
A fémművesség első jelei kétségkívül a Közel-Kelethez kapcsolódnak. Termésrezet már Kr. e. 6000 előtt használtak gyöngyök és apró tárgyak készítésére, és arra is van bizonyítékunk, hogy nem sokkal ezután már nyers ércből is ki tudták vonni a fémet. Rendszerint azt feltételezték, hogy a fémművesség a Közel-Keletről jött Európába, és először az Égeikumot, majd pedig a Balkán-félszigetet érte el. Biztos, hogy ez volt Gordon Childe véleménye, és ez jól illeszkedett ahhoz az 5. fejezetben tárgyalt elképzeléshez, hogy a jugoszláviai Vinča-kultúrát, a Balkán rézkorának egyik legfontosabb csoportját Trójából, az Északkelet-Égeikum fontos kora bronzkori településéről érkezett telepesek alapították. A teljes rézművesség kétségkívül bonyolult folyamat, amely számos technikát foglal magába. Első pillantásra tényleg valószínűtlennek tűnik, hogy Délkelet-Európában önállóan, a Közel-Kelet korábbi fémműves központjainak minden befolyása, vagy kulturális átvétele nélkül is kialakulhatott volna a fémművesség. Ahogy Theodore Wertime, a fémművesség eredetének egyik szakértője fogalmazott: „Mindenkinek kétkednie kell, hogy a felfedezés kusza összevisszasága, amely magában foglalta az oxid és szulfid ércek redukciójának művészetét, valamint az ezüstnek, ólomnak, vasnak, ónnak és valószínűleg az arzénnak és antimonnak mint különböző új fémeknek a felismerését, valamint az ónnak bronzzal való ötvözése technikáját, kétszer is előfordulhatott volna az emberi történelemben.”69 Mára azonban az is világossá vált, hogy a rézművesség már több évszázaddal azelőtt virágzott a Balkánon, nevezetesen a mai Bulgáriában, Romániában és Dél-Jugoszláviában (37. ábra), mielőtt az Égeikumban a fejlődés hasonló szintjét elérte volna. Szembe kell néznünk tehát azzal a lehetőséggel, hogy ennek a bonyolult és összetett folyamatnak legalábbis néhány alkotóeleme Európában valójában függetlenül bukkanhatott fel. (A tár
[177]



37. ábra. Nyéllyukas szerszámok lelőhelyeit (pontok) jelölő fontos balkáni rézkori lelőhelyek, illetve egyéb lelőhelyek korai réztárgyakkal (körök)
gyalás itt most nem érinti a réznek a bronz előállításához szükséges ónnal való ötvözését, sem a vas használatát, hanem egyszerűen a réznek ércből való kiolvasztását, illetve a fém formába öntését, hogy hasznos szerszámokat, mint például a balkáni nyéllyukas csákányokat kapjunk). „Ugyanakkor óvatosnak is kell lennünk, nehogy túlegyszerűsítsük a diffuzionista elméletet, vagy azt sugalljuk, hogy a nagyjából diffuzionista keretek között dolgozó tudósok továbbra is azon az egyszerű véleményen lennének, hogy a fémművesség egy adott területről ered, és onnan terjed el minden irányban. Újabban sok kutatást végeztek a számos logikai állomással rendelkező közel-keleti fémművesség fejlődésének tisztázására. S ahogy az élelemtermelés kezdeteit vizsgáló régészek egy elég széles terület jegyében gondolkoznak, ahol hasonló, és valószí
[178]



nűleg nem elszigetelt, fejlődés ment végbe, úgy a fémművességhez kapcsolódó felfedezésekről is azt feltételezik, hogy azok a Közel-Kelet különböző területein egyszerre mehettek végbe, és a Közel-Kelet többi területére kapcsolatok útján jutottak el. A diffúzió központja így nem egyetlen kis régió, hanem az egész Közel-Keletet felölelő nagyon nagy zóna lehetett. Az újabban Délkelet-Európára elérhető korai dátumok tükrében sok kutató ezt a zónát most egészen a Balkánig terjeszti ki, melynek kultúrái így, bár sokat tanulhattak délről és keletről, szintén hozzájárulhattak a technológiai fejlődéshez. Ez egy teljesen valószínű és nehezen megcáfolható modell. Mindamellett az is ugyanolyan valószínűnek tűnik, hogy a fémművesség kialakulása nem egyetlen és nem egyedi folyamat volt, hiába volt széles az a kapcsolatrendszer, melynek területén végbement, hanem újítások és felfedezések sorozata, mely teljesen függetlenül, számos különböző területen és más-más időben végbemehetett. A Balkán rézkori kultúrái lehetnek az egyik példa erre az önálló fejlődésre. Valóban könnyen megeshet, hogy a „korok”, a kő-, réz- és vaskor régi, hagyományos beosztásának élő régészek súlyosan túlértékelték az első, viszonylag kis technológiai eredmények jelentőségét. Igaz ugyan, hogy a Közel-Keleten már Kr. e. 6000 évvel használták a rezet, de csak kb. 3000 évvel később, a bronzötvözet felfedezésével vált általánosan elterjedtté a használata, valóban hatékony fegyverek és szerszámok készítésére. A Délkelet-Európára vonatkozó diffuzionista elmélet természetesen nem kizárólag a fémművességen alapul. Teljesen függetlenül a rézkori Vinča és a kora bronzkori Trója közötti, már tárgyalt számos speciális összehasonlítási ponttól, ebben a korban lezajlott a plasztikus művészeteknek egy olyan látványos fejlődése, amellyel számolni kell. Újabban további bizonyítékok kerültek napvilágra Románia és Bulgária egyidős rézkori kultúráiból, melyek alátámasztják azt a nézetet, hogy néha protoírásnak értelmezett jelek voltak használatban a korabeli Balkánon. Mára már lehetővé vált, hogy vitába szálljunk azzal a nézettel, mely szerint ezek közvetlen közel-keleti és égeikumi hatások eredményei. Ez most az európai őstörténet egészére nézve kulcsfontosságú. Az előző két fejezetben már láttuk, hogy a kelet-mediterráneumi, nyugatra Málta és Ibéria felé terjedő hatások elméletét sokkal elfogadhatóbb magyarázatokkal is fel lehet váltani.
[179]



Ha ugyanezt bizonyíthatnánk Délkelet-Európára is, egy olyan európai neolit fejlődés maradna ránk, amely, miután az alapvető élelemtermelő gazdálkodás erősen megvetette a lábát az európai szárazföldön, gyakorlatilag mentes volt a közel-keleti befolyástól. Ekkor Európa fejlődését alapvetően európai mércével kellene mérnünk, legalábbis a bronzkor Kr. e. 3. évezredi kezdetéig, amelyet a következő két fejezetben fogunk tárgyalni. Az érvrendszer első eleme természetesen az új kronológia. Childe már maga is rájött, hogy a keltezésben bekövetkezett eltolódás oda vezethet, hogy a korai rézművességet egy független európai újításnak tekintsük. A Dawn utolsó kiadásában (1957) már mérlegelte annak a lehetőségét, hogy a rézkori Magyarország (a bodrogkeresztúri kultúra) csákánybaltái helyi eredetűek lehetnek (Childe terminológiájában a rézkor „Danubian III” [Duna-vidéki III.], míg az azt megelőző késői neolitikum, benne a lengyeli csoport, „Danubian II” [Duna-vidéki II.]): „A bodrogkeresztúri népesség egyértelműen a lengyeli csoportból származik. De valóban kezdeményezhették-e a bányászatot és a fémművességet égeikumi és kaukázusi érckutatók? A korai égeikumi népek kétségkívül használtak különféle formájú csákánybaltákat, és ilyenek – agyag öntőmintákba történő öntéssel – készültek az észak-iráni Tepe Hisszárban is. Érckutatók kellett hogy bevezessék az öntés és olvasztás technikáit, de úgy tűnik, hogy az erdélyi termékek helyi rézből készültek. A formákat a Danubian II (Duna-vidéki II.) közönséges kőből és agancsból készült csákányainak, kalapácsbaltáinak és harci baltáinak e „legeslegjobb kőre” történt átfordításának tarthatjuk. Őshonos rézművesség nyilvánvalóan könnyen eredhet ilyen fémekben gazdag területen. Az égeikumi csákánybalták elméletben eredeztethetők Erdélyből, míg Heine-Geldern a csákánybaltákat az árják indiai útjának megjelölésére hívta segítségül. Más szavakkal a bodrogkeresztúri fémtípusok égeikumi és ázsiai párhuzamai ugyanúgy adhatnak termini ante, mint termini post quos dátumokat. Az öntés független feltalálását azonban még mindig nehéz elfogadni.”70 Childe ekkor már előre meglátott számos olyan érvet, amelyek az új kronológia tükrében elvezethetnek bennünket a rézöntés független feltalálásának elfogadásához. A magyarországi és sok más balkáni csákánybaltát ma már egy teljes évezreddel korábbra keltezhetjük, mint azokat az égeikumi példákat, amelyekre
[180]



Childe utal. És ha ezek a típusok egyáltalán kapcsolódnak, ami bizonytalan, akkor a párhuzamok most már – ahogy ennek lehetőségére Childe is rájött – abba az irányba hatnak, hogy a Balkán rézkori fejlődését inkább korábbra és ne későbbre helyezzék, mint az égeikumi bronzkorét. Most már az a feladatunk, hogy a fémművesség, illetve a Balkán rézkorában megtalálható protoírás és a kultikus tárgyak, valamint „szobrocskák” széles köre égeikumi vagy közel-keleti eredetének megfelelő alternatívát találjunk. Még ha a kronológia a rézkori Vinčát sokkal korábbra helyezi is, mint Trója, nem lehetséges, hogy a fémművességnek a Közel-Keleten a balkáni fejlődést még mindig megelőző korábbi kialakulása a speciális technikának talán érckutatók révén történő átadásával szolgáltatja a megfelelő magyarázatot? A bizonyítékok azonban pont az ellenkezőjét támasztják alá.
A FÉMMŰVES TECHNIKÁK FEJLŐDÉSE
A Balkán rézkori fémművessége szerszámok és dísztárgyak rézből való öntését jelenti. A réz egy része helyi érc olvasztásából származik. A késztermékek tűk, árak, horgászhorgok és egyéb apró tárgyak, valamint lapos balták, végül nehéz csákánybalták voltak. Ezeknek az úgynevezett nyéllyukas baltáknak (közepükön a nyélre erősítést lehetővé tevő lyuk található) egyik oldala függőleges baltaél, másik oldala vízszintes csákányéi volt (7. kép). A rézeszközök mellett kisméretű aranytárgyak is készültek. A fenti eredmények lényegében helyi eredetének bebizonyításához először be kell mutatnunk, hogy a fémműves technikák a Balkánon fokozatos és logikus fejlődésen mentek keresztül. Először is a rézérc széles körben megtalálható a Kárpátokban, ahol a termésréz – a réz egy nagyon tiszta és természetes rögökben megtalálható formája – szintén előfordul. Afelől kétségünk sem lehet, hogy a felhasznált réz helyi eredetű volt. Java része termésréz lehetett, mely nem igényelt olvasztást. A feltárt réztárgyak nyomelemvizsgálata azonban azt mutatta, hogy szennyeződésként kis mennyiségben mindegyikük tartalmaz más elemeket is. Ilyen szennyeződések általában nem találhatók a termésrézben, csak az ércből kiolvasztott rézben. Ez azt bizonyítja, hogy a rézolvasztást is alkalmazták.
[181]



Az észak-görögországi Szitagroiban, a rézkori Gumelniţa-kultúra rétegeiben, mely Bulgáriában és Romániában is a jugoszláviai Vinča-kultúrával egykorú, számos rézsalaklelet került elő. Olvasztótégely-töredékeket is találtak a beletapadt rézzel. Bulgáriában is hasonló leletek kerültek napvilágra, és ott fújtatók fúvókájaként azonosított lyukas agyaghengereket is feltártak. A természeti nyersanyagforrások tehát bőségesen adottak voltak Délkelet-Európában a fémművesség kialakulásához. Ez a fejlődés általános tendenciáiban egy sor lépcsőfokon ment keresztül. Ezeket a Közel-Keleten Theodore Wertime által jól rekonstruált állomásokat a következőkben foglalhatjuk össze: 1. A termésréz egyszerű felhasználása. A termésréz – a természetben található csaknem tiszta réz – széles körben fordul elő sok olyan területen, ahol rézérc található. A rezet a legtöbb területen először csak mint egy újabb látványos ásványt vagy követ értékelhették – hasonlóképpen ahhoz, ahogy a meteorvasat a Közel-Keleten, jóval mielőtt fém értékeit kihasználták volna, több tetszetős kővel együtt pecséthenger-készítésre használták. 2. A termésréz hideg kovácsolása. Hamar rájöhettek, hogy ez az új ásvány kalapálás hatására nem törik olyan könnyen, mint más kőfajták. A kovácsolással történő formálás tehát a feldolgozás természetes módja volt. 3. A termésréz hőkezelése. Az ismételt hidegkovácsolás rideggé teszi a rezet, és így a tárgy eltörik. Nyílt tűzön való hevítéssel, majd forrón való kovácsolással ez a ridegség elkerülhető. A tárgy befejezésére, és ha szükséges, keményebb vágóélek elkészítésére ezután a hidegkovácsolás használható. 4. Rézolvasztás rézércből. Ez a fázis figyelemreméltó fejlődést jelöl. Az ércek maguk gyakran élénk színűek, mint például az azurit (kék) és a malachit (zöld). Az oxid- és karbonátércek sokkal könnyebben redukálhatok, mint a szulfid alapúak. Ehhez 700 °C körüli hőmérsékletre van szükség, amelyet bonyolult kemence építése nélkül is el lehet érni. Ezzel a módszerrel csak viszonylag kis és szabálytalan darabkák nyerhetők, kivéve, ha lehetővé teszik, hogy a réz egy magasabb hőmérsékleten kifolyjon. 5. A réz nyitott formába öntése. Az öntéshez a réznek az olvadáspontjára, 1083 °C-ra való felhevítésére van szükség, ami lehetővé teszi jó vastag öntvények készítését a kívánt formában. Ezeket azután hőkezeléssel és kovácsolással lehet tovább munkálni.
[182]



6. Kitöltéses öntés és a kétrészes öntőminta használata. Ezzel a két módszerrel sokkal bonyolultabb formákat lehel elérni. Nyéllyukat például úgy állíthatunk elő, ha az öntés folyamán egy faszén magot illesztünk az öntőmintába. A kétrészes öntőminta sokkal bonyolultabb formák előállítását teszi lehetővé, mint az egyrészes forma, ahol az öntvény felső felülete mindig lapos. 7. Arzénnel és ónnal való ötvözés. Az arzénbronz és az ónbronz sokkal erősebbek, mint a tiszta réz, és így kisebb a valószínűsége, hogy a tárgy használata közben eltörik. Az ötvözés növeli a keménységet is, és javítja az öntés folyamatát, mivel elkerüli a hűtés folyamán az olvadt fémben oldott gázokból keletkező légbuborékok létrejöttét. 3. Viaszveszejtéses öntés. A kívánt bronzöntvény formáját viaszból megmintázzák, majd agyaggal vonják be, amely az öntőmintát alkotja. Az olvadt bronz beöntésekor a viasz teljesen felolvadt, s helyét fokozatosan kitöltötte a bronz. Amikor a bronz kihűlt és megszilárdult, az öntőformát egyszerűen összetörték (letörték róla). Ezzel a módszerrel sokkal bonyolultabb formájú öntvényeket lehet előállítani. Természetesen további fejlődés is lehetséges, és a történetnek itt nincs még vége. Fontos megjegyeznünk, hogy minden lépés bizonyos mértékig függ az előzőtől, és az egész folyamatot valójában a pirotechnológiában, az anyagoknak magas hőmérsékleten történő kezelésében megnyilvánuló növekvő szakértelemként is lehet értékelni. Mindegyik fázisnál egyre több szaktudásra volt szükség, és a bronz hatékony öntéséhez általában már valamiféle kemence is kellett, amelyben a légáramlást ellenőrizni lehetett. A Közel-Keleten az 1., illetve a 2. és talán a 3. fázist is nagyon korán és széles területen elérték. A legkorábbi ismert neolit települések, köztük Ali Kos Iránban, Çatal Hüyük és Çayönü Törökországban (ez utóbbi talán nem is egyszerű földműves közösség) mind szolgáltattak termésréz leleteket. A 4. fázis Çatal Hüyükből radikarbonévekben kr. e. 6000 körülről már dokumentált. Az 5. és 6. fázis később jött – a legkorábbi említett, de fém vizsgálattal még meg nem erősített példa egy radikarbonévekben kr. e. 5000 körülre datált buzogányfej a törökországi Can Hasanból. A sorban a 7. lépcsőfok, az ónnal való ötvözés egy sokkal későbbi fejlemény volt, és csak Kr. e. 3000 körül (radiokarbon
[183]



években kb. kr. e. 2400) jelent meg a Közel-Keleten, az Égeikumban és a Balkánon. Körülbelül ekkor találkozhatunk először a 8. fázissal, a viaszveszejtő öntéssel is. A fejlődés hasonló lépcsőfokai rekonstruálhatók a Balkánon is. Az 1. fázis a romániai Cernica temetőjéből feltárt gyöngyleletekből rekonstruálható, melyeket „rézásványként” írtak le, amely ebben az esetben inkább a kő- vagy kagylógyöngyök mintájára megdolgozott ércet, semmint a termésrezet jelenti. Cernica a korai Vinča-kultúrával egykorú, és naptári években csaknem Kr. e. 5000-re kell visszakelteznünk. Nem sokkal későbbről, de még mindig Kr. e. 4700 előttről árak és kisebb termésréz tárgyak kerültek elő a Vinča-kultúra és a vele egykorú balkáni kultúrák lelőhelyeiről. A 3. fázis, a hevítéses megmunkálás legkorábbi, tudományosan dokumentált jele egy ukrajnai, Kr. e. 4000 előttre datált lelőhelyről származik. Ez egy réz horgászhorog, amelyet 300 °C-ra hevítve formáltak meg. Az első – az apró szennyeződések nagyobb arányából felismerhető – olvasztott réz is körülbelül ugyanekkor jelenik meg. A leglátványosabb, az 5. és 6. fázist jelentő fejlődéssel a Gumelniţa-kultúrában találkozhatunk. Itt gyönyörű, már nyéllyukkal rendelkező baltákat öntöttek, bizonyosan Kr. e. 4000 előtt. J. A. Charles vizsgálatai bebizonyították, hogy ezeket valóban nyitott mintákban öntötték, és a nyéllyukat inkább kitöltötték, mintsem utólag fúrták bele. Számos darabot találtak belőlük hiteles bulgáriai településrétegekben, mint például Hotnicán, egy példány pedig a jugoszláviai Vinča-kultúra egyik telljének lapos baltákat és vésőket tartalmazó leletegyütteséből került elő. Ebből a formából alakult ki a mindkét végén szerszáméllel rendelkező csákánybalta (7. kép). Ezek némelyike csodálatos tárgy. Gyártásuk már Kr. e. 4000 előtt megkezdődhetett, és biztos, hogy ezután még hosszú ideig folytatódott. Az ötvözést azonban nem gyakorolták a Balkánon egészen a bronzkorig, naptári években Kr. e. 2500 körülig, nagyjából ugyanaddig, amikor az az Égeikumban és a Közel-Keleten is kezdetét vette. Ez a fokozatos és logikus fejlődés, amely a rézérc kísérleti felhasználásától a nyéllyukas szerszámok rutinszerű öntéséig legalább ezer évig tartott, egyértelműen a pirotechnológiában bekövetkezett jelentős haladásra utal. Azt azonban figyelembe
[184]



kell vennünk, hogy a rézkorban inkább a fazekasság, semmint a fémművesség volt az, amely a pirotechnológiai újításoknak teret engedett. Már a legelső európai neolit földműveseknek is volt kemencéjük a búza megpörkölésére és kenyérsütésre; ennek példányait tárták fel például az észak-görögországi Nea Nikomédeia nagyon korai neolitikus településén. A balkáni földművesek már a kezdetektől fogva gyakorlott fazekasok voltak. A Vinča-kultúra korai szakaszában a kerámia kiégetéséhez 700-800 °C hőmérsékletet érhettek el. Az meg különösen lényeges, hogy a Gumelniţa-kultúra látványos, grafitdíszes kerámiája még szigorúbb égetési feltételeket követelt. A grafit oxidációs körülmények között, ahol az oxigénellátás nem korlátozott, 700 °C feletti hőmérsékleten ég ki. Világos, hogy valójában e hőmérséklet körül és olyan körülmények között égették ki, ahol a levegő áramlását gondosan szabályozták. Az, hogy ez megkövetelte-e valamely bonyolultabb fazekaskemence használatát, még nem világos. Az azonban biztos, hogy különféle anyagok magas hőmérsékleten való kezelésének egyre alaposabb ismeretéről tanúskodik. A bemutatott fejlődés Bulgáriában és Dél-Romániában ment végbe, ahol a grafitdíszes kerámiát már Kr. e. 4500 előtt gyártották. A kerámiagyártás technológiai fejlődése pedig logikusnak tűnik, amelyhez nincs szükség külső hatások feltételezésére. Az érdekes dolog pedig az, hogy ezek a feltételek nem estek olyan messzire azoktól a feltételektől – 1100 °C hőmérséklet és a levegőnek a redukciós légkör megteremtése érdekében történő ellenőrzése –, amelyek a réz olvasztásához és öntéséhez kellettek. Pusztán technológiai szempontból nézve a fazekasok szakmai tudása már megteremtette a feltételeit a Balkánon a rézművesség kialakulásának. Ez egyúttal azt is bizonyítja, hogy a fémművesség más területek hatásától függetlenül, önállóan fejlődött ki a Balkánon. A természetes nyersanyagforrások elérhetőek voltak, hasonlóképpen a pirotechnológiai képzettség is rendelkezésre állt. Ez önmagában azonban még nem bizonyítja, hogy a fémművesség helyben, a Közel-Kelet korábbi fémműveseitől származó alapvető ötletek nélkül kialakult dolog volt.
[185]



A FEJLŐDÉS EGYÉB EREDMÉNYEI
A diffuzionisták a fémművesség mellett a Vinča-kultúra két másik látványos eredményét, a művészetet és szimbolizmust is arra használták, hogy feltételezzék, ezeket is a feltehetőleg „civilizáltabb” délkeleti területek inspirálták. Bizonyos módon azok a kis agyagszobrocskák a legérdekesebb leletek, amelyek nagy mennyiségben kerülnek elő Jugoszlávia, Bulgária és Románia lelőhelyeinek korabeli rétegeiből. Hasonlóságot mutatnak Görögország késő neolitikumának égetett agyagszobrocskáival, és hasonló jellegű látványos kis művészeti alkotások kerültek elő ebből a korból Magyarországon is. Vinča eredeti ásatásai a formák egész készletét tárták fel, melyek közül a leggyakoribb a kezeit széttáró álló nőalak sematikus szobrocskája volt. Emellett kis állatfigurák is kerültek elő. Legújabban azonban, még délebbre, Pristina körzetében néhány különösen lenyűgöző korabeli plasztikát tártak fel. Ezek nagyon gondosan formált fejükkel, jellegzetes orrukkal és nagy, domború szemeikkel elkülönült csoportot alkotnak, amelyet én Pristina-stílusnak neveztem el. A fejek némelyike csaknem életnagyságú, s található köztük egy teljes, a fejet, a vállakat és csípőre tett kezeket ábrázoló büszt is Alexandrovácról, mely az őskori művészet egyik remeke. A formák széles skálája és némelyikük rendkívüli kifinomultsága mély benyomást kelt. Az is világos továbbá, hogy néhány motívum – például a négylábú „kentaurok” csaknem emberi fejükkel, illetve a Pristina-stílusú ülő hölgyek (6. kép) – újra és újra ismétlődik. Marija Gimbutas professzor, Kelet-Európa őstörténetének vezető amerikai szakértője erőteljesen érvelt amellett, hogy különféle isteneket lehet felismerni a szobrokban, és néhány esetben érvei valóban meggyőzőek. A Vinča-kultúra egy másik jellegzetessége – amely újabban a figyelem középpontjába került – az a szokás volt, hogy a kerámiát és egyéb agyagtárgyakat bekarcolt jelekkel látták el. Ezeket, és az agyag „pecsétlőket” már említettük az 5. fejezetben, de most sokkal gondosabban kell velük foglalkozni. A különféle kerámiajegyeket már több évvel ezelőtt megfigyelték, és újabban egy fontos Vinčalelőhely, Banica ásatói írták le részletesen. A Vinča-kultúra egy másik fontos településéről, a romániai Tordosról több mint 200 kerámiatöredék díszítőjegyei
[186]



ről áll rendelkezésünkre leírás (16. ábra). Némelyikük nagyon egyszerű – csak néhány vonás egy edény alján, vagy egy egyenes vonalas kereszt; mások viszont már bonyolultabb motívumokból állnak. Az e jelek iránt megnyilvánuló érdeklődést nagyban fokozta a Tordos közelében fekvő, romániai Tartarián 1961-ben felfedezett három agyaglapocska (38. ábra). A tartariai táblákat úgy publikálták, mint amelyek a Vinča-kultúrához tartoznak, de azután kiderült, hogy a gödör, amelyben találták őket, egy a fölöttük lévő rétegekből származó beásás, és ennek következtében több évszázaddal későbbre datálódik. Annak lehetősége
38. ábra. A tartariai táblák: három égetett agyagtábla a romániai Tartariáról. Néhány kutató a jeleket a korai közel-keleti befolyás bizonyítékaként értékelte. A kerek tábla átmérője kb. 6 cm
[187]



tehát, hogy semmi közük a Vinča-kultúrához vagy a Balkán rézkorához, teljesen nem zárható ki. De néhány jelük, és a Tordosról, Banicáról és Vinčáról származó Vinča /-kori/ kerámia bekarcolt jelei közötti hasonlóság azt sugallja, hogy mégis van. Makkay János magyar tudós, aki legutóbb nem kevesebb, mint 37 korabeli lelőhely hasonló jeleit sorolta fel, számottevő részletességgel foglalkozott a problémával. Kutatásai világossá tették, hogy az ilyen bekarcolt jelek széles körben elterjedt jellegzetességek voltak e korban Magyarországon és Romániában. Érveit nagyban alátámasztotta két délebbre, Bulgáriában újabban előkerült lelet. Az izgalmasabb egy kis, 12,5 centiméter hosszú agyagtábla volt, amely a Bogdan Nikolov által 1969-ben feltárt észak-bulgáriai Gradesnicáról került elő. Számos bekarcolt vonal van rajta, amelyeket jelekként magyaráztak (8. kép). A másik lelet egy kerek agyaglap vagy „pecsételő”, amelyet a Marica-völgy nagy lelőhelyén, Karanovóban tártak fel. Átmérője 6 cm, és bekarcolt jelek együttesét tartalmazza, amelyet néhány tudós a korai írás egy formájaként értelmezett (9. kép). Akárhogy is értelmezzük ezeket a jeleket, környezetük felől nem lehet kétségünk, mivel mindkét lelet gondosan vezetett ásatásokon, rézkori rétegekből került elő. Az eddig tárgyalt három jellegzetesség - a fémművesség, a művészet és a szimbolika - mindegyike jelentőséggel bír a Vinča-társadalomhoz kötődő újítások szempontjából. A legfontosabb, amit hangsúlyozni szeretnék, az az, hogy ezek a különféle újítások kapcsolódtak egymáshoz, és csak úgy érthetjük meg őket, ha megvizsgáljuk a társadalom egészét, amelyben létrejöttek. A Vinča-kultúra jelen kutatásai rávilágítottak az elődjéhez, Jugoszlávia első neolit kultúrájához, a Starčevo-kultúrához fűződő szoros kapcsolatára. Bizonyítékok állnak rendelkezésre némely kerámiaforma egyenletes fejlődésére, és már maga a Starčevo-kultúra is nagy mennyiségű agyagszobrocskát állított elő, amelyek elfogadható kiindulási alapot jelenthetnek a Vinča-fejlődés számára. Hasonló magyarázatok érvényesek a Gumelniţa-kultúrára is. Az észak-görögországi Szitagroiban is hasonló a fejlődés: a teljes Gumelniţa-fázis szobrocskáit az alsó rétegek prototípusai előzik meg, és semmi szükség arra, hogy a fejlődés magyarázata érdekében külső befolyást feltételezzünk. A legfontosabb jellegzetesség mindazonáltal a Vinča- és Gumelniţa-kultúrák virágzó állandó településeire vonatkozó figye
[188]



lemreméltó bizonyítékanyag. Észak- és Nyugat-Európában csak ritkán sikerül neolit települést feltárni, és a rétegek vastagsága ott is rendszerint csak néhány centiméter. Kivételes esetektől eltekintve – mint például Skara Brae Orkneyn, ahol a házak kőből épültek – kevés, a házak eredeti alaprajzára utaló jel maradt ránk, kivéve, ha a fennmaradást különleges körülmények segítették. A Balkánon ezzel szemben vastag régészeti rétegek jelölik a települések elhelyezkedését. Vinča maga is az egymást követő települések maradványaiból felépülő tell, amely a rétegek több mint 9 méter vastag folyamatos egymásra rakódásából áll. Ilyen méretű nagy tellek gyakoriak az Alsó-Duna és a bulgáriai Marica-völgy nagyon termékeny talajain. Itt az egyik halom, Dzsadovo 18 méter magas, és a rézkori Gumelniţa-kultúra rétegei is elérik néha a hét- vagy nyolcméteres mélységet. Az ásatások során e halmok közül sokban egész falualaprajzokat tártak fel, és feltételezhetjük, hogy ezek a települések gyakran akár harminc házból álló és 100-150 lakossal rendelkező falvak is lehettek. Sok ilyen háznak találták meg a padlóját és falaik alsó részét, a hozzájuk tartozó gabonatároló edényekkel és kenyérsütő kemencékkel együtt Tell Azmakon és a bulgáriai Karanovóban. A házak a letelepedett földműves-gazdálkodás életteli képét szolgáltatják. Jugoszláviában a települések nem lehettek ilyen hosszú ideig folyamatosan lakottak, mivel a Marica-völgyihez hasonló vastagságú rétegsorokat itt nem találtak. Néhány lelőhely azonban nagyon kiterjedt, és Dr. Alan McPherron a közelmúltban adott hírt egy falu felfedezéséről, melynek jóval több mint harminc háza szabályos sorokban, köztük utcaszerű nyitott térrel helyezkedett el. A bulgáriai tell-lelőhelyek nagy rétegvastagsága részben természetesen annak is köszönhető, hogy olyan házépítő anyagokat használtak, melyek szétmállván új, vastag talajréteget képeztek, és amelyeket körülbelül minden évtizedben új házfalakkal kellett felváltani. A házak gerendavázasok voltak, falaik pedig pisétechnikával, agyaggal tapasztott sövényből készültek (paticsfal); az agyagot a nap keményre szárította, de az időjárás mállasztó hatásának természetesen ki voltak téve. A másik fontos jellegzetesség, ami a tellek nagy magasságához hozzájárult, a hosszú ideig tartó folyamatos megtelepedés. A tellek nagyon termékeny síkságokon, gyakran kiszáradt tómedrekben vagy a
[189]



folyók árterületein fekszenek. A körülöttük fekvő földek valószínűleg viszonylag rövid parlagperiódusokkal vagy néhány esetben talán megszakítás nélkül voltak művelhetők – annak a valószínűsége is fennáll, hogy a rézkor végére már a vetésforgó valamilyen formáját is alkalmazták. Akárhogy is, a parlagon hagyás elég rövid volt ahhoz, hogy mindig legyen elérhető távolságon – valószínűleg egy vagy két kilométeren – belül elegendő művelhető földterület. Annak lehetősége is felmerült, hogy a telleket periodikusan elhagyták, és a lakosság átköltözött egy másik, közeli tellre, ahol a földek már elég régóta parlagon hevertek. Ez szintén lehetséges. De az mindenesetre világos, hogy mindegyik tell sokkal hosszabb ideig és sokkal gyakrabban volt lakott, mint a közép-európai földművesek települései. A Marica-völgy telljei egyes állítások szerint 4-5 kilométeres távolságokra fekszenek egymástól, de további terepmunkára van még szükség, hogy ezt megfelelőképpen dokumentálják. Így – ha egy időben lakják őket – minden területre 15 négyzetkilométer juthat, és így legfeljebb 10 fő/km2 népsűrűséget kapunk. A néprajzi párhuzamok bizonyítják, hogy egy termékeny síkságon ilyen népsűrűség eltartásához nem lehetett szükség nagyon intenzív földművelési módszerekre. A lakosság olyan vegyes agrárgazdálkodást folytatott, amely elsősorban búza, árpa és lencse termesztésén, valamint szarvasmarha, juh és sertés tartásán alapult. Földművesszerszámokat, köztük sarlókat is találtak. Kétségkívül voltak helyi ellenségeskedések, de erődítésekkel egészen a korszak végén történő északnyugat-bulgáriai megjelenésükig nem találkozhatunk. Mindaz, amit erről a társadalomról tudunk, azt sugallja, hogy alapvetően egalitárius lehetett. Egyetlen tárgyat sem tudunk – talán az észak-bulgáriai Hotnica tell településének negyvennégy aranyamulettjén és -függőjén kívül – kiemelni, amely önmagában alkalmas lett volna a főnöki hatalom megjelenítésére. Semmi olyat, amely a mükénéi aknasíros temetkezések pompájához, vagy a kora bronzkori Trója arany kincseihez lenne hasonlítható. Ez természetesen nem zárja ki annak a lehetőségét, hogy ilyen pompa múlandó anyagokból ne létezett volna: de erre sem utal egyetlen jel sem. Amit észlelhetünk, az ennél sokkal szerényebb. A szobrocskákra fordított nagy gond, valamint némelyikük impozáns mérete azt sugallja, hogy ezek többek voltak egyszerű játékoknál
[190]



vagy haszontalanságoknál: arra ösztönöznek minket, hogy sokkal komolyabb szerepet tulajdonítsunk nekik, legyen az akár társadalmi, akár vallási, akár a kettő együtt. Ahogy Peter Ucko brit antropológus emlékeztetett minket, a néprajzi párhuzamok az ilyen szobrok nagyon széles körű felhasználásáról tanúskodnak. A rendelkezésre álló bizonyítékok alapján minden kísérlet, hogy valami speciális jelentéssel lássuk el őket – amint például a régészek egy korábbi generációja tette, akik a Nagy Földanya ábrázolásainak tartották ezeket –, elővigyázatlanság lenne. Mégis úgy vélem, tekinthetjük őket hitre és talán olyan valóságra összpontosító tevékenységre utalóknak, amelyek ha nem is szükségszerűen természetfelettiek (az istenségek értelmében), de legalább emberfelettiek, és az emberek csoportjaihoz – korcsoportokhoz, rokoni kapcsolatokhoz vagy szövetségekhez –, esetleg törzsi egységekhez vagy területekhez kapcsolódnak. Azt is figyelembe kell vennünk továbbá, hogy erre utaló bizonyítékokat a korábbi korokból is ismerünk. Szobrocskákat találtak a Starčevo-kultúrában is, és az észak-görögországi korai neolitikus lelőhely, Nea Nikomédeia egy érdekes magyarázattal is szolgált. Ennek a radiokarbon években kr. e. 6000 körülre keltezhető lelőhelynek közvetlenül nincs jelentősége a 2000 évvel későbbi balkáni rézkorra vonatkozóan. Mégis, az itt talált kerámiák és szobrocskák annyira hasonlítanak az északabbra fekvő korai Starčevo-lelőhelveken előkerültekre, hogy valószínűnek tűnik, hasonló leletek fognak előkerülni a Balkán korai neolitikumából is. Nea Nikomédeia első fázisából négy darab négyzetes, körülbelül 8 méter széles és 8–11 méter hosszú, egy kicsivel nagyobb épület köré csoportosuló ház maradványai kerültek elő. (A településnek csak egy kis részét tárták fel, és az eredeti falu kétségkívül négynél jóval több házból állt.) A központi épület méretei meghaladták a 12x12 métert, és különleges jelentőségét a benne talált tárgyak is kihangsúlyozták. Ezek között voltak kövérkés női agyagszobrocskák, túlméretezett zöld szteatitbalták, agyagbalták, kovapengék, valamint a lelőhely egyéb részein szokatlan formájú agyagedények. Az ásató, Robert J. Rodden az épületet szentélyként említi, és a megnevezés nem teljesen alaptalan. Természetesen a házat tarthatnák a falu vezetője lakóhelyének is, de ugyanakkor a leletek egy további, kultikus funkcióra utalnak. Ha feltételezzük, hogy ez egy központi épület volt, ahol a közösség tagjai, akik nem mind a
[191]



telepen éltek, társadalmi és feltehetőleg vallási céllal időről időre összegyűltek, valószínűleg nem járunk messze az igazságtól. Ez az első alkalom, hogy elkezdhetünk gondolkodni azon, mi a magyarázata az idolok későbbi bőségének és az „írás” megjelenésének a rézkorban. Semmiféle bizonyítékot sem találunk ezeken a szilárd, állandó településeken, amely arra utal, hogy versengtek volna egymással: nincsenek nagy megalit építmények, melyek a közösség sikereit hirdetnék, vagy területi igényekre utalnának. Arról sincs semmiféle bizonyítékunk, hogy az egyes falutelepülések olyan főnökségi szervezetbe tömörültek volna, amelyet Málta, vagy a késő neolit Britannia (11. fejezet) esetében feltételezhetünk. Nincs bizonyítékunk a korai bronzkori görögországihoz hasonló re disztribúciós rendszerre (10. fejezet), ahol a pecsételők és a pecsétnyomók valós gazdasági jelentőséggel bíró funkcionális tárgyak voltak. A balkáni szobrocskák ehelyett a vallási élet nagyon reális, mindent átfogó hatásáról tanúskodnak: és ez az a közeg, amelyben a táblák és agyaglapok jeleit értelmeznünk kell. Véleményem szerint ez az „írás” vallási, és nem gazdasági közegben alakult ki. Ezért nincs bizonyítékunk rá, hogy a jelek egy érthető kodifikált rendszer elemei lettek volna, ahogy az elvárható lenne az igazi írások esetében, amelyeket arra szántak, hogy mindenki, aki el tudja olvasni, megértse őket. Valószínűleg csak azok számára hordoztak jelentést, akik jelen voltak, amikor készítették őket. Azt, hogy a jelek szimbólumok voltak, senki sem vonhatja kétségbe, és valószínűleg vallási ceremóniák során készítették őket. Itt valaki rögtön az észak-amerikai Délnyugat navaho indiánjainak híres homokfestményeire gondolhat. Ezeket a bonyolult, de szigorú konvenciókat követő kivitelű és gazdag szimbolikájú ábrázolásokat egy-egy szertartás alatt, adott céllal készítették, és a ceremónia után elpusztították őket. Ha állandó közegben készültek volna – a balkáni táblákhoz hasonlóan – a szimbolikus információ maradandó tárházaként, valójában az írás egy formája lehettek volna. Azok a ritka, de meggyőző jelek, melyek szerint talán a Nea Nikomédeia-ihoz hasonló kultuszvagy gyűlésházak léteztek a Balkán késő neolitikumában és rézkorában, ezen a ponton nagyon fontosakká válnak. Segítenek megteremteni azt a rituális vagy vallási kontextust, amelyben egyéb leleteket is megmagyarázhatunk. Az észak-bulgáriai Hotnicán egy kicsi, négyméteres
[192]



oldalú négyzetes ház maradványait tárták fel, amely a telep többi házától eltérően kemencét, gabonatároló gödröket, tűzhelyet vagy a háztartási élet egyéb jeleit nem tartalmazta. Mindazonáltal előkerült innen negyvennégy darab, összességében több mint 300 grammot nyomó aranydísz, melyek közül négyben sematikus emberalakot fedeztünk fel. Bolgár tudósok feltételezték, hogy ez a kis épület valamely különleges kultikus jelenséggel bírt, és hogy az arany díszek valamilyen romlandóbb anyagból készült szobrocskát vagy kultusszobrot díszítettek volna. Ezt bebizonyítani ma nem tudjuk, de az ötletet alátámasztja egyes kis csontszobrocskáknak miniatűr rézgyűrűkkel és kis amulettekkel való díszítése, amelyek a hotnicai aranygyűrűk miniatűr változatai lehetnek. A kontextus, amelyben a fentiekben leírt gradesnicai bekarcolt lapot (8. kép) találták, hasonló benyomást kelt. A lelőhely egy olyan épület volt, amelyet az ásató Bogdan Nikolov szavaival élve „nagyobb mérete különböztetett meg az addig előkerült házaktól. Osztófallal elválasztott két szobából állt. A lapot a déli felében találták egy jó állapotban fennmaradt agyagszobrocskával és két agyagedénnyel együtt. Ezek közül az egyik aljára egy csípőre tett kezű emberalak volt bekarcolva. A másik edény alját bekarcolt jelek díszítették.”71 A kultikus asszociációk fontosak, mivel kapcsolatot teremtenek a szobrocskák és a lapok között, valamint speciális funkciója mindkettőt az épületekhez kapcsolja. Segítenek a szobrocskák és a bekarcolt jelek közötti funkcionális kapcsolat megítélésében, és így minden, létüket külső hatással magyarázó elméletet fölöslegessé tesznek.
SZIMBOLIZMUS ÉS ÍRÁS A NEOLIT TÁRSADALMAKBAN
Az őskori balkániak nem voltak egyedül azok között az egyszerű földművesközösségek között, amelyek bonyolult szimbolizmussal rendelkező élénk vallási életet éltek. Valójában már Lepenski Vir ugyanezen a területen található „mezolitikus” falvának is jól meghatározható temetkezési szokásai és radiokarbonévekben kr. e. 5500 körülre datálható kőből faragott lenyűgöző fejszobrai voltak. Úgy tűnik, hogy ez nem földműves, hanem a
[193]



dunai halászattól függő település volt, és a fejek némelyikének kifejezetten hal jellegű megjelenése egy magukhoz a halakhoz kötődő hitrendszer irányába mutat. Itt tehát egy nem mezőgazdasági közösségben találkozhatunk gazdag vallási élet jeleivel, amelyeket összevethetünk a múlt századi északnyugat-amerikai indián nootka cs kwakiutl, valamint rokon törzsekével. Ezek gazdasága szintén nagyban a halászaton alapult, és szimbólumrendszerük gazdagságára totemoszlopaik és egyéb művészetük utal. A földművelő közösségek közül az amerikai délnyugat pueblói szolgáltatják a balkáni rézkor legérdekesebb párhuzamait. A hopi falvak, amelyek mezőgazdaságból, gyakran öntözéses földművelésből éltek, ma átlagban 300 lelket számlálnak, bár sok közülük eredetileg jóval nagyobb lehetett. Annak ellenére, hogy viszonylag sűrű közösségekben csoportosulnak – a hopiknak semmilyen központosított politikai szervezetük sem volt –, Marshall Sahlins szavaival élve „egy olyan társadalom, amely laza kötelékekben működik, csak az irányítás és szerveződés egyszerűbb formáira alkalmas... a falun kívül nincs is más szervezettsége”72 Ami azonban ebben az esetben különösen érdekel minket, az a hopik rituális vagy ceremoniális élete, „intenzív ceremonializmusa”. Úgy tartották, hogy az emberek jóléte és a termés a rituálék bonyolult körétől függ. Az ünnepségek legtöbbjét kivákban, az egyes rituálékért felelős klánokhoz vagy közösségekhez tartozó külön épületekben tartották, amelyekből egy-egy faluban általában több is rendelkezésre állt. Különös festmények díszítették őket, és a papok és tisztségviselők ide vonulhattak vissza, de egyben találkozóhelyül szolgáltak a közösség tagjai számára is. Maguk a szertatások amelyeken a közösség bonyolult maszkokat viselő tagjai az ősöket és állatok szellemeit jelenítették meg, nagyon bonyolultak voltak. A földművelés minden fázisának külön rítusa volt, amelyeket a hopik egy pontos, a kelő napnak a horizonton elfoglalt helyén alapuló naptár segítségével követtek.(58. ábra). Itt természetesen egyetlen elemet sem lehel közvetlenül a délkelet-európai rézkorra vonatkoztatni, bár a pueblo házak (89. ábra) a padló speciális területébe ágyazott gabonaőrlő köveikkel és szépen díszített kerámiájukkal a balkáni házakéhoz figyelemreméltóan hasonló alaprajzot mutatnak. Az összehasonlítás célja
[194]



39. ábra. Egy hopi ház belseje az Egyesült Államok délnyugati részéről. Agyagfalaikkal, lapos tetejükkel, külön gabonaőrlő résszel (őrlőkövekkel) és díszesen festett kerámiájukkal a hopi házak nagyon hasonlítottak a rézkori Balkán házaira. (C. D. Forde nyomán)
mindössze annyi, hogy hangsúlyozzuk, milyen kicsi, és alapvetően egalitárius földművesközösségek is kialakíthatnak egy intenzív és formalizált szertartásrendszert a maga kifejező és diszkrét szimbolizmusával, illetve speciális épületekkel és a gyakorláshoz szükséges kellékekkel. A rézkori Balkán rituális kelléktárának mindössze egyetlen eleme szorul további megjegyzésekre. Bár a pueblo indiánok nem mutattak a Vinča-szobrocskákban tükröződő hasonló szobrászati érdeklődést, de ennek megfelelőit kiváik falainak díszítésében vélhetjük megtalálni. A pueblo szimbolizmus és művészi kifejezés azonban nem foglalta magába az írás használatát. Foglalkoztunk azonban már egy olyan földműves társadalommal – a húsvét-szigetivel –, amely ezt megtette.
[195]



40. ábra. A Húsvét-sziget rongo rongo írása. Egy fatábla négy sora mutatja e függetlenül létrehozott írás jeleit (J. Macmillan Brown nyomán)
A Húsvét-sziget társadalma minden bizonnyal sokkal kifejezettebb társadalmi hierarchiával rendelkezett, mint a pueblo indiánok vagy a rézkori Balkán népei, és így sokkal célszerűbbnek tűnt műemlékeit a máltaiakkal összehasonlítani. Azok az emberek azonban, akik a rongo rongo írást készítették és használták, nem voltak hivatásosabb specialisták, mint a pueblo indiánok papjai és tisztségviselői, vagy az őskori Balkán elképzelt kultuszvezetői. Ma a rongo rongo írás (40. ábra) jelentését sajnálatos módon ismeretlenné tévő egyedisége ellenére bizonyos jellegzetességei viszonylag világosak és jól kifejezést nyertek A. Metraux etnológus munkájában. Elsőként említendő, hogy tabuk által körülvett, kivételesen szent tárgyak voltak. A korai adatközlők az eléjük helyezett táblákat – anélkül, hogy megpróbálták volna az egyes jeleket kiejteni – intonálva „kántálták”. Routledge asszony, az utolsó nyugati kutató, aki beszélt valakivel, aki még tudta „olvasni” a táblákat, megfigyelte, hogy „a jelek semmi esetre sem értelmezhetők egyes, elkülönült szavakként”. Ezek és más megfontolások is lehetővé tették Metraux számára, hogy egy összességében elfogadható következtetésre jusson: „A rongo rongo vagy húsvét-szigeti dalnokok fatáblákat használtak, hogy recitálásuk elemeit kiemeljék. Ezeken a táblákon a bekarcolt szent szimbólumok – a maori orátorok tábláinak véseteihez hasonlóan – eredetileg a memória segédeszközei lehettek; később a jelek dekoratív vagy misztikus aspektusa felülkerekedett piktografikus jelentőségükkel szemben... Feltételezhetjük
[196]



tehát, hogy a jelek tetszőlegesen az ének egyes szakaszaihoz kapcsolódtak, és minden szimbólum egy-egy fontos szót, egy kifejezést, egy mondatot, sőt egy egész verset is jelölhetett.”73 Természetesen abszurd lenne azt feltételeznünk, hogy a húsvét-szigeti rongo rongo táblák magyarázatának akár a legcsekélyebb közvetlen hatása is lehetne az őskori Balkán jeleire. Az összehasonlítás mégis, két szempontból is, gyümölcsöző. Először is emlékeztet minket arra, hogy a balkáni jelek írásnak nevezése olyan funkciójukra is utalhat, amit nem is szolgálhattak. A kerámiajegyek, hasonlóképpen más lelőhelyek és más korok – mint például Phülakopi a Kükládokon Kr. e. 2000 körül – kerámiajeleihez, valószínűleg egy magánkód részei voltak, és csak a kerámiát készítő fazekas számára jelentettek valamit. A lapok vagy „táblák” jelei pedig – amelyeket nagy biztonsággal kapcsolhatunk valamely rituális funkcióhoz – valószínűleg legfeljebb emlékeztető értékkel bírtak, ha egyáltalán többek voltak mint invokációk, amelyek csak leírásuk pillanatában rendelkeztek jelentéssel. Másodsorban a húsvét-szigeti táblák megmutathatják nekünk, hogyan alakulhat ki egy jelrendszer – sokkal bonyolultabb, mint amit eddig a Balkánról egyáltalán ismerünk – egy viszonylag kis társadalomban, amelynek hierarchiája ellenére nem volt állandó központi bürokráciája, és nem voltak főfoglalkozású specialistái. Számomra a tartariai táblák és a „proto-literátus” sumer írás jelei közötti összehasonlítások nem sok bizonyító értékkel bírnak. Ezek mind egyszerű piktogramok, és a kecske jele az egyik kultúrában valószínűleg hasonlóképpen fog kinézni, mint a kecske jele a másik kultúrában. E balkáni jelek írásnak nevezése természetesen azt feltételezi, hogy ezeknek független, önmagukhoz való jelentőségük volt, és hogy beszédbeli kapcsolat nélkül is érthetőek voltak egy másik személy számára. Ezt azonban én kétlem. Úgy tűnik, hogy még a rongo rongo táblákat is lényegében egy orális tradícióban mint emlékeztető segédeszközöket használták egy olyan szöveghez, amelyet más módon kellett megtanulniuk. A közel-keleti írás a krétaihoz hasonlóan egy másik kontextusban, nevezetesen a fejlődő palotagazdaságban alakult ki, ahol szükség volt a be- és kifizetések nyilvántartására, valamint a tulajdon megjelölésére. Ezek után, amíg abban egyetérthetünk a bolgár tudóssal, Vladimir Georgievvel, hogy e balkáni
[197]



jelek eredete önálló, és hogy valós jelentéssel bírtak azok számára, akik készítették őket, addig pontos meghatározás nélkül írásról beszélni valószínűleg helytelen. Mindentől függetlenül rendelkezésünkre áll tehát a rézkori művészet és jelek egy hihető társadalmi kontextusa. A néprajzi párhuzamok jelentőségét azonban nem szabad túlértékelnünk; azok egyszerűen csak emlékeztetnek bennünket arra a szertartásbeli bonyolultságra, amelyet technikailag egyszerű, néhány esetben pedig egalitárius társadalmak is létre tudtak hozni. Rekonstrukciónk alapvető bizonyítékának azonban magukból az őskori emlékekből kell származniuk. Ez, bár még nem teljes, mégis viszonylag összefüggő képet szolgáltat.
AZ ÚJÍTÁS BEFOGADÁSA
Ez az a társadalmi közeg, amelyben ezek után elhelyezhetjük a balkáni fémművesség kialakulását. Mivel a korai fémművesség kialakulása nem pusztán technológiai probléma, a kézműipar és társadalmi szerveződés egyéb kérdéseit is figyelembe kell vennünk. Ebben az esetben a pusztán rituális célból készített szobrok mintázatának technikai fejlődése is nagyon tanulságos. Mint azt korábban láttuk, ez egy – a bulgáriai és romániai tellek által jól dokumentált – egészséges mezőgazdasági kultúra volt, amely ugyanezen terület kerámiája révén bizonyítékát szolgáltatta a bonyolult és elegáns tárgyak iránti vonzalmának. Általánosságban minden nagyobb technikai újításhoz – csakúgy, mint a kifejlesztését lehetővé tévő technikai vívmányokhoz – szükség van az adott társadalomban a befogadásukhoz nélkülözhetetlen kedvező feltételekre is. A legtöbb preindusztriális társadalom azonban sok tekintetben konzervatív. Sikeresen működnek olyan hagyományos módszerek alkalmazásával, amelyek hatékonyságát már több generáció kipróbálta és bizonyította. Többnyire ezek a megalapozott viselkedési minták társadalmi és vallási viselkedés csakúgy, mint a mezőgazdasági és kézműipari hagyományok azok, amelyek egy adott társadalmi csoport egyediségét adják, ami pedig belőlük a tárgyaikban ránk maradt, az az egyik régészeti kultúrának a másiktól való megkülönböztetésére szolgál. A túlélés érdekében a társadalomnak bizonyos fokig olyan rendszerként kell működnie,
[198]



amely minden változásnak ellenáll, és így minden újítást, még a potenciálisan hasznosakat is, hajlamos gyanakvással figyelni. Amit tehát egy őskori társadalomban meg kell magyaráznunk, az nem elsősorban az, hogy egy hasznos újítás miért nem volt sikeres akkor, amikor először elérhetővé vált, hanem inkább az, hogy azok az újítások, melyeket befogadtak, valójában hogyan tudták legyőzni azt a lényegi ellenérzést és gyanakvást, amellyel először fogadták őket. E konzervativizmus egy jó példáját szolgáltatta a kis réztárgyak nagyon korai, jóval Kr. e. 6000 előtti közel-keleti megjelenése. Bizonyítékaink vannak rá, hogy Çatal Hüyükön már ekkor olvasztottak rezet. Ezek után mindenki jogosan feltételezhetne az ezt követő évszázadokban egy a fémművességben bekövetkezett viszonylag gyors fejlődést, a nagyobb és sokkal hatékonyabb szerszámok öntésével – ahogy azt a balkáni rézkorban és az égeikumi kora bronzkorban láttuk. Ezzel szemben azonban közel két évezredig nincs látható nyoma a fejlődésnek. Ennek pontos okát még nem látjuk, de az egyértelmű, hogy az új vívmányok kiaknázásában bekövetkezett hiba vagy idegenkedés is szerepet játszott benne. A Balkán rézkori kultúráinak két további jellegzetessége játszott fontos szerepet az újítások ottani befogadásában: a kézműipari specializáció nyilvánvaló mértékének megjelenése és a luxus-, illetve presztízstárgyak kereskedelmének kialakulása. A kézműipari specializáció azt jelenti, hogy egy kézműves munkával töltött idejének egy részét, vagy egészét termékek olyan bizonyos csoportjának előállításával tölti el, amely speciális szaktudást igényel. Már a grafitdíszes kerámia előállításához szükséges bonyolult és különleges kiégetési eljárások is ilyen jellegű szaktudásra utalnak. Rendelkezésünkre áll továbbá a specializáció egy-két további bizonyítéka is. Ezek közül a legnyilvánvalóbb a Hotnicán feltárt, csontszobrocskák előállítására szolgáló műhely. Ezek a szobrocskák kis, legfeljebb nyolc centiméter hosszú lapos emberalakok, amelyek a Gumelniţa-kultúra Duna-völgyi lelőhelyeiről kerültek elő. Az egyik hotnicai házban – amely tűzhelyével és kézi gabonaőrlő köveivel máskülönben egy teljesen átlagos lakóhely volt – e tárgyaknak az egyszerű elnagyolt lapos csontoktól a teljes szoboralakokig terjedő egész sorozata került elő. Mellettük egy kőbaltát, szép kovapengéket, valamint a csiszolásra szolgáló nagyobb kő- és csontszerszámokat találtak. A házat egyértelműen e tárgyak gyártására szako
[199]



sodott csontfaragó lakta, bár ez kétségkívül csak részidős specializáció lehetett. Hasonló, de kagyló karkötőket előállító műhely került elő egy Fekete-tenger parti tellen is. Robert Evans most a balkáni rézkor kézműves specializációjának ezen kérdésével foglalkozik, és nyomon követ egyéb lehetőségeket, köztük a kovaszerszámok szakosított előállítását is. Mindazonáltal még a fémművességhez kapcsolódó nélkül is elegendő bizonyíték áll rendelkezésünkre, amely a kézműipari specializáció korabeli kialakulására utal. Pontosan ez az a közeg, amelyben egy valamivel bonyolultabb iparág, mint például a fémművesség kialakulását elvárhatnánk. Még annak a lehetőségét sem szabad kizárnunk, hogy az egyik iparág művelői egy másik iparágban is aktívak lehettek. A pirotechnológiai szaktudás olyan valami, amit a fazekas és a rézműves közösen alkalmaz. Mint azt már említettük, a kis csontfigurák némelyikét fémgyűrűvel díszítették – amelyek közül mindkettő ismét ugyanannak a szakosodott rézművesnek a terméke lehetett. A kultúra másik jellegzetessége, amely különösen fontos a fémművesség fejlődése szempontjából, a látványos és vonzó megjelenésű tárgyak kereskedelmének kialakulása volt. A már említett csontszobrocskák és talán a kerámia egy része is kétségkívül a cserét szolgálta. Messze a legegyértelműbb bizonyíték azonban a kagyló karperecek és gyűrűk kereskedelméből származik. Ezek a tárgyak gyakori leletek a bulgáriai, romániai és jugoszláviai rézkori telepeken csakúgy, mint az itt feltárt temetőkben, és még északabbra a magyarországi rézkori temetőkben és Németország korai neolitikumi leleteiben is előfordulnak. Régóta tudott volt, hogy ezek közül sokat a Spondylus gaederopus tengeri kagylókból faragták, amelyről úgy vélték, hogy a Fekete-tengerből vagy a Földközi-tengerből származik. Dr. Nicholas Shackleton oxigénizotópos vizsgálatai azonban minden kétséget kizáróan bebizonyították, hogy a kagylók a Földközi-tengerből származnak – amely a legtöbb esetben az Égei-tengert jelenti –, így a Fekete-tengert most már kizárhatjuk. Mint azt már korábban említettük, az észak-görögországi Szitagroi Gumelniţa-kultúra rétegeiből az ilyen karpereceknek és gyűrűknek számos példánya került elő, így valószínűleg itt lehetett a kereskedelem vagy cserekör egyik kiindulópontja.
[200]



A néprajzi párhuzamok arra utalnak, hogy az egyes cserék leggyakrabban viszonylag kis területen – egy-egy alkalommal általában nem több mint ötven kilométeren belül – fordulnak elő, de a tárgyakat ezután egy újabb cserében továbbadhatják. Egy hosszabb időszak alatt lejátszódó számos ilyen csere eredménye a régészetileg megfigyelhető elterjedési övezet lehet. Mindazonáltal fennáll annak a lehetősége is, hogy a szakosodott kézművesek alkalmanként leutaztak az Égei-tengerhez, hogy alkalmas nyersanyagot szerezhessenek. Ez, és egyéb bizonyítékok arra utalnak, hogy már ekkor igény támadt az ilyen presztízsjavak iránt, hogy ezekkel komoly távolságokra kereskedtek, és hogy néhány esetben szakosodott kézművesek készítették ezeket. Mindez bizonyítható a fémre való közvetlen utalás nélkül. Ha azonban ismét megvizsgáljuk a fémtárgyakat, megfigyelhetjük, hogy legalábbis a sokkal robosztusabb nyéllyukas szerszámok kialakulásáig sok közülük inkább nevezhető dekoratívnak, mintsem hasznosnak. Az első réztárgyak gyöngyök voltak, mint például a Kr. e. 4500 előttre datálható Szitagroi „gyöngyei”, vagy Cernica hasonló korú ércgyöngyei. Az is említésre méltó továbbá, hogy Spondylus-kagylógyöngyöket találtak az utóbbi lelőhely temetőjében. Rézfüggőket és dupla spirál gyöngyös tűket széles körben találhatunk, és a többi korai réztárgy – mint például horgászhorgok és árak – legtöbbjét is aligha lehet forradalmian hasznosnak nevezni. Azokon a területeken, ahol a temetőben való temetkezés különösen elterjedt volt – mint például Magyarországon és Dél-Szlovákiában –, a sírok gyakran tartalmaznak rézékszereket. Egy fontos szlovákiai temetőben a legtöbb sírban találtak nyéllyukas rézbaltát, és úgy tűnik, hogy ez volt az egyik legtöbbre tartott személyi tulajdon. Az ilyen sírmellékletek társadalmi jelentőségének megfelelő interpretációja összetett kérdés. Az azonban már most is világos, hogy a réztárgyak, köztük a nyéllyukas balták, elsősorban mint presztízstárgyak és nem mint puszta használati tárgyak képviseltek értéket. A réztárgyak tényleges kereskedelmének világos bizonyítéka Ukrajnából származik, ahol a leletek akár 200 kilométeres távolságra is eshetnek a nyugatra, a Kárpátokban fekvő legközelebbi érclelőhelyektől. Egy említésre méltó lelet, a Karbunában talált kincs több mint 400 réztárgyat, valamint kő
[201]



kalapácsbaltákat Spondylus-kagylókat és egyéb tárgyakat tartalmazott. Ezek után elkezdhetünk gondolkodni azon, vajon hogyan történt, hogy a hőkezelés, vagy olvasztás, öntés, vagy akármi kezdeti véletlen felfedezése – amely először a kerámiakészítés közben bekövetkezett véletlen lehetett – után az új nyersanyag iránt megnövekedett a kereslet. Bár az új tárgyak kezdetben semmivel sem voltak hatékonyabbak, mint az egyéb anyagokból készültek (a réz ugyanis sokkal puhább, mint a kő), újdonságokkal kombinált tetszetősségük mégis nagyon keresett presztízsjavakká tette őket. A Hotnica-kincsből arra következtethetünk, hogy vallási célokra is használták őket. Ez azonban kétségkívül több évszázaddal azelőtt történt, hogy a valóban hatékony szerszámok, mint például a nyéllyukas balták és csákánybalták kialakultak volna. De a késő rézkori ipart és a vele járó specializációt, illetve befektetést drámaian dokumentálják a közelmúltban, 1970-ben a kelet-szerbiai Rudna Glava őskori lelőhelyén előkerült leletek. Itt újabban számos bányaaknát tártak fel, amelyeket a kerámialeletek segítségével nagy biztonsággal a Vinča-kultúra korára, és így több évszázaddal Kr. e. 4000 előttre keltezhetünk. A járatokat rézérc kitermelésére ásták, és húsz-huszonöt méter mélységig is követik a kalkopirit teléreket. Kilencet fedeztek eddig fel, de még sokkal több lehet. A felfedezés jelentős meglepetést váltott ki, mivel általánosan elfogadott nézet volt, hogy a rézércet sokkal könnyebben elérhető, felszíni forrásokból termelték ki. Pillanatnyi tudásunk alapján ezek a világ legkorábbi bányái. Természetesen az is várható, hogy hasonló leletek egyszer majd a Közel-Keletről is előkerülnek, de ez az érdekes felfedezés világossá tette számunkra, hogy a Balkánon a fémművesség kialakulása milyen korán ment végbe, és hogy e virágzó „rézkorban” mindez milyen komoly vállalkozás volt. A diffuzionisták elmaradott és „primitív” társadalma helyett, amelyet a Balkán neolit népei külső hatás nélkül hozhattak volna létre, most egy teljesen eltérő és régészeti emlékek által nagyon is jól dokumentált kép áll rendelkezésünkre. A rézkori balkáni társadalmat a kialakuló kézműipari szakosodás, a kereskedelem és csere valós rendszere (amely azonban nagyrészt az ajándékok kölcsönös cseréjén alapult), intenzív ceremonializmus jellemezte, ahol új formák és kétségkívül új megfigyelések is folyamato
[202]



san szerepet játszottak. Ugyanakkor a kerámia kiégetésének korai fejlődése megteremtette a fémművesség technikai alapjait. Pontosan ez az a közeg, amelyben az új technikák kialakulásuk után gyökeret is ereszthetnek, és az újítások elfogadhatókká válnak. A Kr. e. ötödik évezredben a Balkán társadalma, rítusaival, művészetével, fémművességével és „írásával” ugyanolyan összetett és változatos társadalom volt, mint az összes többi a világon. Nem volt szüksége közel-keleti „segítő küldetésre”, hogy ezeket a sajátosságokat kialakítsa; nem érzünk továbbá meglepetést, hogy ezek egy részét először a Balkánon fedezték fel, másokat pedig helyben fejlesztettek ki. Ezek a vívmányok fektették le az ezt követő európai bronzkor alapjait, amelyet újfent elsősorban csak európai keretek között érthetünk meg.
[203]



10. AZ EURÓPAI CIVILIZÁCIÓ KIALAKULÁSA
Európa első valódi civilizációja az Égeikumban jött létre Kr. e. 2000 körül. Először Krétán, a minószi néven ismert kultúrában, majd a szárazföldi Görögországban a mükénéinek nevezett kultúra településein találkozhatunk palotákkal, képzett kézművesek kidolgozott termékeivel, valamint az általunk civilizációnak nevezett összetett és magasan szervezett társadalom számos egyéb jelével. E görögországi fejlődésre vonatkozó hagyományos elképzelés kétségkívül az volt, hogy e kultúrákat vagy közel-keleti migráció, vagy kulturális diffúzió hozta létre. A radiokarbon-dátumok faévgyűrűs kalibrálásának pedig gyakorlatilag semmilyen hatása sem volt a minószi-mükénéi civilizáció keltezésére. Kronológiája, amelyet a számos egyiptomi import és az Egyiptomban előkerült mükénéi leletek felhasználásával gondosan építettek fel, szorosan kapcsolódik a hagyományos egyiptomi kronológiához. Mint azt az 5. fejezetben már láttuk, ez utóbbit a kalibráció lényegében változatlanul hagyta, mivel a kalibrált radiokarbondátumok elég pontosan egybeesnek a hagyományos dátumokkal Ám a diffuzionista rendszer többi területen való összeomlása felbátorít minket arra, hogy néhány olyan feltételezés nélkül, amely más esetekben félrevezetőnek bizonyult, újra megvizsgáljuk az égei civilizációk eredetét. A feltételezett migrációkat és közel-keleti hatásokat, amelyekről az elfogadott kézikönyvek beszélnek, sokkal szkeptikusabb szemmel kell vizsgálnunk. Nem vonhatjuk kétségbe, hogy kb. Kr. e. 3000-től kapcsolatok álltak fenn Kréta, valamint a Levante és Egyiptom között, de a kritikai vizsgálatok kétségessé teszik, hogy gyakorolhattak-e egyáltalán komoly hatást a helyi társadalomra. Én valójában úgy vélem, hogy ez az első európai civilizáció elsősorban önálló európai képződmény volt, és legtöbb jellemvonása nem a kétségkívül korábbi közel-keleti, hanem a helybeli előzményekre,
[204]



és az Égeikumban az előző évezredben lejátszódott folyamatokra vezethető vissza. A „civilizáció” a „kultúrához” hasonlóan olyan szó, amelyet gyakran használunk, de ritkán magyarázunk. Nagyon általános értelemben véve használhatjuk a nagy építményekkel és szobrokkal rendelkező máltai és húsvét-szigeti társadalmakra, vagy Vinča díszes kultuszszobrocskákkal és fémművességgel rendelkező lakóira. A civilizáció azonban, ahogy azt itt jeleztük, és ahogy a legtöbb régész is meghatározza, ennél valamivel többet jelent. Egy sokkal összetettebb társadalmat tételez fel, jól meghatározott társadalmi rétegződéssel – általában uralkodókkal és papokkal, hivatásos és fejlett fogyasztási cikkek egész skáláját előállító kézművesekkel, valamint állandó, gyakran írásbeliséggel is rendelkező, az uralkodó palotáján, a papok templomán, vagy egy városban élő városi közösségen alapuló központi szervezettel. Az ember új környezetet teremtett magának, amely függetleníti a természeti erők közvetlen hatásától (legalábbis azokat, akik jó helyet foglalnak el a társadalmi hierarchiában) és a vadászra, illetve az egyszerű, létfenntartó földművesre nehezedő kényszerítő nyomástól. Ahogy Robert Redfield amerikai antropológus fogalmazott: „Az emberiség által végigélt változások fordulópontja a precivilizáltból a civilizált életbe való átmenet volt.”74 Amikor eldöntik, hogy egy bizonyos korai kultúra civilizációnak tekintendő-e vagy sem, a régészek bizonyos alapvető jellemvonások között a következő hármat veszik figyelembe: komoly népsűrűségre utaló városokat, monumentális építményeket, mint például a templomok vagy paloták, és az írást. A legtöbb társadalomnak, amelyet civilizációnak szeretnénk nevezni, ezek közül legalább kettővel kell rendelkeznie. Mezopotámia sumer civilizációja, a legkorábbi a világon, mindhárommal rendelkezett. A korai Egyiptomban csakúgy, mint a közép-amerikai maja civilizációban vagy Krétán azonban nem voltak nagy városok; a perui inka civilizációból hiányoztak a tartós írott feljegyzések. Ennek ellenére társadalmi szervezetük és technikai vívmányaik folytán mégis biztosan a civilizációk sorába kell sorolnunk őket. Amint azt látni fogjuk, a minósziak és mükénéiek társadalma hasonlóképpen egy új és bonyolultabb életformát jelentett az Égeikumban. Egy a „civilizáció” szemantikája feletti vita csak akkor hasznos, ha mindezt bemutatja, miközben hang
[205]



súlyozza, hogy az öntözéses mezőgazdaságot és nagyobb városokat is nélkülöző korai égei civilizációk a sumertól sok tekintetben eltérő civilizációk voltak.
A MINÓSZI-MÜKÉNÉI CIVILIZÁCIÓ
A minószi-mükénéi civilizáció magja a palota volt. Knósszoszban, az őskori Kréta elsődleges középpontjában Sir Arthur Evans egy ötven méter hosszú, kikövezett központi udvar köré csoportosuló látványos épületegyüttest tárt fel (41. ábra). Rögtön arra a következtetésre jutott, hogy ez csak a legendás Minósz király otthona lehet, és az általa felfedezett eddig ismeretlen civilizációt „minószinak” nevezte el. A sötét és bonyolult átjárók és raktártermek, amelyeket Evans feltárt, rögtön azt a „labirintust” idézték fel, amelyben Minósz király az óriás Minotauruszt
41. ábra. A krétai Knósszosz késő minószi palotájának alaprajza (J. D. Pendlebury nyomán). A skála métereket jelöl
[206]



őrizte. A görög legenda szerint a hős Thészeusz itt ölte meg a szörnyet, majd az Ariadné hercegnőtől kapott fonalgombolyag segítségével könnyűszerrel kijutott a labirintusból. A kamrák és átjárók e sorozata valójában a palota pincerésze volt, kiterjedt tárolókapacitással rendelkező raktárkörzet a gabona és a hatalmas, akár másfél méter magas edényekben tárolt olívaolaj számára. Most már láthatjuk, hogy ez volt a palotagazdaság ütőere, amely egy sokkal szisztematikusabban szervezett módon – de ugyanazzal az alapelvvel, amely fenntartotta a polinéziai főnökségeket – a központi újraelosztás alapján működött. Ezek fölött a sötét kis szobák fölött voltak az első szint tágas termei, a herceg csodálatos lakosztályait tartalmazó piano nobile és a nagy köztermek (42. ábra). Ezek közül sokat ragyogó színű falfestmények díszítettek. Díszes növényeikkel, repülő madaraikkal és tengeri állataikkal a minósziak festményei és vázái szakértő szemekre, és a természet életteli befogadására utalnak. A falfestményeken egyes embereket és csoportos jeleneteket is láthatunk, valamint a bikaugrás rítusának vagy sportjának képeit, amelyeken fiatal férfiak és nők ugranak, illetve állnak kézen az öklelő bika hátán.
42. ábra. A mükénéi palota udvarának rekonstrukciója magában Mükénében (A. J. Wace nyomán)
[207]



43. ábra. A palotaelszámolások: minószi lineáris B írással írt agyagtábla
A krétai paloták – összesen négy palotát és számos villát ismerünk, de lehet, hogy még több is volt – egyértelműen egy magasan rétegzett társadalomra utalnak. A bonyolult újraelosztási (redisztribúciós) rendszer ellenőrzéséhez szükséges szervezet bonyolultságára pedig az írott táblák (43. ábra) és pecsétnyomatok utalnak. Minden, a palotának szánt árutételt agyagbullával zártak le, melybe a küldő személyes pecsétjét nyomták. Az átvételeket, illetékeket, valamint kiadásokat a palota írnokai agyagtáblákra rögzítették. A minószi írásban az egyszerű piktografikus jeleken kívül egy bonyolultabb rendszert is használtak, melyben a nyelv minden szótagjának saját jele volt. Ennek az írásnak késői változatát Michael Ventris fejtette meg briliánsan, és a nyelvet sikeresen azonosította a görög nyelv egy korai formájával. Végül a minószi Kréta néhány szembeötlő jellegzetességét körvonalazva, hangsúlyoznunk kell a kézműipar meglepően magas színvonalát. Ez az, ami az iraklioni múzeum látogatójára Krétán olyan lenyűgöző hatást gyakorol. A minósziak már az első krétai paloták Kr. e. 2000 körüli megalapítása előtt is jártasak voltak a kőmegmunkálásban. A különféle látványos kövekből készült tálaik és vázáik, valamint aprólékos gonddal faragott gemmáik és pecsétlő köveik művészete a késő minószi korban, Kr. e. 1500 körül ért csúcspontjára. Fémművességük – bonyolult és csodálatos aranyékszereikkel, gazdagon domborított tálaikkal és berakással díszített fegyvereikkel – szintén pompás volt. A legművészibben azonban az importált elefántcsontot munkálták meg. E szakosodott ipari tevékenységek központjai a paloták voltak, amelyek maguk, grandiózus koncepciójukkal, gondosan faragott köveikkel, csatornázott szennyvízelvezetésükkel és életteli díszítésükkel, a minószi civilizáció szívét képezték. A görög szárazföld kapcsolódó civilizációját Mükéné nagy, fallal kerített citadellája után mükénéinek nevezték el. Felemelkedése későbbre esik, mint a minószi civilizációé, mivel az első
[208]



paloták Krétán Kr. e. 2000 körül jelentek meg, míg a szárazföldön hasonló kézművességnek Kr. e. 1600 körülig nincs nyoma. A citadellák, a mükénéi civilizáció legfontosabb jellegzetességei egy kicsivel később kezdődhettek. A mükénéi civilizáció egyértelműen ugyanazoknak a hagyományoknak a terméke, mint a minószi, és sokat köszönhet Krétának. Megvannak azonban a saját, egyedi jellegzetességei is. Krétán például nem voltak védelmi rendszerek, nem voltak hatalmas kőtömbökből rakott nagy falak. Mükéné, Tirünsz és a többi szárazföldi központ masszív erődítményei egy eltérő és jellegzetesen harcias társadalomra utalnak. Ezek az erődítmények a krétai palotákhoz hasonlóan a terület mezőgazdasági szervezetének és a termékek redisztribúciójának a központjai voltak, egy harcban edzett hatalmas úr által ellenőrzött területeikkel valamiképpen a nagy középkori várakhoz hasonlítottak. A mükénéi civilizáció további jellegzetességei a Krétáról is ismert, kőből épült álkupolasírok voltak. A neolit Európában már évezredekkel korábban találkoztunk álboltozatos kőépítményekkel. A mükénéieknek azonban megvolt az az előnyük, hogy fémszerszámokkal faraghatták a kőtömböket, amely falazás végső formájában még a legszebb nyugati neolit sírokat is fölülmúlja. „Átreusz kincsesházának” központi kamrája például 13 méter magas, és falai nagyon finoman hajlanak felfelé és befelé (5. ábra). Ez az őskori építészet egyik remekműve. Ezek a sírok tartalmuk minden képzeletet felülmúló gazdagságával is különböztek Ny ugat-Európa kőkori sírjaitól. „Átreusz kincsesházát” (amely valójában kétségkívül egy sír volt) már az ókorban kirabolták. Találtak azonban érintetlen sírokat is. Magában Mükénében Heinrich Schliemann, az eltökélt és nagyon szerencsés ásató az álkupolasíroknál egy kicsit korábbra datálható korszakból fejedelmi aknasírok egész sorát tárta fel, melyek tartalma – ma az athéni Nemzeti Múzeum kiállításán – összességében lélegzetelállító. Fegyverek, gyönyörűen kidolgozott fém- és kőedények, gemmák és gyűrűk, valamint számos arany arcmaszk került elő. A jól ismert történet szerint amikor Schliemann megtalálta a legszebb maszkot, ezt a táviratot küldte Görögország királyának: „Ma Agamemnón arcába nézhettem”. Ma már tudjuk, hogy ezek a leletek korábbi korból származnak, mint amelyben Agamemnón, a trójai háború legendás győztese élt. Ez azonban nem csökkenti e csodálatos kincsek feletti ámulatunkat.
[209]



AZ ÉGEIKUM A CIVILIZÁCIÓ ELŐTT
Schliemann 1876-os nagy felfedezéséig gyakorlatilag semmit sem tudtunk erről az őskori civilizációról, amely egyből a mükénéi nevet kapta. Számos tudós valóban elutasította Schliemann véleményét, amely szerint ezek a leletek jóval Kr. e. 1000 előttre, vissza az Égeikum őskorába, a homéroszi eposzokban ábrázolt „hőskorra” keltezhetők. Ellenvéleményüket hangsúlyozta az az elutasítás, mely szerint nem hitték, hogy az őskori Európában ilyen bonyolult tárgyak egyáltalán készülhettek. E tárgyak mégis egyértelműen különböztek a klasszikus Görögország stílusában készültektől. Következésképpen egyes érvelések szerint a kelták művei kellett hogy legyenek (akik ugyan barbárok voltak, de nagy fémművestudásukat feltehetően a kortárs görögöktől tanulták), vagy későbbi barbároké – gótoké, avaroké, hunoké – akik képesek voltak a klasszikus világ oly sok vívmányából profitálni. Ernst Curtius, az olümpiai nagy klasszikus szentély köztiszteletben álló ásatója odáig ment, hogy „Agamemnón maszkját” egy bizánci korból származó Krisztus-portréval azonosította. Sok régész számára a leletek pedig egyszerűen „keletiek”-nek minősültek. Ezek a reakciók érthetőek voltak, hiszen alig tudtak valamit a mükénéiek elődeiről, így e csodálatos tárgyak felfedezése a görög őskorban összességében meglepő lehetett. Schliemann azonban ragaszkodott véleményéhez, mely szerint e tárgyakat mükénéieknek kell tartanunk, és véleményét lassanként elfogadták. De sem ő, sem a kor más számottevő tudósa sem kérdőjelezte volna meg, hogy az a szakmai tudás, amelyre ezek a tárgyak utalnak, és a kultúra általánosan magas színvonala végső soron ne a Közel-Keletről származna. A mükénéi civilizáció, mint azt ma már tudjuk, számos olyan jellemvonást mutat, amely a minószi hatásnak tulajdonítható, más vonásai pedig korábbi égeikumi fejlődés eredményei. A palotaszervezet, mind a minószi, mind a mükénéi civilizáció központja, Krétán kétségkívül sokkal korábban kikristályosodott. Hogy eredetét megértsük, meg kell vizsgálnunk Kréta megelőző korszakát. Szerencsénkre Knósszosz lelőhelye egy tell – egy domb, amely a lelőhely egymást követő megtelepedéseinek romjaiból keletkezett. Az utolsó palota látványos maradványai alatt az első palota
[210]



korának Kr. e. 2000 körülről származó romjai voltak. Ez alatt helyezkedtek el a korai minószi korként, vagy korai bronzkorként ismert periódus rétegei, amelyben a fémet már használták, de a palotaszervezet még nem alakult ki teljesen. A korai minószi rétegek alatt a krétai neolitikum további 7 méter vastag rétege feküdt. Ásatója, Sir Arthur Evans így képes volt arra, hogy Kréta őskori betelepülésének minden fázisából rekonstruáljon valamit. Ez az egyedülálló rétegsor nem csak a krétai kutatások, hanem az egész európai őstörténet gerincévé vált. A második fejezetben már láttuk, hogy az Egyiptom és Kréta közötti keresztdatálás hogyan tette lehetővé az égeikumi kronológia felépítését. E kronológia természetesen Kréta egyenként is három fő alkorszakra oszló három periódusának (korai, középső és késő minószi) rétegsorától függött. S ahogy azt már láttuk, a Krétával, vagy az Égeikum egyéb területeivel feltételezett kapcsolatokat használták az őskori Málta, Vinča, a nyugat-európai megalitok és valójában az európai őskor egészének datálására. Minket azonban most magának a krétai civilizációnak a fejlődése érdekel, és az, hogy mit tudhatunk meg róla Knósszosz hosszú rétegsoraiból. A neolit rétegek egy fém használata nélküli egyszerű, vegyes mezőgazdasági kultúrát tártak fel. A kerámiát sohasem festették, de a fényesre csiszolt barna felszínt néha bekarcolással díszítették. Művészetük gyakorlatilag kis agyag-, és ahogy azt ma már tudjuk, kőszobrocskák készítésére korlátozódott. Evans szerint a neolit Krétát „egy kiterjedt anatóliai kultúrprovincia szigeti fejlődésváltozatának tarthatjuk”. Ma nem szállnánk túl élesen vitába ezzel, bár meg kell jegyeznünk, hogy Kréta neolit kultúrája helyi adaptáció volt, és kétségkívül sok tekintetben különbözött anatóliai elődjétől. Evans, és azóta az összes minószi kutató számára az ezt követő korai minószi rétegek annyira eltérőek voltak, hogy magyarázatára egy csaknem teljes kulturális törést javasoltak. A kerámia már szépen festett volt, és fémtárgyak, elsősorban tőrök is felbukkantak. A kézműipar valóban sokat fejlődött a korai minószi periódusban (amelyet ma Kr. e. 3000 előttől röviddel Kr. e. 2000 előttig datálnak). Ekkor fordult elő először az épített sírokba való temetkezés, melyek közül sok, kerek alaprajzú, Dél-Krétán előkerült sír nagyon gazdag sírmellékletekkel rendelkezett. Sőt, már ebben a korai periódusban is bizonyítékait találjuk mind az
[211]



egyiptomi civilizációval, mind a Közel-Kelettel fennálló kapcsolatoknak. Egyiptomi, korai dinasztikus kővázák kerültek elő Knósszoszból, és elefántcsont pecsételőket is gyakran találnak korai minószi kerek sírokban. Természetesen nem éltek elefántok Krétán, így az elefántcsontot valószínűleg Szíriából importálták. A régészeti gondolkodásban uralkodó korszellem szerint természetes volt, hogy a civilizált Kelettel fennálló említett kapcsolatok döntőnek bizonyultak. Ahogy Evans látta, „a Nílus egyre erősödő hatása áthatotta a durva szigeti kultúrát, és átalakította” a minószi civilizációvá. Ő valójában a predinasztikus egyiptomiak egy valós vándorlását feltételezte, és a legtöbb új jellemvonást egyiptomi eredetűnek tartotta. Gordon Childe viszont a korai minószi Krétának a sumer civilizációhoz való kötődését hangsúlyozta. Egy fejlettebb népesség a korai bronzkor kezdetén Krétára történt betelepülésének képét hamar kiterjesztették az Égeikum egészére, ahol a szárazföldi Görögország „korai helládikus” kultúrája és a Kükládok szigeteinek „korai kükládikus kultúrája” az Égeikum közepén hasonlóképpen rendelkezett festett kerámiával és gyakorolta a fémművesség mesterségét. Wace és Blegen, a két nagy égeikumi régész 1918-ban a következőket javasolta: „További kutatás és tanulmányok valószínűleg be fogják bizonyítani, hogy ez a hármas felosztás, korai helládikus, korai kükládikus és korai minószi ugyanannak a nagy anyatörzsnek a hajtásai, melyek párhuzamos, de többé-kevésbé független úton fejlődtek.”75 Sokkal később a tudomány elfogadta e nézetet. Emily Vermeule standard kézikönyve hasonló képet fest: „különféle vándorlások indultak Anatóliából az égeikumi szigetekre... Krétára valószínűleg anatóliai tengerészek egy csoportja érkezett, és minden bizonnyal anatóliaiak telepítették be Macedónia és Thesszália nagyrészt feltáratlan halmait is. Nem voltak ugyanannak a népnek a leszármazottai, ...nem teljesen ugyanazon nyelvet beszélték, és nem teljesen ugyanazokat a tárgyakat készítették.”76 Számára a döntő, új jellemvonás az új népesség betelepülése volt. Az események ezt követő sorát úgy tekintették, mint nagyon erős egyiptomi és közel-keleti hatással jellemezhető helyi fejlődést: a civilizáció elemei diffúzió útján érkeztek, de helyi megjelenési formát nyertek Krétán. A Dawn-ban (1925) Gordon Childe
[212]



így írt: „Láthattuk, hogy a minószi civilizáció szorosan kötődött úgy Mezopotámiához, mint Egyiptomhoz. Most ki kell jelentenem, hogy egyiknek sem egyszerű másolata, hanem eredeti és kreatív erő volt.”77 Ugyanebben a művében a következőket írta: „Kontinensünk korai lakói igazán és jellegzetesen kreatívak voltak, és a második évezred vége előtt túlszárnyalták mestereiket, és megteremtették saját civilizációjukat. Ez azonban nem egy csodálatos születés gyümölcse, hanem a Kelet felfedezései diffúziójának és adaptációjának eredménye volt...”78 Tíz évvel később Childe gazdasági fogalmak olyan formájába ágyazva, amelyet még ma is csaknem kizárólagosan elfogadnak, nagyon impozáns módon fejlesztette tovább a diffúzió és égeikumi adaptáció ezen elméletét. Könyvében, a Man Makes Himself-ben (Az ember önmaga alkotója) terjesztette elő eredeti ötletét, a közel-keleti „városi forradalom” elméletét. Rámutatott, hogy az Óvilág három legkorábbi civilizációja – Sumerben, Egyiptomban és az Indus-völgyben – a nagy folyók árterületein összpontosult, és öntözőcsatorna-rendszert épített ki. Úgy érezte, hogy ezek a civilizációk az öntözéses mezőgazdaságból származó és a király, illetve a papság kezében összpontosuló élelmiszerfeleslegre épültek. Ez a többlet adta meg nekik a templomok és paloták építéséhez, specializált foglalkozási ágak eltartásához és a kereskedelmi expedíciókhoz szükséges tőkét. Ez az egyszerű és meggyőző kép szolgáltatta csaknem az összes későbbi, a keleti civilizáció, illetve az Újvilág öntözéses civilizációinak eredetét taglaló tárgyalás alapját. Childe nagyon eredeti módon terjesztette ki modelljét, hogy megmagyarázza azt is, amit ő a civilizáció e keleti központokból való terjedésének vélt. Magyarázata egy mechanizmust, a kapcsolatok és hatások okát tartalmazza, és egyben a diffuzionista gondolatvilág klasszikus és legmeggyőzőbb érvelését jelenti: „Miután az új gazdaság kialakult a három elsődleges központban, elterjedt a másodlagos központokban is, hasonlóképpen, mint ahogy a nyugati kapitalizmus terjedt a gyarmatokon és a gazdasági függésben lévő területeken. Először Egyiptom, Babilónia és az Indus-völgy határain – Krétán, a görög szigeteken, Szíriában, Asszíriában, Iránban és Beludzsisztánban –, majd távolabb, a görög szárazföldön, az Anatóliai-fennsíkon és Dél-Oroszországban láthattuk, ahogy a falvakból városok lettek, és az önellátó élelemtermelők az ipari specializáció és a külkeres
[213]



kedelem felé fordultak. A folyamat állandóan bővülő körökben megismétlődött minden másodlagos és harmadlagos központ körül ... A második forradalmat nyilvánvalóan a diffúzió segítette; a másodlagos központok városi gazdaságát az elsődleges központok inspirálták vagy hozták létre. Azt is könnyű bebizonyítanunk, hogy a folyamat elkerülhetetlen volt... Így vagy úgy, a sumer kereskedelem és az általa inspirált imperializmus elterjesztette a fémművességet és az azt alkalmazó új gazdaságot... Ezek a másodlagos és harmadlagos civilizációk nem eredetiek, hanem a korábbi központokból származó hagyományok és ötletek adaptációjának, illetve diffúzió révén kapott fejlődésnek az eredményei. Minden falu, amelyet e terjedés várossá alakított, egyből a fertőzés újabb központja lett.”79 Érdekes megjegyeznünk, hogy az új gazdaság terjedésének e leírása néhány módosítással sok tekintetben milyen frappánsan alkalmazható a gabonatermesztő mezőgazdaság és a neolit életforma európai terjedésére. Ahelyett a túlságosan is egyszerű nézet helyett, mely szerint földműves telepesek kerekedtek fel a Közel-Keletről, magukkal hozva földműves kultúrájuk minden elemét, itt a helyi feltételek által meghatározott helyi adaptáció elméletével találkozhatunk. Legutolsó mondatában Childe világosan utal a betegségek terjedésének modelljére, amely ma hatással van azokra, akik a gabonatermesztés elterjedését tanulmányozva a „fejlődés hullámáról” beszélnek. Ám mint az égéi civilizáció eredetének modellje, ez többé nem fogadható el. Túlértékeli a Közel-Kelet és az Égeikum között fennálló kapcsolatokat, félreérti a közöttük lévő kereskedelem természetét, és feltételezi, hogy az Égeikum gazdasági és létfenntartási alapjai hasonlóak voltak, mint Sumeré. Úgy vélem, hogy most bemutathatunk egy eltérő modellt, amely sokkal pontosabban harmonizál mindazzal, amit ma a korai Krétáról és az Égeikumról tudunk.
A CIVILIZÁCIÓ IRÁNYÁBA MUTATÓ FOLYAMATOK
Az új magyarázat – az előző fejezetekben bemutatottakhoz hasonlóan – sokkal inkább a helyi fejlődés társadalmi és gazdasági következményein alapul. Elutasítja két különböző terület közötti hasonlóságoknak – mint a közöttük lévő kapcsolatok vagy
[214]



hatások jeleinek – az elfogadását, hacsak nem áll rendelkezésre az ilyen kapcsolat megfelelő és szilárd bizonyítéka. A kereskedelmi kapcsolatoknak, még ha bizonyítottak is, nem kell feltétlenül irányító szerepet tulajdonítani az események menetében. A helybeli „barbárok” és kedvező feltételek közötti kreativitásuk eredetiségét ezzel szemben sokkal többre kell értékelnünk. A kérdés kulcsa mindössze annyi, hogy meg kell határoznunk, mik voltak ezek a „kedvező feltételek”. A tengerentúli kereskedelem és az Égeikumon kívüli újítások beáramlása természetesen hozzájárulhatott a folyamathoz, de nem szabad automatikusan meghatározó szerepet tulajdonítanunk nekik. Olyan úttörők, mint Evans és Schliemann, valamint utódaik munkája révén többet tudunk az őskori Égeikumról, mint Európa többi területeiről, és talán többet, mint az őskori világ bármely más régiójáról. Ez kivételes lehetőséget biztosít számunkra, hogy a kulturális változásokat irányító emberi aktivitás különféle tényezőit és területeit – például a népesség, földművelési technikák csakúgy, mint a társadalmi szervezet és a kézműipari technológia – vizsgáljuk. A valódi probléma annak megértésében áll, hogy ezek a különféle tényezők hogyan játszottak össze – hogy például a népességnyomás váltotta-e ki a mezőgazdaság változását, vagy a földművelés fejlődése okozta-e a népességnövekedést, továbbá hogy vajon a fémművesség és a fegyverek fejlődése kedvezett-e a harcias főnökök felemelkedésének, vagy megfordítva. Az első dolog, amit hangsúlyoznunk kell az Égeikum minden területén, az a késő neolitikum és a korai bronzkor közötti általános kontinuitás. Számos ok folytán a régészek csak az utóbbi időben kezdték el az Evans, Blegen és más kutatók által már régóta felfedezett és tanulmányozott korai minószi, korai helládikus és korai kükládikus kultúrákat közvetlenül megelőző korszakból származó rétegeket feltárni. Krétán úgy tűnik, az volt ennek az oka, hogy az első paloták építői teljesen elsimították a talajt, és Knósszosznál elhordták az akkori tell tetejének legnagyobb részét – a késői neolitikus rétegeket. Ez a tény a régészeti rétegekben egy űrt eredményezett. Ezután az adott hiátus következtében természetesnek tűnt, hogy a korai minószi leleteknek teljesen eltérőnek kellett látszaniuk azoktól a több évszázaddal korábbi leletektől, amelyek e hiátus elejét képezték. Ám a legutóbbi időkben a Knósszoszt ásató John Evans professzor feltárt
[215]



olyan, a „késői neolitikum” és a korai minószi I. periódus közötti rétegeket, amelyek sokkal nyilvánvalóbbá tették a kontinuitást. Úgy tűnik, ugyanez a helyzet a félsziget területén is, ahol Caskey professzornak a nagyon fontos Lerna lelőhelyen végzett ásatásán ugyanerre a korra számottevő hiátus mutatkozik. Egy-két lelőhely azonban ma már bebizonyította, hogy milyen hosszú idő telt el az általunk „korai bronzkornak” nevezett kor kezdete előtt. Valójában lehetővé vált, hogy egy új, a régi „késői neolitikum” és korai bronzkor között több évszázadig tartó végső neolitikumról beszéljünk. Az észak-görögországi Szitagroi és a Kelet-Égeikumban, Khiosz szigetén lévő Emborio lelőhelyen hosszú rétegsorok tanúskodnak e korszakról. A radiokarbon-dátumok szintén segítségünkre vannak. Itt az új kalibráció sem okoz eltérést. Természetesen az összes dátumot korábbra helyezi, de amíg egy kr. e. 2400-as dátumot csak kb. 600 évvel helyez korábbra, addig Suess kalibrációs adatai alapján egy kr. e. 3100-as dátum akár 1100 évvel korábbra is kerülhet, így egy radiokarbonévekben 700 éves periódus naptári években akár 1200 évvé is válhatott (vö. 14. ábra). Valójában úgy tűnik, hogy Kr. e. 4100 és kb. Kr. e. 3300 között azonosíthatunk egy kb. 800 év hosszú, új, végső neolit korszakot. A fémművesség már e végső neolit korszakban megjelent az Égeikum minden területén: leletek állnak rendelkezésünkre Krétáról, a szárazföldről és távolabb, északról is. Mint azt az előző fejezetben láttuk, a Görögországból addig előkerült legkorábbi fémlelet, egy az észak-görögországi Szitagroiban talált rézgyöngy, valójában radiokarbonévekben kr. e. 3800 körülre, naptári években Kr. e. 4700 körülre datálható. E lelőhelyet nagyon erős szálak kötik a Balkánhoz, és nagyon valószínűnek tűnik, hogy a fémművesség új technikája onnan érte el először Észak-Görögországot. Más területeken helyben alakulhatott ki, de a további fejlődésük kétségkívül mindenhol lokális volt. Egyéb fontos fejlődés is végbement ebben az alig ismert korszakban. Már Diminiben, a görög szárazföld középső részén is találkozhatunk egy viszonylag bonyolult erődítésrendszerrel. Knósszoszban pedig a késői vagy végső neolit település kifejezetten nagy volt – mérete az első palotáéhoz hasonlítható –, és épületei sűrűn helyezkedtek el. Mindezek együttesen arra ösztönöznek bennünket, hogy nagyon komolyan megkérdőjelezzük a régi elméletet, mely szerint
[216]



a korai bronzkor elején új bevándorlók, olyan, valamely fejlettebb területről származó telepesek érkeztek az Égeikumba, akik minden bizonnyal észrevehetően felgyorsították a kulturális fejlődést. Az egyiptomi bevándorlók eredeti ötlete nem tartható tovább, és aligha akad egy-két ember, aki közvetlen közel-keleti bevándorlók mellett érvelne. Egyszerűen nincsenek olyan bizonyítékok Krétán, vagy máshol az Égeikumban, amelyek meggyőző hasonlatosságú párhuzamokként vethetők össze a közelkeleti leletekkel, s így alátámasztanák ezt az elméletet. Kréta kétségkívül importált már kőtálakat Egyiptomból, és rövidesen elefántcsontot a szíriai partvidékről, de úgy tűnik, ez volt a kapcsolatok maximális köre. Az Égeikum más területein ilyen kapcsolatoknak egyáltalán nincs nyoma. A bevándorláselmélet átdolgozott változata, mint azt már korábban láttuk, az anatóliai bevándorlók tézise volt. És mivel Törökországnak kiterjedt égéi partvidéke van, ez nagyon valószínű lehetett. Ám a gyakorlati bizonyítékok, ha ismét részleteiben vizsgáljuk őket, nagyon szegényesek. Dr. David French anatóliai szempontból nagyon gondosan analizálta az adatokat, de az eredmények nem győzték meg. Továbbá, még ha volt is ilyen vándorlás, nagyon kis hatással lett volna a civilizáció eredetének kérdésére, mivel Anatólia ebben a korszakban aligha lehetett fejlettebb az Égeikum többi területénél. Ellenkezőjére vonatkozó megfelelő bizonyítékok hiányában ma úgy tűnik, hogy Kréta néhány keleti kereskedelmi kapcsolatának mellékes hatásától eltekintve, a neolitikumból a bronzkorba való átmenet Égeikum-szerte töretlen folyamat volt. Ez a következtetés a Kr. e. 3. évezred rákövetkező eseményeit, az égeikumi korai bronzkort természetesen teljesen más fénybe helyezi. Ezek az események pedig, amint azt mindenki mindig is hangoztatta, nagyon jelentősek voltak. Úgy vélem, ezt a korszakot valójában az égei civilizáció kialakulása korának tekinthetjük, amelyben legtöbb jellegzetessége formát öltött. A négy legfontosabb körzet egy-egy lelőhelyének segítségével fogjuk mindezt bemutatni. Krétán, az egyik legkorábbi régészeti ásatás során, Vaszilikiben feltártak egy szépen kivitelezett „kúriát”, amely szabályosságával és alaprajzának harmóniájával egyértelműen a rákövetkező periódus palotáit vetíti előre. Fémművesség nyomai kerültek elő a lelőhelyen, és a Kelet-Kréta ugyanezen körzetének
[217]



sírjaiból előkerült pecsételőkövek és ékszerek bizonyítják azt a magas színvonalat, amelyet a minósziak erre a korra a kézművességben már elértek. Görögország szárazföldi területein Caskey professzor lernai ásatásai során egy az ott talált tetőfedő anyagok után a „Cserepek házának” elnevezett hasonló, pontosan egykorú épület került elő. A települést bástyákkal megerősített falak védték. A „Cserepek házában” talált nagyszámú pecsétlenyomat a pecsételőkő-faragás magas színvonaláról (és alább tárgyalandó fontos társadalmi változásokról) tanúskodik. A Kükládok szigeteinek lelőhelyei, mint például Khalandriani Szüroszon, szintén erődítettek voltak. Fémművesség nyomait is feltárták itt. A temető sírjainak egy része a világi javak számottevő bőségére utalt, míg más sírok sokkal szegényebbek voltak. Ésszerűnek tűnik feltételeznünk, hogy a sírmellékletekben megmutatkozó eltérés a görög neolitikumra vonatkozó általunk elképzelt egalitárius törzsi társadalommal élesen szemben álló társadalmi rétegződés bizonyos fokára utal. Végül pedig az északnyugat-anatóliai Trójában, Schliemann 1870-es, első sikeres ásatásának színhelyén az előbb említett lelőhelyekkel egykorú, erősen megerődített citadellát (44. ábra) láthatunk. A citadellában Schliemann feltárt egy arany és ezüst ivócsészékből, ékszerekből, ünnepi harci baltákból és más míves tárgyakból álló fényes kincset, amely csakis egy komoly gazdagsággal és befolyással rendelkező vezetőhöz tartozhatott. Ez a négy lelőhely elegendő arra, hogy bemutassa azt a kulturális színvonalat, amelyet az Égeikum erre a korszakra elért, és a protourbánusnak is nevezhető települések természetét. Lakosságuk csak százakban, és nem ezrekben volt mérhető, de erődítményeikkel és specializált szerepeikkel, valamint társadalmi szervezetük kialakuló összetettségével ezek a települések már kezdték egy városi társadalom némely jellegzetességét mutatni. Ezenfelül most már egyértelműen bizonyított, hogy kereskedelmi kapcsolatok is összekötötték őket. A kőnek mint nyersanyagnak már a neolitikumban kiterjedt kereskedelme alakult ki. Hirtelen intenzívvé válását most már sok helyi típus széles körű elterjedése jelzi. Minden típus világosan egy bizonyos területről ered: az egyértelműen a kükládikus formákat utánzó krétai és szárazföldi görögországi kis márványszobrocskák már az Égeikum legtöbb területén megtalálhatók voltak (4. kép). Ez különös
[218]



44. ábra. Trója II. városa Kr. e. 2500 körüli korai bronzkori citadellájának alaprajza (J. Mellaart nyomán)
képpen igaz a fémformákra, melyek közül némelyik kizárólagosan az Égeikumhoz köthető. Beszélhetünk a korabeli Égeikumban kialakuló nemzetközi szellemről, amely egyértelműen a bronzművesség fejlődése által gerjesztett kereskedelem eredménye volt. Ez a felfokozott fejlődés magán az Égeikumon belül és nem azon kívül ment végbe – tehát nem létezett a „durva szigeti kultúrát” átható „felgyorsító nílusi impulzus”. A bizonyítékok valójában bőven elegendők ahhoz, hogy lehetővé tegyék számunkra a sokkal elvontabb gazdasági és társadalmi kategóriákban való gondolkodást. Az Égeikum számos területén már a terepbejárások is lehetővé teszik, hogy képet alkossunk a lakott települések koronkénti sűrűségéről, bár a felszíni leleteken alapuló következtetések sohasem lehetnek túl
[219]



45. ábra. Görögország különböző területei népsűrűségének a neolitikum és a bronzkor folyamán végbement becsült növekedése. A népességnövekedés volt az egyik oka és az egyik következménye is az égeikumi civilizáció kialakulásának
pontosak. Azt azonban megfigyelhetjük, hogy minden területen több a korai bronzkori, mint a neolit település, amely már önmagában is nagyobb arányú népességnövekedésre utal. A 45. ábra három régió neolitikuma, korai, középső és késő bronzkora népsűrűségének terepbejárási adatokból származó számos következtetés felhasználásával kiszámolt hipotetikus becsléseit mutatja. Dél-Görögországban (Krétán és a Kükládokon) a növe
[220]



kedés sokkal erőteljesebbnek mutatkozik, mint északon, Macedóniában. Csábító lehetőség, hogy e déli népességnövekedés és egy ilyen éles változás hiányát északon a földművelés pontosan erre a korra tehető további fejlődésével hozzuk összefüggésbe. A neolitikus lelőhelyekről származó növényi maradványok és csontok természettudományos vizsgálata a neolit földművelés csaknem teljes képét tárja elénk. A korai neolitikumban a legfontosabb gabonafélék az egyszerű búzák, a tönkebúza és az alakor voltak. Néhány hüvelyes növény, például a bükköny segített a fehérjeellátásban. A legfontosabb tenyészállat a juh volt, amely a kecskével együtt az egész állatállomány 80 %-át szolgáltatta. A maradék 20 % szarvasmarhából és sertésből állt. A neolitikum egy későbbi korszakában megnövekedett a gabonatisztaság – csak az egyik vagy a másik fajtát termesztették egy adott parcellán, és nem mind a kettőt vegyesen. Fejlettebb gabonafajták alakultak ki: a kenyérbúza, egy hatsoros búza, amely már széles körben elterjedt például a tönkebúza helyett. Növények új csoportját használták fel, köztük a babot és a gyümölcsféléket, különösen a fügét és a szőlőt északon. Mindezek együttesen, valamint az állattartásban megmutatkozó nagyobb rugalmasság és specializáció minőségi előrelépést eredményeztek, és valószínűleg hozzájárultak egy nagyobb népesség eltartásához. Ám a borszőlő és az olajbogyó kulcsfontosságú háziasításáig – amelyre a korai bronzkorból vannak bizonyítékaink – a mezőgazdaság képe nem alakult át gyökeresen. A korai bronzkor kezdetén egy új típusú mezőgazdaság vált lehetővé, amely már nem függött kizárólagosan a közel-keleti gabonaféléktől. Ez volt az, amit a földrajztudomány a mediterrán triászon – búzán, olajbogyón, szőlőn – alapuló mediterrán polikultúrának nevez. A két új fás növénynek – az olajbogyónak és a szőlőnek – nagy előnye volt, hogy olyan területeken is nőttek, amelyek nem voltak túlságosan alkalmasak a búza és az árpa termesztésére. Mivel nem álltak versenyben a földért az eredeti élelmiszernövényekkel, a földterület eltartóképességének abszolút növekedését eredményezték. Továbbá nem igényelnek figyelmet a búza és az árpa csúcsidőszakában, a vetés és különösen az aratás idején. Így a földműves fenntarthatta ugyanazt a gabonatermesztést, miközben az új terményekkel is foglalkozott.
[221]



Úgy vélem, Dél-Görögországban e mediterrán polikultúra kialakulása legalább olyan fontos volt a civilizáció felemelkedése szempontjából, mint az öntözéses földművelés a Közel-Keleten. Ezt a nézetet támasztja alá továbbá a minószi-mükénéi civilizáció elterjedése is, amely pontosan egybeesik az igazi mediterrán éghajlatú területekkel, ahol a szőlő és még inkább az olajbogyó nő. Nem könnyű megbizonyosodni afelől, hogy vajon a neolitikum folyamán bekövetkezett népességnövekedés volt-e az, amely az elérhető élelmiszerforrásokra nehezedő népességnyomást eredményezett, és így a vadon termő fás növények egyre növekvő kihasználásához, végül pedig háziasításához vezetett. Ennek ellenkezője ugyanúgy tartható: a fás növények a neolitikum késői szakaszában bekövetkezett és háziasításukban kicsúcsosodó kihasználása megemelte azt a népességplafont, amelyet a korlátozott élelmiszer-ellátás jelentett, és így lehetővé tette a népességnövekedést. Valószínűleg mindkét folyamat egyszerre ment végbe, hogy modern zsargont használjunk, egyfajta visszacsatolásos rendszerben: ugyanabban az időben a népesség növekedése a fás növények felhasználásával való kísérletezésre ösztönzött, és az első sikerek elősegítették a népességnövekedést. A másik, körülbelül ugyanekkor végbement nagy fejlődés a réz bronzzá való ötvözésének felfedezése volt. E célra az arzént és az ónt is használták. A rezet az Égeikumban természetesen már több mint ezer éve ismerték, de leginkább csak ékszerek és kis szerszámok készítéséhez használták. A bronz felfedezésével használható szerszámok, és ami még fontosabb, használható fegyverek készítése vált lehetővé. Egy tőr valaki szomszédjának a kezében csak egyetlen választási lehetőséget kínált: hogy ő maga is szerezzen egy tőrt. Valószínűleg létezett egyfajta őskori fegyverkezési verseny, amelyben egy tőr birtoklása legalább olyan fontos volt, mint az automata fegyvereké vagy tankoké manapság. Mindenesetre a tőrök rövid időn belül az Égeikum minden területén megjelentek. Kétségkívül ez volt az egyik tényező, amely a kereskedelem már említett kiterjedéséhez vezetett. Ahhoz sem férhet kétség továbbá, hogy ez a tényező segít megmagyarázni az erődített települések számának erőteljes növekedését is. A fémművesség kialakulásának valószínűleg köze lehetett a főnökségek Égeikum-szerte ekkor megfigyelhető felemelkedé
[222]



séhez is. A különböző területek temetői nagyon sokatmondó képet festenek a sírmellékletek eltéréseiben megnyilvánuló személyes státusról. A fémtárgyak nagy része – például az arany boroscsészék és a diadémek – egyértelműen státusszimbólumok voltak. Amennyire a fémműveseknek szükségük volt a főnök gazdagságára, hogy finanszírozza szebb termékeiket, úgy a főnök is rá volt utalva a fémművesekre, akik azokat a jelképes tárgyakat készítették, amelyekkel a főnök kinyilváníthatta és fokozhatta is presztízsét és státusát. Egy főnökségi társadalom legfontosabb alapja – ahogy azt a 8. fejezetben láttuk – a javak újraelosztásának, redisztribúciójának rendszere, amelyet maga a főnök szervezett és ellenőrzött. Ez természetesen működhet egy olyan társadalomban is, ahol az emberek legnagyobb része ugyanazokat a növényeket termeszti, de gazdaságilag sokkal hatékonyabb ott, ahol több növényfajtát termesztenek. A mediterrán polikultúrából eredő egyfajta diverzitás – amelyben egyik embernek több olívaolaja van, mint amennyit fel tud használni, de kevés a búzája, a másiknak pedig rengeteg szőlője van, de több húst szeretne – kétségkívül szükségessé tesz egyfajta újraelosztási rendszert. Pontosan ez volt az a szerep, amelyet a minószi-mükénéi civilizáció palotái betöltötték: átvették és elraktározták a legkülönbözőbb földekről, kertekből és legelőkről származó termékeket, amelyek Dél-Görögországban még a legkisebb területeken is megtalálhatók voltak. A palota állandó szervezete a javak ilyen formájú és a főnök által ellenőrzött redisztribúcióján alapult, amely lehetővé tette a főnök számára, hogy udvarában szakosodott kézműveseket foglalkoztasson. Valami hasonló fejlődés már a korai bronzkorban elkezdődött, ahogy azt a lernai „Cserepek házának” agyag pecsétlenyomatai, illetve a korai minószi Kréta pecsételőkövei bizonyítják, mivel a pecsét funkciója az volt, hogy személyes jelet rakjon olyan tulajdonra, amely elkerül tulajdonosa közvetlen tulajdonából. Ez a művelet nem szükséges egy kompenzációs üzletben, vagyis közvetlen árucserében, de egyértelműen kívánatos, ha valaki adót juttat el a központi hatalomhoz. Már a fémművesség kiemelkedő színvonala is megtestesít egyféle kézműipari szakosodást, amelyet kétségkívül olyan fontos települések, mint Trója főnökei szponzoráltak; s valóban van is rá néhány közvetlen bizonyítékunk. Egy lernai agyagkemence
[223]



egy díszes pecséthenger lenyomatát viseli, amelyet a környék két másik településén is használtak nagy agyagedények díszítésére. Mivel ezek az edények biztosan nem vándoroltak, a pecsétnek kellett ezt tennie: minden valószínűség szerint egy olyan specializált fazekas kezében, akinek a mai Kréta fazekasaihoz hasonlóan faluról falura kellett vándorolnia, hogy ezeket a nagy edényeket elkészítse. Természetesen sok más egyéb fejlődés és technológiai haladás is végbement. Ezek közül az egyik az akár harminc evezős által is hajtott és Polinézia (különösen Új-Zéland) harci kenuihoz hasonló hosszú hajók építése volt. Ez a korszak minden bizonnyal a rivális közösségek közötti megnövekedett ellenségeskedés kora is volt. A fémtárgyak gazdag zsákmányát remélhették, ha az ellenség védműveit hatalmukba kerítették, tőreit és lándzsáit pedig elháríthatták. Ez lehetett a magyarázata az összességükben túl könnyen hozzáférhető kükládikus települések a középső bronzkori népességadatokból (45. ábra) kikövetkeztethető hirtelen visszaesésének. A kalózkodás is elterjedt lehetett, és a középkorhoz hasonlóan a kalózok szörnyű pusztítást vihettek véghez. Kréta, nagy és biztonságos belső területeivel, megmenekülhetett a legrosszabb elől. A kis szigetek és a kiszolgáltatott parti sávok azonban ennek következtében még a neolitikumi betelepültségnél is sokkal ritkábban lakottak lehettek. Csaknem mindennek, amit a teljesen kifejlődött minószi-mükénéi civilizáció palotaközösségeiben láthatunk, e kulcsfontosságú formatív korszakban találhatjuk meg az előképét. A minószi épületek szabályosságát már a korai minószi Vasziliki és a korai helládikus lernai „Cserepek háza” is előrevetíti. A bronzszerszámok egyre növekvő bősége lehetővé tette a kőfaragást, így a paloták már faragott kőtömbökből épültek. Ugyanígy a mükénéiek álkupolás sírjai is – melyek valószínűleg a korai minószi Kréta kerek sírjainak közvetlen leszármazottai – szépen faragott kövekből készültek. A mükénéi aknasírok nagy gazdagságát és a paloták kézműiparának kiválóságát már a Trójában talált kincsek és a korai minószi Kréta kiemelkedő pecsételőkő-vésése és kőcsiszolása előrevetítette. A jelentéssel bíró szimbólumokkal bevésett pecsételőkövek használata egyértelműen a szimbolikus kommunikáció felé tett első lépés, amely már nem áll távol a szimbólumok
[224]



nak egy piktografikus írásban – mint például a közép-minószi Krétán – való használatától. Krétán valójában az írás helyi kialakulásának az esete ismerhető fel, mivel a palota egyre összetettebb redisztribúciós rendszere minden bizonnyal szükségessé tette az írásbeliséget. Ez azonban nem szükségszerű része az érvelésnek. Még mindig komolyan fennáll annak a lehetősége, hogy az írás gondolatát és a falfestés néhány technikai fogását a Közel-Keletről hozták, amellyel Kréta e periódus korai korszakában egyre növekvő kereskedelmet folytatott. Egyes újításokat természetesen a tengerentúlról inspiráltak. Véleményünk szerint azonban ezeknek nem volt kulcsjelentősége sem a minószi Kréta és a mükénéi Görögország gazdasága, sem társadalmi rendszere szempontjából. Így nem helyes, ha a minószi-mükénéi civilizációt másodlagos, a Közel-Keletről származó vagy onnan inspirált kultúrának tekintjük. Pontosan annyira ősi és eredeti görög fejlemény volt, mint a sumer civilizáció Mezopotámiában vagy az olmék civilizáció Mexikóban. Az égei civilizáció felemelkedésének ez az alternatív képe, úgy vélem, jobban összecseng a leletekkel, mint Childe modellje, amely nagy hangsúlyt fektetett arra a kereskedelemre, amelyben a gyarmatosító Sumer nyersanyagokat kapott a mezopotámiai civilizáció néhány luxuscikkéért cserébe. A korai bronzkorban Kréta természetesen kapott elefántcsont és kő ékszereket Egyiptomból és Szíriából, de ennek a kereskedelemnek a volumene nagyon kicsi volt. Akármit jelentett is a személyes kapcsolatok, gondolatok és újítások áramlása szempontjából (én úgy vélem, nem jelentett sokat), gazdasági szempontból még akkor is aligha lehetett nagy jelentősége, ha elfogadjuk azt a tételt, mely szerint a romlandó importcikkeknek az értéke sokkal nagyobb volt, mint a ránk maradt, nem romlandó importcikkeké. A levantei és egyiptomi partvidéken középső bronzkori minószi kerámia került elő, és a késői bronzkor (Kr. e. 1600-tól) folyamán nagy mennyiségű mükénéi kerámia található a Közel-Keleten. A leggyakrabban előkerülő edényforma a „kengyelkancsó” és a „zarándokkulacs” – mindkettő folyadékok számára. Ez a folyadék valószínűleg olívaolaj volt, amelyet egy elfogadható vélemény szerint gyakran illatosítottak. Egyiptomi sírfestmények is kiterjesztik ezt a képet, amikor „adóvivő” minósziakat mutatnak – mely gazdasági szempontból valószínűleg a cserére szánt árucikkeket jelentette. Ezek elsősorban textilek és készter
[225]



mékek voltak. Cserébe az Égeikum fémet kapott, bár más importcikkeket is találtak. Nagy réz és bronz öntecslapok széles körben ismertek az Égeikumból, és a Gelidónia-foknál, az Égei-tenger délkeleti csücskében előkerült hajóroncs bizonyítja, hogy ezeket ciprusi vagy közel-keleti ónnal együtt importálták. Az előbbiek alapján egy korlátozott léptékű, de virágzó kereskedelem képe bontakozik ki előttünk. Ez a kereskedelem azonban teljesen ellenkező képet fest, mint amit Childe lefestett. Legjobb tudomásunk szerint az Égeikum importálta a nyersanyagokat, főleg a fémet. És az Égeikum volt az, amely késztermékeket – kerámiát, illatos olajat és textíliákat – exportált. Valójában sokkal több égei kerámia került elő Levantéból és Egyiptomból, mint a közel-keleti Krétáról. A bizonyítékok egyszerűen nem támasztják alá Childe elméletét, mely szerint az Égeikum egy elmaradott, fejletlen „nyersanyagszállító” lett volna. A bizonyítékok épp az ellenkezőjét sugallják, hogy a tengerentúli kereskedelemnek az Égeikum szempontjából egészen addig nem volt nagy gazdasági jelentősége, míg az Égeikum önmaga nem szorult rá nyersanyag-utánpótlásra, amelyet a Közel-Keletről és valószínűleg Itáliából szerzett be. Ennek következtében szerintünk a tengerentúli kapcsolatok nem voltak kulcsfontosságúak az égeikumi civilizáció felemelkedésében, bár számos új ötlet kétségkívül a tengerentúlról származott. J. W. Graham ugyanerre a következtetésre jutott a krétai palotaépítészet genezisének vizsgálata során, és szavait a minószi civilizáció egészére nézve is érvényesnek tarthatjuk: „nincs komoly okunk rá, hogy egy olyan, szigeten kívüli kultúra erős formatív hatását keressük, amely fejlődésének bármely stádiumában hatással lehetett volna a krétai palotaépítészetre... Ám bizonyos elszigetelt luxuselemek, mint például a díszítés részletei, vagy olyan látványos jellegzetességek, mint például a monumentális fogadó, illetve ünnepi termek idegen eredete nem csak lehetséges, de valószínű”.80 Itt láthatjuk tehát az első európai civilizáció teljes kialakulását, mely lényegét tekintve helyi égeikumi folyamat volt, és csak a kor gazdaságának, technológiájának és társadalmi szervezetének keretében érthetők meg. Childe-nak igaza volt, hogy nem szabad e civilizáció genezisének folyamatát mint valami csodát („csodás születés gyümölcsét”) elutasítanunk, és ezzel megke
[226]



rülnünk további magyarázatának szükségességet. Ám ahelyett, hogy elsősorban a diffúzió és idegen újítások átvétele jegyében gondolkodnánk, fontolóra kell vennünk a népsűrűség növekedését, a mezőgazdasági művelés típusainak változásait, a technológiai haladás és a társadalmi szervezet fejlődését, amelyet égeikumi keretek között kell tanulmányozni és magyarázni. Én bízom benne, hogy néhány éven belül, amikor az ilyen elméleteket további ásatások és kutatások segítségével már ellenőrizték, képesek leszünk az európai civilizáció önálló kialakulásának egy sokkal meggyőzőbb és tényekkel, bizonyítékokkal jobban alátámasztott magyarázatát adni, szemben a ma széles körben elfogadott diffuzionista elmélettel.
[227]



11. STONEHENGE ÉS A KORAI BRONZKOR
Stonehenge a dél-britanniai Salisbury-síkságon álló nagy szürke homokkőkőtömbökből épült hatalmas és problematikus műemlék, amely mindig különös vonzerőt gyakorolt a régiségbúvárokra, és élénk hatással volt képzeletükre. A nagy vízszintes kőtömböket tartó hasonlóképpen nagy állókövek alapgondolata nagyon egyszerű. Az építmény hatalmas arányai – több mint 30 méter átmérőjű és vagy 4,5 méter magas a díszítetlen kövek tökéletes egyszerűsége valahogy erőtől duzzadó és rusztikus megjelenést kölcsönöznek neki. Ám ugyanakkor a kövek minden daru, csigasor vagy hasonló mechanikus segédeszköz nélküli odaszállításának, faragásának és mindenekfölött felállításának tisztán praktikus problémája még ma is komoly nehézséget jelentene. A középkori szemlélő számára az egész jelenség csodás lehetett, és maga a név, Stonehenge – „függő kövek” – is tükröz valamit az általa kiváltott csodálkozásból. Geoffrey of Monmouth, a 12. századi krónikás úgy vélte, hogy a köveket Arthur király hivatalos varázslója, a nagy Merlin által gyakorolt mágia céljaira hozták Írországból, és állították fel itt. Nemrégiben még úgy vélték, hogy Stonehenge építői azok a korai bronzhasználó emberek voltak, akiknek temetkezési halmai oly sűrűn sorakoznak a Salisbury-síkságon. E halmok közül sok tartalmazott csodálatos aranydíszeket csakúgy, mint borostyángyöngyöket, és a Bush Barrow halma alatt eltemetett főnöknek egy rangjelző buzogányhoz hasonló tárgya is volt. Ezek a leletek – wiltshirei és dorseti elterjedésük folytán – régészetileg a „Wessex-kultúra” nevet viselik. Ez akkor történt, amikor a baltikumi borostyán a mükénéi aknasírok kora körül először jelent meg az Égeikumban. Amint azt az 5. fejezetben láttuk, ezek a mükénéi leletek, gazdag arany- művességükkel és tökéletes kézműiparukkal, maguktól értetődő kiindulópontot jelentettek minden régész számára, aki a Wessex-kultúra kincsei javának mediterráneumi eredete után
[228]



kutatott. Az elméletet kidolgozták, és az európai őstörténet egyik alaptételévé vált, hogy Közép- és Észak-Európa korai bronzkora a civilizált mükénéi világ hatásának eredménye volt. Ennélfogva észszerűnek tűnt feltételezni, hogy Stonehenge végleges építménye magának a mükénéi építészeti szaktudásnak az eredménye lehetett. Ez sokkal meggyőzőbb válasz volt Stonehenge rejtélyére, mint a Merlin mágiájára való hivatkozás. A radiokarbon-dátumok faévgyűrűs kalibrálása ezt a Stonehenge-re vonatkozó diffuzionista magyarázatot teljesen tarthatatlanná tette: az építésére vonatkozó korrigált radiokarbon-dátumok most jóval korábbra helyeződtek, mint a mükénéi civilizáció felemelkedése. Mint azt látni fogjuk, az egész koncepció és a kivitelezése is helyi, brit inspirációjú kellett hogy legyen. És bár érvelhetünk azzal, hogy Stonehenge már az aranykedvelő Wessex-törzsfőnökök kora előtt elkészült, ők szintén nem sokat köszönhettek a mükénéi világnak. Ez ismét egy olyan lehetséges következtetés, amelyet – bár a kérdés ma is heves viták tárgyát képezi – az észak-európai radiokarbon-dátumokból vonhatunk le. Mielőtt megpróbálnánk számba venni az érveket és egy új elméletet felállítani, fontos, hogy a kialakítandó képet szélesebb, európai kontextusába helyezzük. A Dél-Britannia kerek tumuluszai alatt található gazdag tőrös sírok például sokkal szélesebb körben lezajlott változásokra utalnak. A tőrök Európa legnagyobb részén röviddel a kora bronzkori Wessex előtt jelennek meg, és a korábbi évszázadok ötvözetlen rezét felváltó bronzművesség fejlődése is ekkor veszi kezdetét. Ugyanekkor történik, hogy Közép- és Észak-Európa nagy részén a sírokhoz a történelemben először gazdag sírmellékletek társulnak. A lengyelországi, észak-németországi és bretagne-i, valamint britanniai sírok gazdag sírmellékleteikkel jogosan viselhetnék a „fejedelmi temetkezés” titulust; Dél-Németországban, Csehországban és Szlovákiában, az Unětice- (Aunjetitz-) kultúra területén is hasonlóan gazdag temetkezések találhatók; hasonló szokással találkozhatunk Dél-Franciaországban is. Ennek következtében elvégezhetünk néhány, csaknem az egész mérsékelt éghajlatú Európa területére érvényes általánosítást. E fejlődés magyarázatát az előző két fejezetben tárgyaltakhoz hasonló típusú demográfiai, gazdasági és társadalmi folyamatokban kell keresnünk. Ebben a fejezetben először teszünk előzetes kísérletet arra, hogy ezt a vizsgálatot Britanniára vonatkozóan elvégezzük.
[229]



STONEHENGE ÉS KORA
A Stonehenge rejtélyes építésére az egymást követő évszázadokban felállított elméletek kiválóan tükrözik a régiségbúvárok gondolatvilágának fejlődését. A 12. századi Geoffrey of Monmouth csak a mágiára hivatkozott. 1620-ban az építész Inigo Jones, I. Jakab király utasítására, elkészíttette a műemlék alap
46. ábra. Stonehenge III. fázisának a szürke homokkő kört és trilithon patkót, valamint a kék kőkört és patkót mutató diagramja (G. Hawkins nyomán)
[230]



rajzát, és úgy vélte, hogy az egy római templom volt. Kétségkívül teljesen ésszerűen gondolta, hogy csak a rómaiak emelhettek egy ilyen építményt. Az első komoly stonehenge-i terepmunkát 40 évvel később John Aubrey végezte, aki felfedezte a töltésen belül lévő, és ma Aubrey-lyukakként ismert mélyedéseket. Feltételezését, mely szerint ez egy druida templom volt, nagy lelkesedéssel karolta fel William Stukeley régiségbúvár, aki 1740-ben publikálta Stonehenge, a Temple Restored to the Druids (Stonehenge, a druidáknak visszaadott templom) című művét. Ezek az emberek győzelemittasan hirdették a műemlék rómaiak előtti eredetét. Teljesen érthetően annak az egyetlen, a római hódítás korában létező vallásos szervezetnek tulajdonították az építményt, amelyről Julius Caesar írásai nyomán közvetlen információink vannak. Csak jóval később, a 19. században, amikor az őskori múltnak neolitikumra, bronzkorra és vaskorra való felosztása általános gyakorlattá vált, jöttek rá széles körben, hogy az eredeti konstrukció egy a vaskori druidák koránál sokkal korábbi periódushoz kell hogy tartozzon. Minőségi, stratigráfiai ásatások csak az elmúlt húsz év folyamán tárták fel Stonehenge építésének különböző fázisait. Stuart Piggottnak és Richard Atkinsonnak sikerült bebizonyítania, hogy az építmény a késői neolitikumban egy Britannia egyéb lelőhelyeiről is jól ismert sokkal egyszerűbb szerkezetből nőtt és fejlődött ki. A kék kövekből épült dupla kört csak a II. fázisban állították fel. Ezt követően, a III. fázisban ezt a kék kőkört lebontották, és a „függő” gerendákkal ellátott szürke homokkőtömbökből álló nagy kőkört állították a helyére (14. kép). Ezen a körön belül öt különálló „trilithonból” – egy szemöldökkövet tartó két állókőből – álló patkó alakot hoztak létre. Később a kék köveket, a nagy szürke homokkövekből álló fő rendszeren belül egy kör és patkó formájában, a ma is elfoglalt helyükre újra felállították (46. ábra). Az I. fázis elsősorban egy közel száz méter átmérőjű, földből és mészkőből épült kör alakú töltésből állt. Eredetileg körülbelül két méter magas lehetett, és a körülötte húzódó szabálytalan alakú árokból kitermelt földből épült. Az északkeleti oldalon a töltésben és az árokban is egy-egy kaput hagytak a töltésút bejáratának. Az árok és a kör kerületén kívül, e töltésút vonalában állt az a három kő, amelyről biztosan tudjuk, hogy az első Stonehenge részét képezte. Közülük is a legfontosabb a Sarokkő
[231]



(Heel Stone) volt, amely a kör közepéről nézve egyértelműen nagyjából a nyári napforduló idején felkelő nappal egy vonalba nézett. Négy másik kő, az ún. Állomáskövek (Station Stones) is ebben a korai fázisban kerülhettek felállításra. Önmagukban nem túl nagy hatásúak, de mint azt később látni fogjuk, komoly jelentőségük lehetett. Stonehenge I. fázisának egy másik fontos komponense az elsőként John Aubrey régiségbúvár által a 17. században megfigyelt „mélyedések” vagy gödrök sora volt. Az ásatásokból világossá vált, hogy összesen 56 ilyen Aubrey-lyuk volt, amelyek egy pontos kört formáltak a töltés belső oldalán. Szélességük akár két méter is lehetett, mélységük néha az egy métert is meghaladta, oldaluk lejtős, aljuk sima volt. Legtöbbjük elhamvasztott emberi csontokat tartalmazott, amelyből arra következtethetünk, hogy a helyet hamvasztásos temetőnek használták. Az ásatások során elég kerámia került ahhoz elő, hogy ennek a tevékenységnek a korát a késő neolit periódusra datálhassuk. Mindez nagyon pontosan illik a korabeli Britannia azon hasonló építményeiről ismert képbe, amelyeknek hasonlóképpen volt egy kerek töltésük és egy körárkuk. Ezeket Stonehenge tiszteletére „henge” építményeknek nevezik, és a néhányukban talált gerendalyukakból világos, hogy gyakran körkörös gerendaszerkezeteket foglaltak magukba. Atkinson szerint ebben a korban Stonehenge közepén is egy ilyen gerendaszerkezet állhatott. A legnagyobb ilyen henge-ek, a Stonehenge-hez hasonlóan Wiltshire-ben található Marden és Durrington Walls átmérője meghaladja az 550 métert. A legkisebb ismert henge mindössze tíz méter széles. Méretbeli eltéréseik ellenére számos közös jellemvonásuk van, és általánosan elfogadott feltételezés, hogy rituális jelentőségük volt. Stonehenge I. egyetlen különlegessége a Sarokkő (Heel Stone) és valószínűleg az Állomáskövek (Station Stones) voltak, melyeknek asztronómiai jelentőségük lehetett. A II. fázis legfontosabb változása a kék kövek ideszállítása, és nem messze attól a kék kőkörtől, ahol ma állnak, két koncentrikus körben történt felállításuk volt. A kövek e nagyon általános elrendeződése is ismert egyéb henge-építményekből, mint például a Wiltshire-ben, Stonehenge-től 25 mérföldre északra található Avebury nagy lelőhelyétől egészen fel, a Skócia északi csücskén túl fekvő Orkney-szigeteken lévő Stones of Stennessig
[232]



(Stenness kövei) és Ring of Brodgarig (Brodgar gyűrűje). A kor kerámiájából, a serlegként (beaker) ismert edényekből származó cserepeket is találtak. Ezek a nagyon jellegzetes edények, a Britannia neolitikuma legvége új kulturális hagyományának védjegyei, segítenek Stonehenge II. fázisát és számos más henge-et világos kulturális kontextusba helyezni. A szürke homokköveket a III. fázisban állították fel. Valószínűleg egy Avebury közelében lévő helyen fejtették őket, és vontatták közel negyven kilométeren keresztül Stonehenge-hez, bár az is lehet, hogy már a jégkorszaki gleccserek lehozták őket a Salisbury-síkságra. A legnehezebb kövek körülbelül 50 tonnát nyomnak, és az építésbe fektetett munkának kolosszálisnak kellett lennie. Atkinson számításai szerint a legnehezebb köveknek fonott bőrszíjakkal és fagörgőkkel való vontatásához körülbelül 1100 ember kellett! Egyetlen, Aveburyból jövő kőtömb útja hét hetet vehetett igénybe. A kőtömböknek kizárólag kőkalapácsokkal és kőpörölyökkel történő faragása nagyon hosszadalmas művelet lehetett, amelyet a mindenek között leglenyűgözőbb mozzanat, az állókövek, és tetejükre a „függő” szemöldökkövek felállítása követett. Az állóköveket úgy állították a helyükre, hogy egy megfelelő méretű gödröt ástak, a követ addig húzták, amíg fölé nem lógott, majd a távolabbi végénél húzva, valószínűleg emelőbakok segítségével állították fel. Körülbelül 200 emberre lehetett szükség e művelet végrehajtásához. A legnehezebb feladat kétségkívül a szemöldökkőnek a két állókő tetejére való felhelyezése volt. Ennek egyik módja egy földtöltés építése lehetett. Atkinson azonban leírta, hogy hogyan lehetett ehelyett egy olyan gerendaállványzatot használni, amelynél egymás után egyre több gerendát helyeznek a kő alá, amíg az az így épült platformon el nem éri a kívánt magasságot (27. ábra). Ez gyakorlatilag ugyanaz, a 7. fejezetben leírt alapelv, amelyet, úgy tűnik, a Húsvét-szigeten is használtak a szobrok felállítására, bár ott a támasztó építmény inkább kőből, mintsem fából készült. Ennek a híres építménynek a keltezése kerámia vagy más tárgyak hiányában, azaz közvetlenül a III. fázishoz kapcsolódó direkt régészeti emlékanyag nélkül problémát okozott. Hosszú ideig csak a közelben található kerek sírhalmok nagy csoportja bírt e szempontból jelentőséggel. Ezeket egzotikus sírmellékleteikkel a korai bronzkori Wessex-kultúrával hozták kapcsolatba,
[233]



amelyet viszont, ahogy azt láttuk, hagyományosan a mükénéi Görögországgal fennálló kapcsolatai révén Kr. e. 1550 és 1400 körülre datáltak. 1953-ban azonban nagyon érdekes, keltező értékű bizonyítékokat fedeztek fel némely állókövön található vésetek formájában, amelyek eddig elkerülték a figyelmet. Tőrök és balták voltak a kövekbe vésve, és az egyik tőr az állítások szerint egy jól ismert mükénéi forma volt. Ezt egyértelműen a kövek felállítása után vésték be, és az építmény ezen fázisának Kr. e. 1500 körülre, vagy nagyon röviddel ezutánra történő datálására használták. Végül 1959-ben közzétették az első stonehenge-i radiokarbondátumokat. AIII. fázis egyik trilithonjának felállítására egy mintából (agancscsákány) egy kr. e. 1720 ± 150 éves dátumot kaptak. Ez éppen csak egy kicsivel volt korábbi, mint ahogy azt régészeti alapokon előre megjósolták. Ez 95 %-os valószínűséget jelentett arra nézve, hogy a kérdéses radiokarbon-dátum kr. e. 2020 és 1420 közé esik, így nem állt szükségszerűen ellentétben a korábban javasolt Kr. e. 1500 körüli dátummal. A későbbiekben azonban látni fogjuk, hogy a faévgyűrűs kalibráció lényegesen megváltoztatta ezeket a következtetéseket. A tőrvésetek váratlan, 1953-as felfedezése azonban nem az utolsó meglepetés volt, amelyet Stonehenge tartogatott. Már régóta feltételezték, hogy Stonehenge tengelye egybeesett a nyári napforduló napjának napfelkeltéjével (bár afelől kétség merült fel, hogy a „napfelkelte” a nap első sugarát, a napkorong felének megjelenését, vagy pedig a nap teljes felbukkanását jelentette-e – ugyanis mindegyikük a horizont egy más pontján volt megfigyelhető). 1963-ban Gerald Hawkins, egy amerikai asztronómus a Nature folyóiratban megjelent Stonehenge Decoded (A megfejtett Stonehenge) című cikkében a stonehenge-i kövek között egy sor további, asztronómiailag fontos egybeesésre hívta fel a figyelmet. Egy számítógép segítségével kiszámítva a Napnak, a Holdnak és a csillagoknak a Salisbury-síkságon Kr. e. 1500 körül elfoglalt helyét, továbbá minden kőpárnak jelentést tulajdonítva azt állította, hogy a köveket nem csak a nyárközepi napkeltére, hanem más fontos Napés Hold-jelenségekre is utalva állították fel (47. ábra). A nyári napforduló természetesen azt jelentette, amikor a Nap útja során elérte legészakabbi pontját. Ezután minden nap a szemlélő szemszögéből egy kicsit délebbre kel, míg a téli napfor
[234]



47. ábra. Stonehenge I. fázisának diagramja, amelyen a kövek elrendezésében felfedezhető Nap- és Hold-egybeesések láthatók (G. Hawkins nyomán)
duló napján eléri legdélebbi pontját, hogy azután újra északra induljon. Az őskori ember számára ez a körforgás, illetve az évszakoknak ehhez való kapcsolódása minden bizonnyal komoly jelentőséggel bírt, így nem meglepő, hogy a Sarokkő felállításával meg kellett jelölnie a nyári napforduló napjának irányát. A Hold mozgása már sokkal bonyolultabb. A Naphoz hasonlóan a nyári napforduló napjáig egyre északabbra kel és nyugszik, utána pedig ismét délre vonul. Ennek a mozgásnak szélső pontjai azonban évről évre módosulnak, s egy 18,6 éves ciklust követve mozdulnak el. A Holdnak ekként kettő helyett négy
[235]



szélső pozíciója van. Így a nyári napfordulóhoz kapcsolódó és a téli napfordulóhoz kapcsolódó kelésének is van egy északi és egy déli szélső pontja. Hawkins szerint a négy Állomáskövet olyan módon állították fel, hogy azok az általuk alkotott négyszög hosszú oldalai, illetve átlói mentén figyelve egy vonalba estek a Hold nyárközepi kelésének két szélső értékével; a négyszög rövid oldalai a nap nyári napforduló idején történő kelésének irányára néztek. Hawkins felfedezése előtt és tőle függetlenül C. A. Newham is ugyanezekre a következtetésekre jutott, ám tanulmányát magánkiadásban nyomtatták ki (1964), és így nem kapott olyan széles körű publicitást. Hawkins feltételezése, mely szerint az Állomáskövek Stonehenge I. fázisának építményei közé tartoztak, lehetséges, mégsem bizonyított. A III. fázis nagy körgyűrűjének annak ellenére, hogy építészetileg lenyűgöző, asztronómiailag nem volt jelentősége; Hawkins szerint azonban a III. fázis építményének nagy, központi, patkó alakját formáló öt trilithonja mindegyikének a Nap és a Hold mozgásának nyári, illetve téli napforduló idején elért szélső pontjain megfigyelhető kelését és nyugvását kellett volna kereteznie. Más szóval, amíg a régészek korábban leginkább építészeti terminusokban gondolkodtak, ő az egész építménynek asztronómiai jelentőséget tulajdonított. Richard Atkinson egy ragyogó, éleshangú recenziót írt Hawkins Stonehenge Decoded című könyvéről. Az Antiquityben publikált, Moonshine on Stonehenge (Stonehenge holdfényben) című szellemes cikkében meggyőző kritikával mutatott rá Hawkins okfejtésének számos következetlenségére, illetve régészeti ismereteinek fogyatékosságaira. Atkinson idézi a könyv egyik fontos szakaszát: „Amennyiben Stonehenge különböző részein én a kövek elhelyezésének bármiféle rendszerét, bármilyen általános összefüggést vagy felhasználási módot is fel tudok fedezni, ugyanezek a tények az építők számára is ismertek kellett hogy legyenek. Ez a felfedezés számos hihetetlen nehézségen segített engem keresztül.” Ehhez Atkinson így csatlakozott: „A »hihetetlen« jelző valóban a lehető legmegfelelőbb megfogalmazás.”81 Az egész kérdés annak a számos kis heves vitának az egyikévé alakult át, amelyre a régészet egyébként is hajlamos. A Nature-ben Hawkins könyvét Atkinson „tendenciózusnak, önteltnek, felületesnek és nem meggyőzőnek”82 jellemezte, és néhány
[236]



szempontból igaza is volt: Hawkins tálalása feltűnést keltő és öntelt volt, és keveset tett az ügy előrevitele érdekében. Mindamellett legalábbis egyes kősorok esetében érveit széles körben elfogadták, és az is világos, hogy Stonehenge-et a Hold, valamint a Nap mozgásának megfigyelésére használták: valóban obszervatórium volt. A Stonehenge vita-azonban tovább él. Közvetlen érdeklődésünk mégis inkább építésének idejére korlátozódik, mivel egy korai dátum kizárhatja a mükénéi Görögország feltételezett civilizációs hatását. Mivel Stonehenge datálása hagyományosan a Wessex-kultúrán keresztül történt, amellyel Stonehenge III. fázisa egykorú lehetett, a továbbiakban ezzel kell foglalkoznunk. Csak 1938-ban történt meg, hogy Stuart Piggott egy összefoglaló tanulmányában a gazdag wiltshire-i és dorseti bronzkori temetkezésekről meghatározta azt a késő bronzkori halomsíros kultúrát, amelyet ő „Wessex-művelődésnek” nevezett el. Meggyőző érvrendszert állított fel a Wessex és a mükénéi világ között fennálló kapcsolatokra. A baltikumi borostyánt ismerjük a mükénéi aknasírok korának Görögországából, továbbá Krétán egy aranypántra erősített példányt és két, wiltshire-ihez hasonló borostyánkorongot találtak. Még a wessexi aranyművesség és egy korabeli, a cornwalli Rillatonban talált aranycsésze (11. kép) is mükénéi hatásra utalt. Amint azt az 5. fejezetben láttuk, Piggott így összegezte érveit: „Ilyen hasonlóságok egyenként véletlenek is lehetnének, ám együttes hatásuk túl feltűnő ahhoz, hogy elvessük.”83 Amint láttuk, ez volt az őskori Európa hagyományos datálási rendszerének harmadik fontos kapcsolata. Későbbi kutatók nagyban tovább fejlesztették Piggott elméletét, és a Wessex-kultúra korát általánosságban Kr. e. 1600 körültől Kr. e. 1400 körülig terjesztették ki. A különleges kis kék, bordázott alakú fajanszgyöngyök – mint a Wessex-sírok egyedüli, a Mediterráneumból Britanniába közvetlenül importáltnak tartható tárgyai – különösen érdekesek voltak. Eredetük megállapítása érdekében kémiai vizsgálatokat végeztek a bennük lévő nyomelemek (a kevesebb mint egy vagy két százalékos koncentrációban jelen lévő elemek) mennyiségének meghatározására. Bár az 1956-ban közzétett eredmények nem voltak perdöntőek, a munka a modern tudományos módszereknek az ilyen jellegű anyag vizsgálatára történt érdekes alkalmazását reprezentálta.
[237]



Maga Piggott később sokkal óvatosabb lett a Wessex-kultúra és a mükénéi világ közötti közvetlen kapcsolatok kiterjedésére vonatkozóan. Az uralkodó véleményrendszerben még magához a Stonehenge III. fázisához való közvetlen mükénéi hatást is fontolóra vették. A Richard Atkinson Stonehenge-éből származó spekulatív szakasz – az építmény máig legjobb elérhető leírása és tárgyalása – példázza az 1956-ban uralkodó általános gondolatrendszert (természetesen én, a szerző tudatában voltam annak, hogy ez spekuláció, és elválasztottam a rendelkezésre álló bizonyítékok korábbi tárgyalásától): „És vajon ezek a Wessex-főnökök voltak egymagukban felelősek Stonehenge eme legutolsó és legnagyobb építményének tervezéséért és megépítéséért? Minden nyilvánvaló hatalmuk és gazdagságuk, továbbá minden kiterjedt kereskedelmi kapcsolatuk ellenére ezek az emberek lényegében barbárok voltak. Mint ilyenek létrehozhattak-e segítség nélkül egy ilyen műemléket, amely egyedülállóan felülmúlta Britannia, sőt Európa Alpoktól északra fekvő területének minden más összehasonlítható építményét, továbbá az elgondolás és a technika annyi finomságát reprezentálja? Úgy tűnik számomra, hogy ezekért a különleges és páratlan jellegzetességekért feltételezhetjük olyan kizárólagos korabeli európai kultúrák befolyásának létezését, amelyekben már a puszta konstrukciójával eltérő építészet régóta élő hagyomány volt; ezek a Közép-Mediterráneum mükénéi és minószi civilizációi voltak. Kétségtelen, Stonehenge nem minden finomsága állítható részleteiben párhuzamba a mükénéi és minószi építészettel... Azonban... a Közép-Mediterráneum építészete szolgáltatja az egyedüli külső forrást a Stonehenge-nél megfigyelhető bonyolult építészeti megoldásra. Láttuk, hogy a kereskedelem már megteremtette a nélkülözhetetlen mediterráneumi kapcsolatokat. Ha valaki óhajtja, a Stonehenge-tőrt tekintheti úgy is, mint a Mükéné irányába mutató közvetlen bizonyítékot... Még ezután sem hisszük el, hogy Stonehenge építészének magának is mükénéinek kellett lennie, vagy pedig úgy gondoljuk, hogy a műemléket minden egyedülálló és bonyolult részletével együtt pusztán barbárok tervezték és állították fel?84 Jómagam sokkal optimistább vagyok az „egyszerű barbárok” lehetséges vívmányaival kapcsolatban, és más szemszögből tekintek mind a Wessex-leletekre, mind Stonehenge-re. Néhány részletesen kidolgozott érv is ezt támasztja alá.
[238]



48. ábra. Fajanszgyöngyök a brit korai bronzkorból: a legelterjedtebb a tagolt forma (balra), míg a csillag és a lapos karika alakú gyöngyöket főként Skóciában találták (Evans 1908 nyomán; az eredetinél nagyobb méret)
A fajanszgyöngyökön kívül nincs a Wessex-kultúra sírjaiban más tárgy, amelyeket biztonsággal tarthatnánk a Mediterráneumból származó valós importcikkeknek. A gyöngyök (48. ábra) Britanniaszerte ismertek, bár két forma – a lapos karika és a csillaggyöngy – elsősorban északon került elő nagy mennyiségben. Ezek már nem párosíthatok olyan jól a Mediterráneummal, mint a bordázott gyöngyök. Ám még a bordázott gyöngyök is nagyon ritkák Közép-Európában, és ha pusztán az elterjedés alapján érvelnénk, jogosan állíthatnánk, hogy a lapos karikákkal és csillaggyöngyökkel együtt a Brit-szigeteken készítették őket. Az 1956-os nyomelem-analízis egy közelmúltbeli statisztikai vizsgálata is megerősítette ezt a feltételezést. A brit gyöngyök magasabb ón- és alumíniumtartalommal rendelkeznek, mint az a vizsgált mediterráneumi mintákban szokásos. Természetesen több analízisre van szükség – melyek egy része már folyamatban van –, és további magyarázatok is születtek már; most azonban már feltételezhetjük, hogy a gyöngyök helyben készültek egy olyan módszerrel, amelyhez nem volt szükség fejlettebb technikára, mint az e korban már széles körben gyakorolt bronzöntés. A kiinduló ötlet, valamint az előállítás technikája és a gyöngyök formája természetesen származhatott a Kelet-Mediterráneumból. Ám ha így lenne is, a prototípusok Kr. e. 2500-ra elérhetők a Mediterráneumban, így ha a Wessex-kultúrát szeretnénk az eddigieknél korábbra tenni, ez nem jelent problémát a datálásban. Mindenesetre nyugodtan érvelhetünk amellett, hogy a gyöngyök előállításának technikája független helyi újítás volt.
[239]



Másrészről kétség sem férhet hozzá, hogy a borostyánt a Baltikumból exportálták a mükénéi világba. Véleményem szerint azonban ez a borostyánkereskedelem csak a Wessex-kultúra korai szakasza után érte el csúcspontját. Ha Mükénében Kr. e. 1650 körülre datáljuk, akkor ez csak azt bizonyítja, hogy e kereskedelem ez időben már működött. Ez nincs hatással arra, hogy a Wessex-kultúra kezdetét évszázadokkal korábbra datáljuk. Hasonló magyarázatokat adhatunk a Britanniában felfedezhető mükénéi jellegzetességek legnagyobb részére is. A Wessex-kultúrával fennálló kapcsolatuk nem bizonyított, és ha valóban mükénéiek, akkor a középső vagy késő bronzkor idején fejlődő kapcsolatokra utalhatnak. Stonehenge bekarcolt tőrei esetében például, amennyiben formájuk valóban mükénéi (amit én őszintén szólva kétlek), annak is fennáll a lehetősége, hogy jóval Stonehenge III. építési fázisának befejezése után vésték be őket. Arra sincs szükségünk, hogy a Wessex-sírok egyéb leleteit a mükénéi világhoz kössük. Az aranyművesség például – ahogy azt Joan Taylor újabb kutatásai bebizonyították – kétségkívül egy már a korábbi Beaker- (harangedényes) korszakban is virágzó helyi tradíció csodálatos fejlődésének eredménye volt. Ma már a többi hasonlóság nagy részét is merő véletlennek tarthatjuk. A radiokarbon-datálás faévgyűrűs kalibrálása is alátámasztotta ezt az érvelést. Annak ellenére, hogy a Wessex-kultúra wiltshire-i és dorseti halomsírjaiból nem állnak rendelkezésünkre korai radiokarbon-dátumok, leleteik és a szomszédos, dátumokkal rendelkező területek – köztük Bretagne és Németország – leletei között világos és kétségbevonhatatlan kapcsolatok állnak fenn. Az északnémetországi Helmsdorf halomsírjából – amely durván egykorú lehet a Wessex-kultúra legalább egy részével – származó radiokarbon-dátum például kalibrálás után Kr. e. 1900 körülre helyezhető. Több hasonló dátumból lassan egy rendszer kezd kialakulni. Ilyen, kétségkívül indirekt bizonyítékokra támaszkodva egy 1968-ban megjelent Wessex without Mycenae (Wessex Mükéné nélkül) című cikkemben felvetettem, hogy a Wessex-kultúra kora naptári években Kr. e. 2100-tól 1700-ig terjedhetett. Az 5. fejezetben említett két, tőrös sírból származó radiokarbon-dátumból arra következtethetünk, hogy az ilyen jellegű gazdag temetkezések legalább Kr. e. 1500-ig folytatódtak. Emiatt azonban még nem kerülnek ellentmondásba a legelső Wessex-tőrös
[240]



sírokra javasolt korai dátumokkal. Még mindig nincs Wessexből elég dátumunk ahhoz, hogy végleg eldönthessük a kérdést – és Christopher Hawkes, a Wessex-kultúra korai bronzkorának egyik vezető kutatója is nyomatékkal lépett fel a korai datálás ellen. Ám akármi legyen is a dátum, véleményem szerint Wessex mükénéi kapcsolatai, ha léteztek egyáltalán, aligha lehettek jelentősek. Akárhogy legyen is, a Stonehenge-ről rendelkezésre álló radiokarbon-dátumaink most arra utalnak, hogy azt már a mükénéi kor kezdete előtt befejezték. A kalibrálatlan radiokarbon-dátumok felhasználásával Atkinson arra a következtetésre jutott, hogy a fő építmény, a Stonehenge III. radiokarbonévekben a kr. e. 17. században épült. Ha ezt elfogadjuk, akkor Suess kalibrációs görbéjének felhasználásával naptári években egy Kr. e. 2000 és 1900 közötti dátumot is elérhetünk. E korai dátumok következtében néhány tudós, köztük Christopher Hawkes most úgy érzi, hogy Stonehenge-et valójában a Wessex-kultúra előtt építették. Ám ha a Wessex korai datálását elfogadjuk, az építés Kr. e. 2100 és 1900 közötti dátuma mindenféleképpen a Wessex- kultúra időintervallumába esik. A radiokarbon-dátumok faévgyűrűs kalibrálásának a Wessex-kultúrára és Stonehenge-re gyakorolt hatása nem olyan drámai, mint a megalit sírok, illetve a délkelet-európai rézkor esetében megfigyelhető volt. Ennek oka egyrészt az, hogy viszonylag kevés megbízható radiokarbon-dátum áll rendelkezésünkre, másrészt pedig, hogy a Wessex-kultúra sokkal későbbi volt, mint az említett esetek. Így amíg egy kr. e. 2500-as radiokarbon-dátum naptári években 800 évvel kerül korábbra, addig egy kr. e. 1500- as mindössze két-háromszáz évvel csúszik vissza az időben (lásd 14. ábra). Én azonban hiszek benne, hogy ez az időcsúszás is elég drasztikus ahhoz, hogy Stonehenge-et és a Wessex-sírok gazdagságát a saját összefüggésrendszerükben vizsgáljuk. Még ha léteztek volna is kereskedelmi kapcsolatok a mükénéi világgal – amelyet az új kronológia a korai Wessex-periódusban nagyon valószínűtlenné tesz –, azok valószínűleg másodlagosak és nagyon távoliak voltak. Alig lehettek hatással az önálló britanniai fejlődésre. Annak érdekében, hogy „visszaadjuk” Stonehenge-et ha nem is a druidáknak, de Wiltshire neolit őslakóinak, két különböző helyi fejleményre kell figyelmünket összpontosítani. Első helyen
[241]



az emlékmű egésze koncepciójának és kivitelezésének figyelemreméltó bonyolultsága áll. Még ha eltekintünk is a Hawkins, majd később Fred Hoyle asztronómus által felvetett és tévesen fenntartott elmélettől, mely szerint a 65 Aubrey-lyuk egy a napfogyatkozások előrejelzésére szolgáló őskori analóg számítógép volt, el kell fogadnunk, hogy nagyon magas szintű asztronómiai és geometriai ismeretekre volt szükség az Állomáskövek felállításához, amelyek négyszögének átlói és oldalai a Hold felkelésének nagyobb fordulópontjaira néznek. A szürke homokkő építmény kivitelezése, szemöldökköveinek illeszkedéseivel és eresztékeivel, valamint köveinek gondos faragásával önmagában is kivívja csodálatunkat. Még ennél is fontosabb volt azonban az építmény létrehozásához szükséges társadalmi szervezettség magas foka. Atkinson helyesen fogalmazta meg a problémát, és korábbi javaslatával szemben már ragaszkodik ahhoz, hogy a mozgatórugónak mükénéinek kellett lennie: „A gazdag leletanyagú és harci eszközökben is bővelkedő Wessex-sírokban ma már kétségkívül egy főnökségi társadalom bizonyítékait láthatjuk, és a síroknak a temetőkben megfigyelhető csoportjai egész főnökdinasztiákról árulkodnak. Az általuk képviselt társadalom mintája kétségkívül az oly sok más heroikus társadalomét képviseli, amelyekben a klánokkal és rivális dinasztiákkal folytatott klánháborúk állandó hatalmi harcot eredményeztek. Vajon kísérletet lehetett-e tenni ilyen körülmények között Stonehenge – emberek százainak otthonukból való hosszú ideig tartó elszólításával együtt járó – megépítésére? Biztosan nem; ilyen hatalmas munkát csak egy békében élő, rendezett és jól szervezett társadalomban lehetett végrehajtani. És a szemben álló klánok egy ilyen társadalmában hogy lehetett volna békét teremteni, ha nem felülről?... Ezért én úgy vélem, hogy maga Stonehenge a politikai hatalom egy ember kezében való koncentrációjának a bizonyítéka, aki egymagában is képes volt e nagy vállakózáshoz szükséges feltételek létrehozására és fenntartására. Hogy ki volt ő, vajon helybeli, vagy idegen, azt sohasem fogjuk megtudni...”85 Ez a társadalmi probléma természetesen hasonló azokhoz, amelyekkel a máltai templomok vagy Nyugat-Európa megalit sírjainak tárgyalásakor már megbirkóztunk. Hasonló okfejtést követve Stonehenge építését is sokkal érthetőbbé tudjuk tenni.
[242]



FŐNÖKSÉGEK A NEOLITIKUS WESSEXBEN
A dél-britanniai Wessex-kultúra figyelemreméltó korai bronzkori virágzásának és a stonehenge-i nagy szürke homokkő építmény elkészítése megértésének egyik kulcsa egyértelműen Britannia egy valamivel korábbi társadalmának vizsgálata. Az pedig kétségkívül nagyon érdekes, hogy a késő neolitikumban ez a társadalom egyértelmű jeleit mutatja annak, hogy az általunk a legkorábbi neolitikumban elképzelhető alapvetően egalitárius társadalmak szintjén már túlfejlődött. Településleletek a brit neolitikumban nagyon ritkák, amelynek egyik lehetséges magyarázata az volt, hogy a falvak vagy házcsoportok a délkelet-európai tellekkel szemben nem álltak generációkon keresztül ugyanazon a helyen. A csehszlovákiai Bylany ehhez talán még jobb modellt szolgáltat. Itt vándorló földművelést alkalmaztak, és a falu minden tíz vagy tizenöt évben tovább költözött. Ez a periodikus vándorlás, valamint az inkább fa-, mintsem vályogházak építése megakadályozta mindenféle vastag településtörmelék-réteg felhalmozódását. Ezzel szemben Dél-Britanniában ott vannak a 7. fejezetben tárgyalt „kamrátlan” vagy hosszú földhalomsírok. Ezek a Wessex-körzet mészköves területein (különösen Dorsetben, Hampshire-ben és Wiltshire-ben) koncentrálódnak. Ezek az esetenként 150 méter hosszú és néha egy gerendavázas halottaskamrát takaró halomsírok voltak a terület korai neolitikumának elsődleges emlékei. Néhány területen megoszlásuk és egymástól való távolságuk arra utal, hogy minden halom egy adott, és valószínűleg egy földművelő közösség által elfoglalt terület fő műemléke lehetett. Ha ezek az emberek egy faluban és nem szétszórt házak együttesében éltek, akkor a falu a területen belül változtathatta a helyét. Ez az elmélet pedig nagyon hasonlít arra, amit Rousay és Arran megalit sírjai kapcsán már felállítottunk. Mivel a Wessex hosszú halomsírjaiban található fa halottaskamrák, amenynyiben éppen léteztek, nem álltak hosszú ideig nyitva, világos, hogy az építmény nem szükségszerűen szolgált közösségi temetkezőhelyül. Kétség sem férhet hozzá, hogy ettől függetlenül továbbra is a közösség központi, szimbolikus emlékműve volt. Dorset és Wiltshire említett halmait Paul Ashbee öt csoportra osztotta, és különösen érdekes, hogy minden csoporthoz hozzá
[243]



tartozik egy a közelében álló más típusú korai neolit műemlék (egyetlen csoportnak van kettő, esetleg három ilyen műemléke). Ezek az úgynevezett „körárkos-sáncos táborok”, durván kör alakú, töltéssel körülvett helyek, melyek számos bejáratán kívül a szabálytalan árokrendszert „töltésutak” törik meg. Akár négy koncentrikus körgyűrű is lehet, melyek átmérője elérheti a 400 métert is. Ezen táborok szerepét már hosszú idő óta vitatják. Úgy tűnik, hogy nem voltak állandóan lakottak, és már az is felvetődött, hogy egy viszonylag széles terület népességének gyülekező- vagy gyűléshelyei voltak. Megoszlásuk kétségkívül alátámasztja ezt az elképzelést, és minden körárkos-sáncos tábort egy körülbelül húsz vagy harminc, a hosszú halomsírok által dokumentált kis földművescsoportot szolgáló „központi helynek” tarthatunk (49. ábra). A táborok a hosszú sírhalmok csoportjaihoz viszonyítva valójában nem középen fekszenek, de ez nem akadályoz meg minket abban, hogy ezeket periodikus törzsi gyülekezőhelyeknek tartsuk. A számítások szerint minden „tábor” felépítése – a halmokra szánt 5000 munkaórával szemben – 100 000 munkaórát vehetett igénybe. A táborokhoz így valamilyen közösségközi együttműködésre is szükség volt, míg a halomsírok még akkor is kétségkívül a terület saját népességének építményei lehettek, ha e népességszám nem volt nagyobb, mint 20–50 fő. A késő neolitikumban műemlékek új csoportja erősíti meg ezt a territoriális rendszert. Ekkor jelennek meg a „henge”-építmények. Amint azt már korábban leírtuk, ezek árokkal övezett kerek területek. Dél-Britanniában mindössze négy található belőlük. Átmérőjük meghaladja a 200 métert, és a már feltárt öt terület közül négyben találhatók meg. Geoffrey Wainwright becslései szerint e nagy henge-ek árkainak megásása és a töltés felhalmozása körülbelül egymillió munkaórát vehetett igénybe. E komoly munkabefektetés a már a máltai templomok esetében megismert problémát veti fel. És véleményem szerint erre is ugyanolyan módon, a főnökségek kialakulásának Wessex késő neolit periódusára, naptári években Kr. e. 2500 körülre való posztulálásával adhatunk választ. Már a korai neolitikum körárkos-sáncos táborai is egyfajta közösségközi együttműködésre utaltak, amely a késő neolitikumra egy hierarchikus berendezkedésű főnökségi társadalommá alakulhatott át.
[244]



49. ábra. Britannia neolit kori embrionális főnökségi rendszerének kialakulása. Az ábrán a „körárkos-sáncos erődítésű táboroknak” (körök) az első földművesek hosszú halomsírjaihoz (pontok) viszonyított fekvése látható. A késő neolitikumban az egyes területeket jelölő „táborokat” nagyobb építmények (henge-ek) váltották fel
[245]



A főnökök létezésére kétségkívül nem áll rendelkezésünkre közvetlen régészeti bizonyíték, mivel a temetkezésekhez – amennyiben megtaláljuk őket – nem társul a délkelet-európai rézkori temetők sírjaihoz hasonlítható nagy mennyiségű kerámia vagy látványos sírmelléklet. Ennek ellenére már a korai neolitikumban működik a kőbalták – és kétség sem fér hozzá, hogy egyéb tárgyak – nagy távolságokat áthidaló kereskedelme. A kovát már egész korai periódus óta igazi bányákból, például a norfolki Grimes Gravesből nyerték, amelyek csaknem vetekedhetnek a világ legkorábbi ismert bányája címért Rudna Glava rézbányáival. A bányák a kézműves specializáció komoly mértékére utalnak. Ez, és a termékek terjesztéséhez szükséges kereskedelem arányai szintén felhasználhatók egyfajta főnökségi redisztribúciós (újraelosztási) rendszer elméletének alátámasztására. Ilyen rendszert fejlődő technológiájuk és kézműipari specializációjuk ellenére sem tételeztünk fel a 9. fejezetben a Balkán rézkori falvaival kapcsolatban, mivel teljes egészében hiányzik belőlük mindenféle nagy közösségi építmény, vagy a közmunkák nyoma. A települések megoszlásából származó bőséges információk sem utalnak semmiféle hierarchikus tagozódásra a társadalomban. Britanniában ugyan nem áll rendelkezésünkre ilyen településszerkezet, de a „henge”-ek és a különös hatalmi építmények hosszú, gyakran kilométereken keresztül futó párhuzamos töltéssorok – a társadalmi szerveződés sokkal összetettebb voltára utalnak. A henge-ek némelyikének egy fontos jellemvonására csak legutóbb, Geoffrey Wainwrightnak a terület három nagy henge-ében (Durrington Walls, Marden és Mount Pleasant) újabban végzett ásatásai során derült fény. Néha gerendaépületek álltak e nagy körgyűrűkben. Már Woodhenge-ben, egy Durrington Walls közelében álló sokkal kisebb és 1929-ben feltárt henge-ben cölöplyukak koncentrikus köreire bukkantak. Stuart Piggottnak egy ilyen, gerendákon nyugvó tetőszerkezetre vonatkozó rekonstrukcióját az 50. ábrán láthatjuk. Ezek után Durrington Wallsnál cölöplyukak hat koncentrikus körét – melyek közül a külső kör átmérője 40 méter – hasonlóképpen tetőt tartó oszlopokként interpretálták. Ugyanezen a henge-en belül még több hasonló, feltáratlan építmény is állhatott. Durringtonban több megtelepedési törmelékréteg is volt, amely arra utal, hogy a helyet folyamatosan lakták. Felvetődik
[246]



annak a lehetősége, hogy a társadalmi szerveződés egy teljes főnökségi fázisával állunk szemben, amelyben a főnök és közvetlen családtagjai, illetve leszármazottai a fő építmény – a henge – körüli területeket lakták, míg a népesség többi része a territórium, a Salisbury-síkság maradék részeit foglalta el. Wainwright számításai szerint csak magának a kerítőároknak és a töltésnek a megépítése 900 000 munkaórát – 90 000 munkanapot – emészthetett fel. Ez a félelmetes munkabefektetés valószínűleg nem egyszerre történt. Ám még abban az esetben is, ha a henge periodikus építési fázisok éveken keresztül tartó sorának eredménye volt, komoly munkaerő-befektetést igényelt. A munkásokat kétségkívül olyan élelmiszerkészletekből láthatták el, amelyet a főnök pozíciója folytán gyűjtött, majd munkásainak újra elosztott. Emlékeznünk kell arra, hogy Stonehenge, mely átmérőjében kisebb, de sokkal látványosabb építmény, azon a területen fekszik, amely szerintünk Durrington Walls tartományába eshetett. Továbbá az északra eső területen, a Marlborough Downson nem csak Avebury nagy, kőkörös henge-e, hanem Silbury Hill is feküdt. Silbury, e hatalmas, negyven méter magas ember alkotta földkúp, ma naptári években Kr. e. 2500 körülre datálható. Richard Atkinson számításai szerint összehordása 18 millió munkaórát vehetett igénybe. A lelőhelyen végzett legutóbbi ásatásai bebizonyították, hogy miután elkezdődött, az építmény munkálatai folyamatosak voltak, így a szükséges szervezettség bámulatra méltó volt. A henge-eken belüli kerek épületek figyelemre méltó párhuzamaival az Egyesült Államok délkeleti részének 18. századi creek és cherokee indiánjai között találkozhatunk. Itt érdemes megjegyeznünk, hogy nem pusztán az építmény hasonlít, hanem a társadalmi szerveződésük – Polinéziához hasonlóan – általánosságban is a főnökségi társadalmak paradigmáját adja. William Bartram 18. századi természetbúvár Travels (Utazások) című könyvében az említett indiánok grafikus ábrázolásait is ránk hagyta. Az egyik legnagyobb, Wessexnél többszörösen nagyobb területet elfoglaló törzs, a cherokee indiánok lélekszáma 11 000 körül volt. Ez idő tájt hatvan „városuk” volt, melyeknek átlagos lélekszáma alatta maradt a 200 főnek. Elsősorban földművelésből (kukorica és veteménybab) éltek, melyet szarvas- és nyúlvadászattal egészítettek ki. Egyértelmű, hogy a tele
[247]



50. ábra. Annak a faépítménynek a rekonstrukciója, amelynek nyomait a dél-angliai Avebury közelében fekvő The Sanctuary („a szentély”) lelőhelyen tárták fel. Hasonló építmények számos henge kerítőfalain belül álltak (S. Piggott nyomán)
[248]



pülés gyakran nagyon szétszórt lehetett. A nagyobb „városok” közepén állt a kerek gyűlésház. A főnökök tanácsának feje „micojuk vagy királyuk, amely kifejezés egy elöljárót vagy fő uralkodót jelöl... a tanácson kívül közemberként érintkezik a néppel, beszélget velük, azok pedig teljes egyszerűséggel és közvetlenséggel viszonyulnak hozzá.” Fontossági sorrendben utána a harci főnök, majd a főpap, vagy látó következik. Bartram kifejezően ábrázolta társadalmuk redisztributív jellegét: „Miután az előkészületek ünnepei elmúltak, és a gabona megérett, az egész város újra összegyűlt, és minden ember – a számára kiadott részből – elvihette munkája gyümölcsét, amelyet saját magtárában helyezett el, amely egyedül az övé volt. Ám mielőtt elvinnék termésüket a földről, ott van még a termőföldön felállítva egy nagy kunyhó vagy magtár, amelyet a király kunyhójának hívnak. Minden család – képességeinek vagy lehetősségének megfelelően – bevisz ide és elhelyez bizonyos mennyiségű gabonát. Ha úgy döntenek, egyáltalán nem visznek be semmit. Első pillantásra ez úgy tűnik, mint adó vagy járadék a mico számára, ám valójában egészen más célja van: ez gyakorlatilag néhány önkéntes adakozó által ellátott közkincstár, amelyhez minden polgárnak szabad és egyenlő hozzáférési joga van, amennyiben saját készleteit felélte. Vésztartalékként szolgál, melyhez segítségül lehet folyamodni, vagy segít a szomszédos városokon, melyek termése kárba veszhetett, továbbá ellátja az idegeneket vagy utazókat, esetenként ellátmányként szolgál, amikor idegen expedíciókra mennek, és mindenekfölött fedezi az állami szükségkiadásokat. Ez a kincs a király vagy mico rendelkezésére áll, és kétségkívül királyi jellegzetesség, hogy a közösségben kizárólagos joggal és képességgel rendelkezik arra, hogy jólétet és áldást osszon a rászorulóknak.”86 Ez volt tehát a gazdasági realitás a társadalmi hierarchia társadalmi realitása mögött. Bartram leírta a minket különösen érdeklő kerek épületet is (vö. 12. kép): „A tanács- vagy városház egy több száz ember befogadására képes rotunda... A rotundát a következőképpen építik. Először körülbelül hat láb magas, és egyenlő távolságokra felállított oszlopokkal vagy fatörzsekkel kijelölnek a földön egy kör alakú területet. Az oszlopokat a tetejükön bemetszik, hogy egymás
[249]



51. ábra. A 18. századi utazónak, William Bartramnak a cherokee indiánok „több száz ember befogadására alkamas” rotundájáról készített alaprajza. A neolit kori Dél-Britannia farotundáinak hasonló szerkezete lehetett
után gerendákat vagy fallapokat helyezzenek beléjük. Ezen a körön belül felállítanak egy másik vagy még egy harmadik, erősebb és magasabb, ám kevesebb számú és így nagyobb távolságokra elhelyezkedő oszlopból álló kört. Végül a közepére állítanak egy nagyon erős pillért, amely az épület csúcsa lesz, és amelynek tetejéhez a tetőgerendák támaszkodni fognak. Ezeket a gerendákat keresztgerendák és lécek erősítik és kötik egymáshoz. Ezek tartják a tetőt vagy fedelet, amely gondosan egymás mellé illesztett és az eső levezetésére elég szorosan rakott fakéreg lapokból áll.,. Középen, a nagy oszlop mellett tűz ég a világítás céljaira, mellette pedig a zenészek ülnek. A nyilvános ünnepeken a táncosok körülöttük járják táncukat és mutatják be szertartásaikat.”87 Bartram megadja egy ilyen rotunda alaprajzát (51. ábra), és leírja szociális és vallási célokra való használatukat is. Egy másik, az utazó Hitchcock által leírt creek kerek háznak – a henge-ek építményeihez hasonlóan – nem volt központi oszlopa, és a központi teret egyfajta boltozással szűkítették le: „A tizenkét oszlop váltakozó párjaira először vízszintes gerendákat helyeztek, majd ezeknek a végeire újabb gerendákat fektettek a másik párok közé. Ezután újabb vízszintes darabokat
[250]



52. ábra. Hitchcock vázlatrajza egy creek indián rotunda tetőszerkezetéről. A, B, C és D függőleges, kört alkotó oszlopok. A közöttük lévő vízszintes gerendák további (ahogy látható) föléjük és közéjük helyezett vízszintes gerendák támasztékául szolgáltak, míg végül az egész teret vízszintes gerendák álkupolája fedte le. Valószínűleg a neolit Britanniában is hasonló tetőszerkezetet használtak
fektettek a másik párokra, de már néhány cm-rel a kör közepe felé húzták őket (52. ábra).”88 Az így létrehozott lejtőre fektették és erősítették a középső csúcsponton találkozó szarufákat. A brit henge-ekben álló faépítmények is nagyon hasonlóak lehettek, csak méretük volt sokkal nagyobb. Funkciójuk is hasonló lehetett. A nagyon szétszórt hosszú halomsírjaik között lévő korábbi neolit körárkos-sáncos táborok analógiájára valószínűnek tűnik, hogy a henge-ek olyan emberek gyülekezőhelyei voltak, akik nem éltek állandóan egy zárt közösségben. A nagy henge-ek ma a körárkos-sáncos táborok utódainak tűnnek: egy főnökség minden népe periodikus gyülekezőhelyei, és talán a főnök állandó lakhelye lehettek. Ezek az összejövetelek az ünnepek és szertartások, továbbá kétségkívül a kereskedelem kereteit is biztosították. (Egy 19. századi utazó a következőket írta az Egyesült Államok délkeleti területeinek indiánjairól: „Ötven vagy hatvan mérföldes körzet városaiból is összegyűlnek, és adják-veszik az árucikkeket, mint ahogy mi azt a vásárokon és piacokon tesszük.”89) Elképzelhetjük, hogy egy henge egy negyven vagy ötven mérföld kiterjedésű terület központja lehetett. Az egyes – az indiánok kisebb „városaival” összehasonlítható – földműves-településeknek valószínűleg nem lehettek közösségi házaik vagy műemlékeik, bár a kisebb henge-ek egy része szolgálhatott ilyen célokat. Szerepüknek egy ilyen értelmezésével az építésükhöz szükséges erőforrások mozgósítása már nem is tűnik olyan lehetetlennek. Mint azt már a 8. fejezetben
[251]



láttuk, az embereknek közmunkákra való mozgósítása néhány polinéziai főnökség ismert jellemvonása volt. Természetesen abszurd lenne, ha túlzott jelentőséget tulajdonítanánk a 18. századi Amerika és a Kr. e. 3. évezredi neolit Dél-Britannia említett építményei nagyrészt véletlen hasonlóságának. Esetünkben azonban – akármilyen érdekesek lehetnek is – nem a felületes formai hasonlóságok a fontosak, hanem az a főnökségek alapját alkotó társadalmi szerveződés, mely támogató újraelosztási rendszerével és az emberi munkaerő nagyarányú mozgósításának képességével megépítésüket lehetővé tette. Stonehenge és más brit neolit építmények – elsősorban vallási vagy legalábbis asztronómiai - jelentőségének megértése szempontjából a főnökség két fontos jellemvonását kell figyelembe vennünk. Először is, a főnökségekben a társadalom vallási és szertartási élete gyakran nagyon fejlett. Ahogy Elman Service, a főnökségek társadalmi szerveződéséről legtöbbet író antropológus megfogalmazta: „A sámánisztikus gyakorlat és a helyi életciklus-rituálék, valamint a szélesebb szociális célokat szolgáló ünnepségek és szertartások egyre számosabbak lettek.” Másodsorban a főnökségek felemelkedése a specializálódott papság hatalmának megnövekedésével járt együtt. Service szavaival élve: „Míg a sámán egyéni képességei folytán nyeri el helyét, addig a pap állandó hivatalt tölt be a társadalomban. A kettő közötti különbség a törzsi társadalom alkalmi vezetője és egy valódi főnök közötti különbségre hasonlít. A főnökség és a papság, úgy tűnik, hogy valójában a hatalom párhuzamos aspektusaiként alakul ki... A közönséges papi hivatalok a családnak ugyanabból az ágából származnak, mint a világi hivatalok; továbbá a pap és a főnök némely esetben ugyanaz a személy.”90 A brit kőköröknek most már három jellegzetessége utal olyan valóban bonyolult vívmányokra, amelyek kizárólagosan egy ilyenfajta specializáció magas fokának hosszú időn keresztül való létezése folytán halmozódhattak fel. A kövek pontos felállításához szükséges asztronómiai megfigyelések sorozata világosan bizonyítja, hogy e hagyományos tudomány egyik generációról a másikra szállt, melynek nagyon valószínű mechanizmusa az e téren szakértők örökösödési utódlása lehetett. Először is a kőköröket és a kövek egyéb rendszereit nagy geometriai pontossággal fektették le. Alexander Thom professzor, aki éveket töltött tanulmányozásukkal, rámutatott,
[252]



hogy némelyikük igazi ellipszis, és az olyan jellegű elrendezések, mint Stonehenge Állomáskövei, bizonyítják, hogy az építők derékszögek kimérésére is képesek voltak. Másodsorban Thom az általa vizsgált főkörök statisztikai analízisével arra is rámutatott, hogy az építményeket egy általa „megalit yardnak” nevezett mértékegység egész számú többszörösei szerint fektették le. Szerinte az építők gondot fordítottak arra, hogy a kerület és az átmérő hossza hozzávetőlegesen egyenlő legyen e mértékegység egy egész számával, melyhez csak az átmérő bizonyos értékei voltak használhatóak. Dr. Max Hammerton újabban arra utalt, hogy ez a csaknem egységes hosszmérték – amelyet Thom egész Britanniára érvényesnek tartott – valójában az emberi lépés lehetett. Ez egy elfogadhatóan egyszerű megoldás lehetne, mely fölöslegessé tenné a régészek körében lassan kialakult víziót, mely szerint „méterrudakat” cipelő papok utaztak föl és le, Britannia-szerte, és mindenhol ellenőrizték a helyi standard mérce hosszát. Mindez azonban nem csökkenti Thom konklúziójának értékét, mely szerint az építmények kimérésénél nagy gonddal, illetve egy feltételezhető számszimbolika felhasználásával jártak el. Legmeglepőbb jellegzetességük azonban az, hogy úgy tűnik, legtöbbjüket a Napnak és a Holdnak a napfordulók idején történő felkelésének és nyugvásának irányába állították. Ezt az elméletet természetesen Hawkins állította fel Stonehenge-re, ám Thom, több műemlék tanulmányozása után, már sokkal meggyőzőbben bizonyította. A megfigyelt elhajlások hisztogramja (53. ábra) mutatja, hogy az építmények említésre méltó köveinek legfontosabb irányai a nyári és téli napfordulók idején a kelő és nyugvó Nap, illetve a Hold 18,6 éves ciklusa négy szélsőértéke irányába néztek. A kövek egy részét kétségkívül egy asztronómiai megfigyelés rögzítésére helyezték el. Így mindegyik építmény egy szimbolikus műszer volt, amely – pont olyan kifinomult módon, mint a korai írás bizonyos információkat tárolt a világról. Ugyanakkor ezek a kőrendszerek és körök olyan megfigyelések és szertartások központjait alkották, amelyek egyértelműen az évszakok változásaival, illetve a Nap és a Hold mozgásával voltak összefüggésben. Ezek a felfedezések, mint azt már láttuk, nagy lelkesedést váltottak ki a brit régészek körében, akik közül néhányan vonakodnak elhinni, hogy az őskori Britannia barbár lakossága ilyen
[253]



leleményességre lett volna képes. Ezzel szemben azonban nagyon jó etnográfiai párhuzamaink vannak az égitestek, különösen a Nap gondos megfigyelésére. A 9. fejezetben említett hopi indiánok egy a napkeltének a horizonton megfigyelhető napos elmozdulásán alapuló horizontnaptárral rendelkeztek (53. ábra), amely egyben sok ünnepség időpontjának a meghatározására is szolgált: „A déli horizont legkisebb kiemelkedései is jól ismertek, és a Nap útja során a legfontosabb horizontpontoknak, körülbelül húsznak, egyrészt formájuk alapján, vagy olyan ünnepségek, illetve mezőgazdasági munkák alapján adtak nevet, amelyekre akkor került sor, amikor a Nap pontosan az adott tereppontok mögött kelt fel. Egy jól képzett hopinak például a neverktcomo és a lohalin ugyanolyan pontos jelentéssel bírt, mint számunkra a május 3. vagy június 21., amelyekkel azok egybeestek. A napfelkelte ezen pozícióinak pontos megfigyelése egy vallási hivatalnok, a napfigyelő feladata volt, akinek figyelmeztetnie kellett az embereket a fontos dátumokra, és időben be kellett azokat jelentenie; kötelessége volt továbbá egy pálcára rovátkolással feljegyzéseket készíteni.”91 A hopi társadalom alapvetően egalitárius, és a gyűlésházakon, a 9. fejezetben említett kivákon kívül hiányoznak belőle a középületek. Ezzel szemben Közép-Amerika hierarchikus társadalmai valószínűleg már olyan korán, mint Kr. e. 1000 kialakítottak egy meglepően pontos naptárat, majd nem sokkal ezután feltaláltak egy hieroglif írást a naptár rögzítésére. A nagy maja ceremoniális központban, Chichén Itzában található ún. Caracol rögzíti mind a Nap-, mind a Hold-pozíciókat a tavaszi napéjegyenlőség idején, továbbá olyan maja obszervatóriumok is jól ismertek, mint a guatemalai Uaxactun (54. ábra). Úgy tűnik, hogy Dél-Britannia késő neolit és kora bronzkori lakossága társadalmi szerveződése, illetve naptári gyakorlata valahol az itt említett két amerikai példa között helyezkedett el. Mielőtt elhagynánk a papság, az asztronómiai megfigyelések és a szertartások kérdését, érdemes visszatérnünk az Egyesült Államok délkeleti részének cherokee indiánjaihoz, akiknek a brit henge-ekben talált nyomokhoz hasonló kör alakú házain kívül az évszakok változásaihoz kapcsolódó igen összetett szertartási ciklusuk is volt. Egy korabeli utazónak az aratószertartásról készített grafikus leírása emlékeztet minket arra a tényre, hogy
[254]



53. ábra. Az Egyesül Államok délnyugati részén élő hopi indiánok (felül) és az őskori Britannia álló kőköreiben rejlő (alul) horizontnaptárak összehasonlítása A hopik az évszakok múlását a napfelkeltének a horizonton való helyzetével mérték. A fontosabb pontoknak nevet adtak, és ahogy a diagramon látható, ennek segítségével időzítették a mezőgazdasági munkákat (C. D. Ford nyomán). Hasonló naptári megfigyelésekre következtethetünk a neolit és korai bronzkori Britannia esetében is. (Alul:) A hisztogram a kőkörök fontosabb, és a kelő Napnak, illetve a Holdnak a horizonton elfoglalt pozícióihoz kapcsolódó kőegyüttállásainak előfordulási gyakoriságát mutatja. (A vonal alatti csúcsok a nyugvó Napra és a Holdra utalnak.) A csúcsoknak a nagyobb naptári pozívciókban való előfordulása fontos jellegzetesség. Vö. a hopi naptári ünnepekkel (A. Thorn nyomán)
[255]



a henge-ek és más szertartási központok többek voltak mint egyszerű obszervatóriumok vagy gyűléshelyek. Ezek voltak a színhelyei olyan bonyolult szertartásoknak is, melyek részleteit csak találgatni tudjuk. A leírt cherokee fesztivál idejét a kukorica éréséhez legközelebb eső teliholdas éjszakára tűzték ki. Bár más korban és más kontinensen játszódott le, majdhogynem egy neolit hengeben történt ünnepség leírását képzelhetjük magunk elé: „Az aratás holdja azonban már közel volt így a főnökök és az orvosságos emberek számos falu népét egybegyűjtötték, hogy felkészüljenek az őszi ünnepségre. Kiválasztottak egy másik földdarabot, és elvégezték ugyanazt a felszentelő szertartást, amelyet az előző tavaszon is elvégeztek. Minden falu legjobb vadászát megbízták, hogy hozzon egy vadat, és amíg ő vadászni volt, a falujabeliek a hegyek között található hét legkeserűbb gyökérből készült italnak misztikus ceremóniák között való ivásával biztosították a Nagyszellem jóindulatát. A vadászok által hozott vadak közül egyetlenegyet sem lehetett az ünnepen felszolgálni, amelynek csontjai eltörtek, vagy amely megcsonkult. Ugyanígy nem lehetett hibás állatot a mágikus körbe bevinni, hanem fel lehetett ajánlani annak a törzsnek, amely valamely bűn miatt érdemtelennek minősítette magát az ünnepségen való részvételre. A vadászoknak az alkonyi órára mindig vissza kellett térniük a vadhajtásból, és jóval azelőtt, mielőtt falvaik látókörébe értek volna, jószerencséjük jeleként mindig ugyanazt az éles kiáltást hallatták, hogy a falubeliek felkészülve az üdvözlés és öröm vad dalával fogadják őket. Az éjszaka leple még egyszer leszállt a földre, a Hold ragyogott, az őrtüzet is meggyújtották a mágikus körön belül, és a völgy lakói ismét nagy számban gyűltek össze. A varázslók a völgy öszszes kukoricaföldjéről összegyűjtötték a megjelölt kukoricacsöveket, és a különféle elejtett állatokkal együtt üstökbe helyezték őket... Az egész éjszakát az evésnek szentelték, és az ünnepség addig nem ért véget, amíg az összes ételt el nem fogyasztották. Ekkor, az orvosságos ember megfelelő jelére válaszul, a lerágott csontokat összegyűjtötték, porrá őrölték és szétszórták a szélben. Az ünnepet követő hét napot a táncnak és a mulatozásnak szentelték, majd ennek elmúltával a lakosok viszszatértek falvaikba, és nekiláttak a termés betakarításának...”92
[256]



54. ábra. A guatemalai Uaxactun maja asztronómiai megfigyelőállomásának diagramja, amely a napfelkeltének a napfordulók és napéjegyenlőségek idején való pontos irányát mutatja (S. G. Morley nyomán)
Dél-Britannia henge-ei egy ehhez sokféleképpen hasonló társadalmi szervezet és intenzív szertartási, illetve vallási élet termékei lehettek. Stonehenge végleges építménye és Silbury Hill nagy dombja – mindkettő egyedülálló építmény – azonban valamivel többet jelentettek; a mozgósításnak ebből a hátteréből emelkedtek ki. Stonehenge szürke homokköveinek faragása kétségkívül megdöbbentő mesterségbeli tudást és bonyolultságot mutat, de emlékeznünk kell rá, hogy ez csak a monumentális kőépítészet egy hosszú hagyományának eredményeként értelmezhető Az Orkney szigetén lévő Maeshowe monumentális sírja – még mindig egy temetkezési hagyomány keretei közt – olyan tudásról és látványról tanúskodik, amely összességében Stone-henge-éhez hasonlítható.
[257]



A FÉMMŰVESSÉG FEJLŐDÉSE A TÁRSADALOMBAN
A brit korai bronzkor fejleményeit a fentebb vázolt általános kontextusban kell szemlélni. Néhány tekintetben teljes ellentétben állnak a neolit fejlődéssel, bár a brit kőkörök és kőrendszerek legtöbbje valószínűleg bronzkori. A bronzkori temetkezések például gazdag és egzotikus tárgyak széles skáláját tartalmazzák. Ám míg a fémtárgyak a meghatározás szerint nem keltezhetők korábbra, addig nem lenne meglepő, ha másokat, például szép borostyán nyakláncokat már neolit környezetben is találnánk. Ennek ellenére nem ismerjük őket ebből a kontextusból. Első pillantásra valószínűnek tűnt, hogy e gazdag dél-britanniai temetkezések (naptári években) Kr. e. 2100 körül, vagy egy kicsit korábban való megjelenése hasonló érvekkel magyarázható, mint amelyeket az égeikumi korai bronzkorra használtak. Ahogy azt a 10. fejezetben láttuk, az Égeikumban a fémművesség megjelenéséhez hozzákapcsolódott a tőrök, valamint arany- és ezüstékszerek gyártása, magas rangra utaló leletek előkerülése, a népsűrűség jelentős növekedésének egyértelmű jelei, valamint központi építmények – nevezetesen paloták – és pecsételők, amelyek a redisztribúciós rendszer kezdeteit mutatják. A monumentális építmények nem voltak lenyűgözőek – ez alól mindössze néhány erődfal és magtár volt kivétel –, a bizonyítékok mégis teljesen elegendőnek bizonyultak és bizonyulnak ma is a főnökségek égeikumi felemelkedésének felismeréséhez. A Wessex-analógiák egyértelműek. Első helyen áll a sírhalmok számának erőteljes megnövekedése, amely Wessex néhány területén akár a négyzetkilométerenkénti hatos sűrűséget is elérheti. Ezek már inkább egyéni, mintsem közösségi temetkezések, így csak a lakosság egy kis részét képviselhetik; ennek ellenére a korai bronzkort hozzávetőlegesen fedő 500–600 évben épült wessexi kerek halomsírokba fektetett munka arányaiban sokkal nagyobb volt, mint a korábbi neolitikumban a hosszú halomsírok hosszabb periódus alatt történt megépítéséhez szükséges munkabefektetés. Az Égeikumhoz hasonlóan valószínűnek tűnik, hogy a terület lakossága a korai bronzkorban jelentősen megnövekedett. A gazdag leletek egyértelműen az erős társadalmi tagozódásra utalnak. A technológiai fejlődés a bronztőrök használatával szintén a korai bronzkori Égeikuméhoz ha
[258]



sonlítható. Mindez lehetővé teszi annak feltételezését, hogy ebben a korban Wessexben is kialakultak a főnökségek. Azonban már a neolitikum különféle építményeit és leleteit is egy – bár teljesen eltérő – főnökségi társadalom jeleiként lehet értékelni. Mindebből arra a következtetésre juthatunk, hogy ami Britanniában a Kr. e. 2000-ret megelőző évszázadokban lejátszódott, az már egy eredendően főnökségi társadalomban lezajlott átalakulás volt, amelyben most már kevesebb súlyt fektettek a munkaerőnek közmunkákra való mozgósítására, ellenben sokkal nagyobb figyelmet fordítottak a főnök, illetve más alfőnökök személyére és presztízsére, gazdagságuk hangsúlyozására, illetve nyilvánvaló szükségleteire. Továbbá annak ellenére, hogy a neolit háttér Észak-Európa más területein különbözött, feltételezhetjük, hogy ott is hasonló átalakulás ment végbe. Ezenkívül egyéb változások is lezajlottak, amelyeket ma még éppen hogy csak észlelni kezdünk. Kelet-Európában egy új kerámiastílust, a zsinegdíszes kerámiát egy széles körben elterjedt új, kerek halom alatt egyetlen sírba történő temetkezési szokással, illetve egy új presztízstárggyal, az átlyukasztott kő harci baltával hoztak összefüggésbe. Közép- és Nyugat-Európa legnagyobb részén a halom alatti magányos temetkezés szokása először egy eltérő típusú, harang alakú edényekként ismert kerámiával, illetve réztőrök megjelenésével köthető össze, mely tőrök néhány területen a legelső ismert fémleletek. Ezeket a változásokat hagyományosan a (keletről érkező) „zsinegdíszes kerámia népének”, illetve a (talán Ibériából, de lehet, hogy Magyarországról érkező) „harang alakú edények népének” vándorlásaival szokták összefüggésbe hozni. Marija Gimbutas pedig az egészet egy DélOroszországból származó nép, illetve leszármazottai elterjedése eredményének tartja. Én magam nem hiszem, hogy a vándorlások olyan döntőek vagy nagyok lettek volna, mint amilyeneknek gyakran lefestik őket, de mindenképpen történt egy olyan változás, amit ma még nem teljesen értünk, és amelynek eredménye egyéb tárgyak között a harang alakú edények és a réztőrök elterjedése lett. Valamilyen oknál fogva a kerek tumuluszok alatti egyetlen temetkezés szokása Britanniában már Kr. e. 2500 óta ismert. A sírok harang alakú edényeket és gyakran réztőröket – a legkorábbi britanniai fémtárgyakat – is tartalmaznak, és egy-két esetben kis aranytárgyak, köztük fülbevalók is kerülnek elő belőlük.
[259]



Dr. Joan Taylor legutóbb meggyőzően érvelt amellett, hogy a Britannia-szerte előkerülő „lunulae” néven ismert szép kis kalapált aranydíszeket ez idő tájt készítették, bár érdekes módon sírokból egyáltalán nem kerültek elő. Ez volt tehát a fémművesség britanniai megjelenése, melynek eredete valószínűleg Délkelet-Európának a 9. fejezetben tárgyalt „rézkorára” vezethető vissza. A világ első tőrei Magyarország „rézkorában” bukkannak fel, és hozzájuk nagyon hasonló markolattüskés tőrök találhatók a terület némely harangedényes sírjában, illetve a jugoszláviai Vucedol-kultúrában a „rézkor” vége felé. Amit a korai bronzkorban tapasztalhatunk, az minden bizonnyal egy új technológiának egy már valamennyire rétegzett társadalomra gyakorolt hatása volt, amelyet – ahogy azt a kovabányák esetében láttuk – már a kézműves-specializáció bizonyos mértéke is jellemzett. Rendelkezett továbbá a cserekapcsolatok – nagyrészt kétségkívül ajándékcsere – bejáratott hálózatával is, amelyet például a Nyugat-Britannia különböző, azonosított kő nyersanyaglelőhelyeiről származó kőbalták elterjedése dokumentál. A Wessex-sírok mellékletei egyértelműen a kézművesség nagyon magas fokára utalnak, amelyet viszont ésszerű a kézműves-specializáció további fejlődésével kapcsolatba hozni. Az aranytárgyak egy része kiváló minőségű, és Dr. Joan Taylor hisz benne, hogy képes lesz a tárgyak nagy részét mesterkezekhez vagy műhelyekhez kötni. Egy ilyen szakosodott kézműves, vagy azok csapata valószínűleg egy főnök háztartásának részét képezhette, és valószínűleg a főnök redisztribúciós rendszere tartotta el őket. Ebben az iparban két trend érvényesült. Az első az alapvető neolit tapasztalatok alkalmazása, vagy ahogy azt Andrew Fleming nevezte, „illeszkedése”, a számos különféle anyagból készült tárgyak helyi hagyományú gyártása volt. Aranylemezzel borított szurokszén gombok, aranyba foglalt borostyángyöngyök és -korongok, apró aranyszegekkel díszített tőrmarkolatok, valamint a Bush Barrow-jogar (10. kép) fa markolatának csontberakása mind erre a tudásra utal. Ugyanez mondható el a csodálatos átfúrt borostyángyöngyökről és az ugyanebből az anyagból, illetve palából faragott csészékről. A második a pirotechnológiában lezajló technikai fejlődés volt. Amíg a harangedényes periódus aranyfülbevalói és lunulái
[260]



csak kalapálást és egy kis hőkezelést igényeltek, addig a csodálatos rillatoni aranycsészéhez a hevítéses megmunkálás szakértelmének egy összességében magasabb fokára volt szükség. A tőrök fejlődése talán még egyértelműbben utal erre, és komoly a valószínűsége, hogy a réznek ónnal bronzzá való ötvözését a Brit-szigeteken önállóan fedezték fel. Úgy tűnik, nincs rá magyarázat, hogy ott, ahol az ón elérhető volt, miért ne fedezhették volna föl ezt a technikát önállóan. Délnyugat-Britannia e nagyon kevés terület egyike volt. Ugyanilyen módon elképzelhető, hogy Britannia kovácsai fémműves munkájuk során véletlenül rábukkanhattak a fajanszgyártás technikájára. Ha a rezet már meg tudták olvasztani és ki tudták önteni, a pirotechnológiai feltételek is adottak voltak. Véleményem szerint a hínárnak mint tüzelőanyagnak a használata vezethetett felfedezéséhez, mivel Orkney bronzkori hamvasztásos sírjai – egyszerűen azért, mert tengeri hínárt használtak tüzelőanyagként – gyakran tartalmaznak üveges salakot. A korai Európában a hínár volt a fajanszkészítéshez nélkülözhetetlen legfontosabb alkáliforrás. A fajanszgyöngyök készítésénél a rezet használták színezőanyagként. A homokdűnéken a hínárral való rézolvasztás ideális körülményeket teremtett a fajansz természetes felfedezéséhez. Több mint véletlen, hogy a skóciai gyöngyök nagy része a Culbin- és a Glenluce-dűnékről származik, és az ott gyártott csillag, illetve lapos karika formájú gyöngyök természetesen helyi specialitásnak számítanak. A főnök magas státusa, valamint a specializáció lehetővé válása elősegítette a kor egy másik fontos vívmányának, a luxustárgyak kereskedelmének kialakulását. A fémekhez, kőfélékhez és fajanszgyöngyökhöz hasonlóan szurokszénnel és nagy mennyiségű borostyánnal is kereskedtek. Ez a kereskedelem kétségkívül a fontos emberek közötti ajándékcsere volt, és a korszak vége felé a cserehálózat egészen az Égeikumig terjedt, ahol, mint azt már láttuk, fajanszgyöngyök kerültek elő a korai mükénéi civilizáció Kr. e. 1600 körüli sírjaiból. Mindez egy olyan társadalomban fejlődött ki, amelyben az extravagáns kérkedés szokásossá vált. Lehet, hogy ez a gazdagsággal való kérkedés és feltűnő fogyasztás – Amerika északnyugati partjának indiánjai között a versenyszerű, gazdagságot fitogtató ajándékadás szokásához hasonlóan – önmagában is presztízst eredményezett. A hierarchikus főnökségi társadalom
[261]



azonban nem zárta ki az ilyesféle társadalmi mobilitást. Valószínűleg versengés is volt a saját temetésükre szánt javak felhalmozásában, vagy egy rokon halálakor a temetésre felajánlott sírmellékletekben. Ez segíthet megmagyarázni a Wessexben és Észak-Európa nagy részén aranyat és borostyánt tartalmazó sírok (55. ábra) nagy számát. Ezek a temetkezések természetesen csak a társadalom fontosabb tagjait képviselik, akiknek az ilyen temetkezés kijárhatott. E magyarázatok legtöbbje egész Északnyugat-Európa kora bronzkori társadalmaira is alkalmazható. Kezdetben elsősorban a fémet használták reprezentációra és tőrök készítéséhez (10. kép). A fémművesség fejlődésében a tőrök fontosságát nem szabad alábecsülnünk. A fémműves ipar fejlődését serkentő kereslet nagy része onnan származhatott, hogy csaknem minden épkézláb férfinak ugyanolyan fegyvert kellett viselnie, mint szomszédjának vagy riválisának. Ennek következtében a bronztárgyak száma – az eszközök egy minden eddiginél használhatóbb skálájával – a Kr. e. második évezredben Közép- és Észak-Európa-szerte megnövekedett.
55. ábra. A kelet-németországi Leubingenben feltárt főnöki temetkezés rekonstrukciója: fa halottas ház a tumulusz alatt. A korabeli Wessex-sírok is hasonlóképpen gazdagok voltak. (S. Piggott nyomán)
[262]



A kezdetben csak a kő prototípusok puszta imitációját jelentő fémbalták sokkal gazdaságosabb formájúakká és használhatóbbakká alakultak át. Fémedények, majd végül mezőgazdasági eszközök, nevezetesen sarlók is készültek. Mind a nyersanyagokban mind a késztermékekben nagy kereskedelem alakult ki. Ma már – még a késő bronzkoriak közül is – csak néhány újítást – talán a pajzsokat, esetleg némely kard változatot – tekinthetünk mediterráneumi inspirációjúnak. A második évezred vége felé, a késő bronzkorban a mediterráneumi kapcsolatok kétségkívül sokkal kiterjedtebbek lettek, és az ilyen újítások elterjedése sokkal valószínűbbé vált. Ennél korábban azonban minden kapcsolat ritka és szórványos volt. Egy érdekes, ismét a radiokarbon-kormeghatározáson alapuló új felfedezés volt, hogy brit hegyi erődjeink némelyikéről, amelyekről úgy véltük, hogy kizárólag a vaskor folyamán épültek, kiderült, hogy eredetileg már a bronzkorban megépültek. Ez a fejlődés ismét csak a helyi körülményekre adott helyi válaszként értékelhető. Ilyen például a népességnövekedés, illetve a bronzkor folyamán a fegyverzetben végbement nagy fejlődés, amely a háborúskodást sokkal komolyabb vállalkozássá tette. John Alexander érvelése szerint Közép- és Észak-Európa vaskori hegyi erődjei és oppidumai melyek némelyike valójában város volt – egy a városi élet irányába mutató autentikus európai fejlődés eredményeként, az égeikumi civilizáció felemelkedéséhez hasonlóan, északon a helyi körülményekre adott természetes és logikus válaszként értékelhető. Ezek a felfedezések egy teljesen új perspektívát nyitnak Európa bronzkora és vaskora egészének, illetve általánosságban az európai társadalom fejlődésének megértésében. Ezeket ma már egy olyan fokozatos fejlődési folyamat eredményeiként értelmezhetjük, amely a kora bronzkori Wessexre, Stonehenge-re, sőt még korábbra vezethető vissza.
[263]



12. TÁVLAT: EGY ÚJ ŐSTÖRTÉNET FELÉ
Az előző fejezetekben kísérletet tettünk arra, hogy a barbár Európa fontosabb fejlődéseinek némelyikét eredendően helyi normák szerint magyarázzuk. Bár valójában sokkal több munkára van még szükség ahhoz, hogy ezeket a fejtegetéseket komolyan, a múltról alkotott kielégítő magyarázatokként értékelhessük, ennek ellenére mai tudásunk fényében mégis elfogadhatóak. Ezek az elképzelések arra szolgálnak, hogy bemutassák, Európa hagyományos őstörténetének minden nagyobb diffuzionista epizódjára található egy nem diffuzionista magyarázat is. Fenntartom, hogy az új magyarázat minden esetben legalább olyan meggyőző, mint a régi volt, és hogy jobban illeszkedik a bizonyítékok jelen rendszerébe. Ma már könnyebb megszabadulni a régi diffuzionista rendszer bilincseitől. Továbbá, hangsúlyozva a népsűrűség és a népességnövekedés, illetve a piacok és fizetőeszközök nélküli kereskedelem és csere szerepét, ezek a fejtegetések további munkára ösztönözhetnek és jobb modelleket szolgáltathatnak. Ezért én hiszek benne, hogy anélkül nem nagyon érthetjük meg az őskori – legalábbis a létfenntartás szintjén túljutott – társadalmakat, hogy komolyan fontolóra ne vennénk társadalmi szerveződésüket, és azt a módot, ahogyan ezek összefüggenek a gazdasági és technológiai fejlődéssel. Némely esetben, annak érdekében, hogy megszabaduljunk az őskori régészet első paradigmáját alkotó, hagyományos, diffuzionista szemlélet korlátaitól, az érvelés nyíltan antidiffuzíonista. A jelen körülmények között ez talán ésszerű, de nem szabad a diffuzionista modellek automatikus elvetését sugallnia. Kétség sem férhet ahhoz, hogy egy civilizált és technikailag fejlettebb szomszéddal kialakuló kereskedelem nagy változásokat hozhat egy „barbár” kultúra technológiájában és társadalmi szervezetében. Könnyű lenne egy ilyen modellt felállítani például a kelta főnökségek kiemelkedően hierarchikus szervezetének kialakulá
[264]



sára, amelyre nem csak a kelta „fejedelmekkel” eltemetett tárgyak csodálatossága, hanem a velük együtt előkerülő, a klasszikus világból származó importtárgyak nagy száma is utal. Az antropológusok mindenképpen ezeket a szempontokat használják Polinézia néhány korábbi utazó által leírt hatalmas főnökségei magyarázatára. A leírt jellegzetességek egy részét – mint például azt az intézményt, amely Hawaii szigetén gyakorlatilag a királyság formáját öltötte – ma úgy tekintjük, mint az európai kereskedőkkel kialakult kapcsolatokra adott választ. Hasonló érvekkel magyarázható az Egyesült Államok keleti indián társadalmainak számos jellegzetessége, amelyekről egészen napjainkig úgy vélték, hogy azok teljesen eredeti fejlődés eredményei. A kulturális kapcsolatok hatásainak továbbra is egyértelműen fontos szerepet kell játszaniuk gondolkodásunkban. Ám ha az inga ismét az ilyen jellegű okfejtések felé lendülne, már nem lehetne a „diffúzió” fogalmának újra érvényes jelentést vagy magyarázó erőt tulajdonítani. Ennek következtében használata csak egy felhívás lenne a kapcsolat természetének, illetve hatás- mechanizmusának leírására. A népek mozgásai és vándorlásai többé már nem fogadhatók el a régészeti leletekben bekövetkezett változások magyarázataként. Ugyanakkor maguknak az egyes felismerhető, emberek társadalmilag egymáshoz kapcsolódó csoportjaival jellemzett elkülönülő régészeti kultúráknak a kérdése egyre fontosabbá válik. Az a pár évvel ezelőtt divatba jött régészeti elmélet, mely szerint, ha csak az adatokat tápláljuk a számítógépbe, azok valós kulturális egységeket feltáró csoportokra osztanák önmagukat, ma már túlegyszerűsítésnek tekinthető. Ha egy új paradigma, egy az őskori régészetre jól illő új teoretikus keret után kutatunk, nem várhatjuk el, hogy intuíció vagy puszta érvelés útján bukkanjunk rá. Azt sem várhatjuk, hogy a kapcsolódó tudományágak – annak ellenére, hogy előregyártott technikákkal elláthatnak minket – előregyártott választ fognak adni kérdéseinkre. Legalább annyira hiábavaló elvárnunk, hogy az őskori régészet, a fizikához hasonlóan, világos és deduktív hierarchiájú, pontos és univerzális törvényekkel fog ellátni minket, mint azt képzelni, hogy a kultúrák és kultúraegyüttesek úgy fognak viselkedni, mint a biológiai tudományok fajai és nemei. Az új paradigma alapos munkán és kínos tévedéseken keresztül, fokozatosan alakul majd ki.
[265]



Ezek a megszorítások azonban nem óvnak meg bennünket attól, hogy különbséget tegyünk, vagy megpróbáljunk különbséget tenni az új rendszer bizonyos jellemvonásai között. Először is minden új rendszernek új koncepcióra, valamint a már használatban lévők ismételt vizsgálatára van szüksége, mellyel a problémákat eltérő formában fogalmazhatja meg. A régészet új, az utóbbi időben kialakított vagy elfogadott módszerei segítenek az új koncepció kialakításában. A radiokarbonon alapuló új kronológia korlátait például csak most kezdik tisztán látni; és pontosabb módszerek hiányában csaknem lehetetlen az eseményeket egy évszázadnál nagyobb pontossággal meghatározni. A régészek szempontjából ezek tehát gyakorlatilag egykorúak. A tárgyak területi megoszlása csak most, a területi analízis felhasználásával válik szisztematikus kutatások tárgyává. Mind a véletlen és szabályos elhelyezkedés, mind a központihely- és településhierarchia-elmélet, valamint a megoszlások közötti kölcsönös viszony elmélete már asszimilálódott az ősrégészetbe. Továbbá magukból a tárgyakból új módszerek, kémiai vagy egyéb analízis segítségével való információnyerés még koránt sincs teljesen kiaknázva. Ahogy az ásatási technikák – sokkal érzékenyebb feltárási és megfelelőbb mintagyűjtési módszereikkel, a tartalom és következtetések gondosabb mérlegelésével a lelőhelyen belül, illetve annak a régiójában elfoglalt helyén belül – fejlődnek, az adatok mennyisége megnövekszik. Amennyiben az elérhető lelőhelyeket nem pusztítja el véglegesen az útépítés, a városi terjeszkedés és a mélyszántás, a folyamatnak kétségkívül folytatódnia kell. Az adatgyűjtés minden eddigi technikájánál sokkal fontosabb azonban a feltételezések és az érvelés menete során tanúsított szkepticizmus. A kulcsprobléma a régészeti leletanyag változatosságának magyarázatában és nem a magukra a variációkra vonatkozó még több adat felhalmozásában keresendő. Korábban a magyarázatok jó része magától értetődő volt: a tárgyak különböző együttesei különböző népcsoportokat is jelöltek. Ez sok esetben természetesen ezután is igaz marad, de nem lehet továbbra is eleve feltételezni. Minden tudományág alapkritériuma, hogy az állítások bizonyos körülmények között hamisnak vagy megcáfoltnak bizonyulhatnak. Ez néhány régész számára azt jelenti, hogy egyetlen állítás sem fogadható el addig, amíg új adatok fényében szigo
[266]



rúan meg nem vizsgálják őket, mely adatok azonban nem mindig érhetőek el azonnal. Mások számára ezzel szemben a bizonyítás megfelelő módszere a már rendelkezésre álló adatokhoz való illeszkedés, ami azonban egyáltalán nem ugyanaz. Itt van tehát egy megoldandó módszertani probléma. Akárhogy legyen is, a módszerrel, valamint az alaptételek pontos jelentésével való önkritikus foglalkozás a múlt gyakran könnyed általánosításával szemben szívesen látott ellenméreg. Ez jelenti tehát a második fontos módot, amelyen a ma régészete megpróbál eltérni az egészen napjainkig gyakorolt régészettől. A kísérlet, hogy új információforrásokat találjunk és aknázzunk ki, és annak óhaja, hogy ezeket a módszer elismert szabályai szerint sokkal kritikusabban használjuk – ahogy azt a 6. fejezetben láttuk – eltávolított minket az őskori múlt tisztán történeti megközelítésétől. Edmund Leach még „behaviourizmussal” is megbélyegezte az új szemléletmódot, és ez nagyon hasonlít arra, amelyre Jacquetta Hawkes szigorú bírálatában így utalt: „a természettudományos és technológus szolga nem bitorolhatja a történelem trónusát”. Ám akármik legyenek is a behaviourizmus vagy természettudományosság veszélyei, pozitív jellemvonásaik száma sokkal több. Ez a történeti elbeszéléstől való eltávolodás, melynek a különös eseményekre helyezett hangsúlyához és az egyéni emberi cselekvésbe való betekintéséhez hozzájárult még azok iránt az alapvető általánosságok iránt való újjáéledt érdeklődés, amelyek bizonyos körülmények között igaznak bizonyulhattak az emberi társadalmakra, és amelyek lehetővé teszik a térben és időben egymástól távol eső egyedi társadalmak és kultúrák közötti összehasonlítást, nem csupán megengedhető, de hasznos is. Ez az általánosításban való érdekeltség minden bizonnyal a legfontosabb egyedi jellemvonás az őstörténet új szemléletmódjában. Rádöbbentett bennünket arra, hogy egy őstörténésznek még mindig van mit tanulnia az ipar előtti társadalmak vizsgálatából. Ez az újfajta érdeklődés enyhén eltér a harminc vagy negyven évvel ezelőtti régészek által végzett „néprajzi párhuzamok” utáni kutatástól. Ott az volt a módszer, hogy egy őskori társadalom egy bizonyos jellemvonására – egy eszköztípusra, esetleg temetkezési szokásra – koncentrálva megpróbáltak valami nagyon hasonlót találni egy élő „primitív” társadalomban. Úgy érezték, hogy az őskori leletek interpretációja nagyon hasonló lehet a
[267]



modern társadalomantropológusok által tanulmányozott új leletekhez. Az ilyen egy az egybeni megfeleltetést mint érvénytelent és mint a kontextusból kiemelt felszínes hasonlóságokra rámutatót, már jóval ezelőtt elvetették. Abban mindenki egyetértett, hogy több élő társadalom összehasonlító vizsgálata számos hasznos lehetőséggel kecsegtethet, és számos elképzelhető magyarázatot adhat a régészeti leletekre, ám mégsem merítheti ki az érvényes interpretációk teljes skáláját. Sok éven keresztül az etnográfiai párhuzamok használata valóban kiment a divatból, és a régészek, valamint az antropológusok a saját útjukat járták. Az utóbbi időben újra feléledt az etnográfia felhasználása iránti érdeklődés. Peter Ucko 1969-ben így írt: „A néprajzi párhuzamok elsődleges használata... egyszerű. Kiszélesíti az interpretáló látószögét... Megpróbáltam bebizonyítani a barlangművészettel, szobrocskákkal és a sziklaművészettel, hogy a régészeti interpretáció széles látószögű megközelítése nélkül a régészeti anyag által képviselt kort lassan elárasztja az egységes és mindent felölelő értelmezés. Szerintem a néprajzi párhuzamok használata csak nagyon kivételes esetekben utalhat az A törzs tettei és a B kultúra maradványai közötti egyenes megfeleltetésre, ám amit megtehetnek, az az, hogy fényt vetnek azokra a lehetséges folyamatokra, amelyek a B kultúra jellegzetes vonásainak okozói lehetnek.”93 Ez azonban még mindig nem elegendő. Bár Ucko utalt a sok antropológus által használt összehasonlító módszerre, ezek azonban még mindig nem annak az egyedi modern társadalomnak a jellegzetességei, elterjedése, sőt előfordulásának gyakorisága, amely az őstörténészt valóban érdekli. A hangsúly egyre inkább azokra a szervezeti jellegzetességekre helyeződik át, amelyek – azzal az alapvető reménnyel és hittel, hogy ezek a hasonló környezeti körülményekre adott általános emberi válaszokra utalhatnak – a különböző élő társadalmakban közösek lehetnek. A 8. fejezet rövid tárgyalása jól illusztrálja az egyik kérdéses pontot. Az ajándékcserének sok, kis és viszonylag egyszerű társadalomban betöltött szerepét az antropológusok éveken keresztül vizsgálták, mígnem lehetővé vált annak feltételezése, hogy ez a kölcsönös csere lehetett a sok korai neolit társadalom közötti kereskedelem elsődleges formája. Rendelkezésre áll egy általános megközelítési mód, amely valóban értékesnek bizonyulhat az őstörténész számára.
[268]



Két problémát kell ezen a ponton tisztán látnunk. Az első esetben egy ilyen jelenség megléte egy adott őskori társadalomban csak a régészeti leletekre való hivatkozással bizonyítható be. Másodsorban pedig mi vagyunk a megfigyelők, akik, akár élő, akár letűnt társadalmak között, a „hasonlóságokat” és „analógiákat” észlelik. Az összehasonlító antropológia maga azon a feltevésen alapul, hogy hasznos lehet a különböző és egyedi társadalmakat összehasonlítani, és az antropológus által megfigyelt közös elemeknek valóban lehet valami jelentésük. Minden társadalom, mint minden esemény egyediségében is tanulmányozható – lévén mindegyik a maga módján egyedi vagy másrészről a tudós dönthet, hogy van-e közös jellemvonása másokkal. Ez az általánosító megközelítés egy tudományos módszer első fontos jellemvonása. És amíg néhány szociálantropológus pesszimista az őskori társadalmak társadalmi és gazdasági szervezetéről nyerhető képet illetően, mindegyikük írásai – legyen az funkcionalista, strukturalista, vagy akármilyen iskolához tartozó – az ilyen általánosításban gyökereznek. Az ősrégészetben, ahogy én látom, a hangsúly a tárgyak vizsgálatáról a társadalmak vizsgálatára, továbbá a leletekről a bizonyítékok különböző csoportjainak egymáshoz való viszonyára helyeződött át. A múltban a legnagyobb gondot a tárgyak osztályozására, összehasonlítására és datálására fordították, mintha ezek a lélektelen relikviák lettek volna a kutatás elsődleges alanyai. A legfontosabb feladatnak a tárgyak osztályozását tekintették. Amikor ezt befejezték, a kirakójáték elemeit a helyükre lehetett illeszteni. Más szavakkal; a múlt rekonstrukciójának feladata, amelynek a megfelelő tárgyak elegendő utánpótlást biztosítottak, könnyű és egyszerű rutinfeladatnak látszott. Ennek oka természetesen az volt, hogy követve a diffuzionista modell elfogadott, ha nem éppen kizárólagosnak tartott módszereit, a tárgyak megfelelő együttesei kultúrákat jelentettek, és ezen együttesek változásai kultúrák – általában vándorlás vagy diffúzió útján történő – változásait jelölték. Ma a cél már sokkal nagyratörőbb. Lényege, hogy összefüggésrendszerükben beszéljünk azokról a társadalmakról, amelyeknek ezek a tárgyak az emlékei. Célunk, hogy megvizsgáljuk környezetüket, létfenntartásukat, technológiájukat, társadalmi szervezetüket és népsűrűségüket stb., és hogy ezekből a paramé
[269]



terekből megrajzoljuk a végbement változások képét és magyarázatát. A tárgy e sekélyesen bőbeszédű megfogalmazása magában hordozza az általánosítással és teoretizálással együtt járó különféle kockázatokat is. A rekonstrukció feladata magától értetődően a tárgyakkal kezdődik; ez az anyag jelenti az alapot. Mindig fennáll továbbá annak a veszélye, hogy az őskori anyagba a sokkal modernebb társadalmakban megfigyelt rendszereket és szervezeteket is belemagyarázzuk. Ez az a pont, ahol a mi új őstörténeti megközelítésünk második elemeként meghatározott, a módszerre és a tesztelésre vonatkozó szkepticizmus és aggodalom oly fontos szerepet nyer. Az eredmény azonban megéri. Még ha csak egy ilyen kijelentést teszünk is – mely rögtön világossá is teszi, hogy miért van szükség új típusú bizonyítékok keresésére –, az már önmagában is az újrégészet első megkülönböztető jellemvonása. A tárgyak önmagukban nem elegendőek. A népesség kérdésének vizsgálata, egész körzetek intenzív kutatása, valamint a földhasználat gondos tanulmányozása, mind elengedhetetlenné vált. Ez egyenesen a létfenntartás kérdéséhez és az őskori ételmaradványoknak olyan odaadással végzett szisztematikus feltárásához vezet, amely harminc évvel ezelőtt nevetségesnek tűnhetett volna. A társadalmi szervezet vizsgálata már nem ilyen egyszerű, vagy legalábbis nem jutott még ilyen messzire. A településhálózat rendszere ismét egyértelműen az idevágó információk egyik legfontosabb forrása, melyben a lokációs analízis, a központihely-elméletre helyezett hangsúlyával, az egyik megközelítési lehetőség. Egy másik lehetőség a tárgyak sokkal hagyományosabb – ám most már pontos elterjedésük és kapcsolataik iránti megújult érdeklődésű – interpretációja. Ez tehát annak a magyarázata, hogy az élő, nem ipari társadalmak olyan nagy jelentőséggel bírnak. Egyetlenegy mai társadalom sem szolgálhat igazán egy adott őskori társadalomra vonatkoztatható modellként. Az ezekben a kis, élő társadalmakban lezajló általánosabb folyamatok azonban annál inkább szolgálhatnak a múltban lezajlott folyamatok életképes modelljeiként. Sem az afrikai busmanokat intenzíven kutató Richard Lee, sem az újabban az alaszkai eszkimókkal foglalkozó Lewis Binford nem fogja ezeket a csoportokat bizonyos múltbéli vadászó-gyűjtögető csoportokhoz nagyon hasonló példaként felhoz
[270]



ni. Ám azok a módszerek, amelyekkel forrásaikat felhasználják, illetve ezen források évszakos változásaitól függő életstílusuk, népsűrűségük és ennek ugyanezektől a tényezőktől való függése, továbbá ezeknek a társadalmi szervezettel való kölcsönös viszonya – sok más szemponttal együtt mind potenciális lehetőséget biztosítanak nem csak egyszerűen a vizsgált társadalomba, hanem akármelyik, hasonló környezeti körülmények között élő társadalomba való betekintésre. Az ősrégészetben kialakuló új paradigmát annak a hat vagy hét alapvető fontosságú paraméternek az egymáshoz való viszonya tükrében fogjuk megírni, amelyeket a kulturális változások meghatározóiként jelöltünk meg. A népességnövekedést és a népsűrűséget a létfenntartási stratégiákhoz, és az azokban bekövetkezett változásokhoz fogja viszonyítani. Össze fogja ezeket kapcsolni a társadalmi szervezettel, valamint a szomszédos közösségek és kapcsolódó régiók közötti kapcsolatrendszerekkel – köztük a kereskedelemmel és a cserével. Végül elemzeni fogja, hogy ezek együttesen hogyan befolyásolták és határozták meg a társadalom percepcióját és hitét – ideértve a művészetet és a vallást –, és végül hogy ezek hogyan irányították a környezet kiaknázását és azt a technológiát, amellyel mindezt megvalósították. Hogy az ősrégészet hogyan fog kapcsolódni ezekhez a faktorokhoz, az ma még nem világos. Talán a rendszermodell, amelyben a kultúrát vagy társadalmat adott környezetével equilibriumban, egyensúlyi állapotban lévő rendszernek értékeljük, megfelelőnek bizonyul majd. Máshol már megpróbáltam bebizonyítani, hogy az égeikumi civilizáció eredetét hogyan lehet ezeknek a kategóriáknak a keretein belül eredményesen megfogalmazni. Az is lehetséges, hogy más megközelítések vagy modellek még sikeresebbeknek bizonyulnak. A radiokarbon segítségünkre volt a Worsaae, Montelius és Childe által felvázolt hagyományos diffuzionista kép használhatatlanságának bebizonyításában. A feladat most az, hogy ennek helyébe valami kimutathatóan jobbat állítsunk.
[271]



FÜGGELÉK: A RADIOKARBON-DATÁLÁS
A RADIOKARBON KELETKEZÉSE ÉS TULAJDONSÁGAI
A kozmikus sugarak nagyon magas energiaszintű sugárzása a világűrből éri el a Földet. Beérkezvén a levegő némely atomjába, nevezetesen nitrogénbe és oxigénbe ütközve, ezeket apró darabokra törik, amelyek egyike a neutron, amelyből az atomok állnak, s önmagában is az egyik legfontosabb építőkő. A légballonos vizsgálatok szerint az ilyen bomlási folyamat 16 kilométeres magasságban a leggyakoribb. A radiokarbon akkor keletkezik, amikor egy neutron egy nitrogénatom atommagjával ütközik. (A nitrogénatommag hét proton és hét neutron súlyával és töltésével egyezik meg. Egy neutron kapcsolódása a radiokarbon- – C-14 – atommag hat protonnal és nyolc neutronnal, valamint egy proton elvesztésével történő létrejöttét eredményezi.) Atomsúlya a nitrogénhez hasonlóan 14, de a kémiai reakciókban a szén tulajdonságaival rendelkezik. A közönséges, stabil izotóp, a C-12 atomsúlya 12. Létezik egy másik állandó izotóp, a C-13 is, amely az atmoszférában lévő szénnek csaknem egy százalékát képviseli, míg a maradék 99 százalékot a C-12 teszi ki. A fentiekben leírt módon keletkezett C-14 aránya az atmoszférában nagyon kicsi: egy rész jut a C-12 minden 0,8 milliomod részére [1/(8x10)]11. Ez tehát az a folyamat, amely állandóan zajlik az atmoszférában. A kozmikus sugarak állandó arányban radiokarbon-atomokat termelnek: a föld felszínének minden négyzetcentiméterén másodpercenként 2 darabot. A radiokarbon, mint azt már láttuk, az oxigénhez kapcsolódva széndioxidot alkot, mellyel gáz formájában széles körben elterjed az atmoszférában és oldódik a tengerekben. Hasonlóan kis arányokban élőlényekbe is asszimilálódik, mivel kémiai szempontból ugyanúgy viselkedik, mint a C-12. Eltérő atomsúlya csak néhány, kivételes esetben okoz változásokat ebben az állandó arányában. Amikor ettől az állandó aránytól való eltéréseket észlelnek, akkor azt mondják, hogy izotopikus frakcionálás történt.
[272]



A radiokarbon önmagától lebomlik, és egy élő szervezet, pusztulása után, már nem vesz fel többet. A bomlás folyamata során egy béta-részecskét vagy elektront – negatív töltéssel és elhanyagolható súllyal rendelkező részecskét – bocsát ki, és az atommag visszaalakul nitrogénné. (Az elektronhéjban egy negatív töltés elvesztése egyenlő egy neutronnak protonná való átalakulásával az atommagban, amelynek eredménye hét proton és hét neutron lesz. Az atomsúly (14) változatlan marad, és az atom kémiailag nitrogénként fog viselkedni). Ez a bomlási folyamat lehetővé teszi a mintában maradt radiokarbon észlelését és felmérését, mivel a termelt béta-sugárzás intenzitása a jelen lévő C-14 mennyiségétől függ. Amennyiben több C14 atom van jelen, egységnyi idő alatt több bomlás zajlik le, melynél a leadott elektronok kibocsátását a laboratóriumokban megmérhetik. Minden radioaktív bomlási folyamatnak van egy meglepő jellegzetessége, mégpedig az, hogy akármilyen elemre vonatkozzék is, mindig ugyanúgy, nagyon szabályos módon megy végbe. A bomlás folyamata kivételes. Azt kell mondanunk, hogy akár sok, akár kevés radioaktív izotóp kezd el lebomlani, egy bizonyos idő után, amely az adott izotópra vonatkozóan teljes mértékben konstans, a kiindulási mennyiség fele radioaktív bomlással lebomlik, míg a másik fele eredeti, radioaktív formájában marad meg. Ezt az időintervallumot felezési időnek nevezzük. Ez az az idő, amelyre szükség van ahhoz, hogy az adott minta fele radioaktív bomláson menjen keresztül (56. ábra). Két felezési idő elteltével a maradék fele (az eredeti mennyiség egynegyede) marad meg radioaktív formában; három felezési idő leteltével már csak ennek a fele – vagyis az eredeti mennyiség egynyolcada – marad meg; és így tovább. Még ha tíz felezési idő telt is el, akkor is marad némi radioaktív izotóp a mintában: az eredeti mennyiség x 2-10, vagy az eredeti mennyiség 1024-ed része. A radiokarbon felezési idejét Libby eredetileg 5568 évben határozta meg. Ez a szabályosság nagyon lényeges a radioaktív datálási módszer szempontjából. Ha például egy minta radioaktív mérési adata egy modern minta egynegyedét mutatja, akkor a minta korát két felezési időre, azaz 2 x 5568 = kb. 11 150 évre tehetjük. Ez az az idő, amely az élő szervezet pusztulása óta eltelt, amikor is táplálékként a C-12-vel együtt megszűnt radiokarbont felvenni.
[273]



56. ábra. Felezési idő szerinti bomlás. A grafikon az eltemetett mintában a radiokarbon mennyiségének az idő múlásával történő csökkenését mutatja. K a kezdeti koncentrációt, az F a felezési időt jelenti. Az első felezési idő elteltével a koncentráció a kezdeti érték felére csökken
Az exponenciális bomlási rendszer azonban kijelöli azt az időbeli határt is, amelyen belül a minták ezzel a módszerrel keltezhetők. A 70 000 éves mintákban olyan kis mennyiségű radioaktivitás maradt, hogy azt a jelen technikákkal aligha lehet megmérni. Ennél korábbi dátumokra tehát a módszer nem használható. A radiokarbon bomlásának állandó aránya tehát lehetővé teszi, hogy megmaradt radioaktivitásuk megmérésével a minták korát kiszámoljuk. A rendszerességnek a radiokarbon-módszer segítségével az őskori kronológiára való alkalmazása az egyik leglátványosabb hozzájárulás, amelyet a természettudományok a régészetnek adhattak.
[274]



A RADIOKARBON LABORATÓRIUMI MEGHATÁROZÁSA
A datálni kívánt minták radioaktivitásának laboratóriumi meghatározása kényes probléma. A megmérendő sugárzás mennyisége még a modern mintákban is nagyon kicsi, így nagyon érzékeny mérési módszerekre van szükség. A feladatot tovább nehezíti a laboratóriumban mindig jelen lévő háttérsugárzás. Ennek egy része a fémekben és egyéb anyagokban jelen lévő kis mennyiségű radioaktív izotópból származik, amelyet azonban „tiszta” anyagok felhasználásával kizárhatnak. Sokkal zavaróbb azonban az a kozmikus sugárzás, amely sikerrel hatol be a föld légkörébe és éri el a föld felszínét. Egy átlagos szénmintában a megmérendő radioaktivitás percenként 50 egységes nagyságrendű. Ezzel szemben, hacsak nem tettek speciális óvintézkedéseket, a sugárzás szintje a laboratóriumban percenként 800 egységes nagyságrendű is lehet. így a megmérendő effektusokat, nevezetesen a magában a mintában rejlő radioaktivitást annak kockázata fenyegeti, hogy e háttérsugárzás külső „zaja” teljesen elárasztja őket. A háttérsugárzás még a számláló körüli nehéz ólompajzs felállítása ellenére is percenként 600 egység körül marad. Libby és társai már éppen azon voltak, hogy egész laboratóriumukat egy mély bánya fenekére telepítik, ahova a háttérsugárzás nehezen tud behatolni, amikor rátaláltak a megoldásra, az antikoincidencia-számlálóra. A datálandó mintát a saját számlálójában további számlálók gyűrűjének közepére állították. A központi számláló a mintában lebomló C-14 atomból eltávozó minden elektront megszámol és elektronikusan rögzít. Az antikoincidencia-számlálóban a mintát tartalmazó központi számlálót további számlálók teljes sora veszi körül. Ezek ugyan nem akadályozzák meg a kozmikus sugárzás részecskéinek a központi számlálóba való behatolását, de rögzítik a számlálók gyűrűjén való keresztülhaladását, és automatikusan, a másodperc egy tört részére kikapcsolják a központi számláló rögzítő mechanizmusát. A nemkívánatos kozmikussugár-részecske aktiválja a számlálópajzsot, és kikapcsolja a központi mintaszámláló adatrögzítőjét arra a pillanatra, amíg a külső részecske áthalad a számlálóberendezés központján. Ily módon ez a felszerelés megakadályozza a kozmikus behatolók számlálását.
[275]



Ugyanakkor a radiokarbonból származó elektronokat a központi számláló normálisan rögzíti. Mivel energiájuk kisebb, mint a kozmikus sugárzás részecskéié, nem lépik át a központi számláló falát, és nem indítják el az azt körülvevő, antikoincidencia-számlálókat. Ezzel a módszerrel a háttérsugárzásnak köszönhető nemkívánatos külső sugárzás mennyiségét percenként 800 egységről percenként körülbelül 13 egységre szorítják le. Libby és társai egy a mintát tartalmazó egyszerű üres csőből álló Geiger-számlálót használtak, amelyben a bomlás során felszabaduló elektronokból származó elektromos impulzusokat fogják fel. A legkorábbi időkben a régészeti mintákat egyszerűen szilárd formában vitték fel a hengeres számláló belső falára. Később sokkal pontosabbnak bizonyult a mintának hagyományos kémiai úton gázzá – általában széndioxiddá vagy metánná – való átalakítása. A C-14 bomlása során felszabaduló elektron mindkét esetben lehetővé teszi egy elektromos impulzusnak a számlálóba való bejutását, ahol azt elektromos úton rögzítik. Legújabban pedig Harold Barkernek, a British Museum kutatólaboratóriuma munkatársának sikerült a gázos mintát egyszerű kémiai módszerrel folyadékká – rendszerint benzollá vagy metilalkohollá – átalakítani. Ezt egy olyan folyadékkal keverték össze, amelynek megvan az a tulajdonsága, hogy ha egy a bomlásból származó elektron átmegy rajta, akkor látható fényfelvillanásokat bocsát ki. A felvillanásokat fotoelektromos sokszorozókkal mérik, és szintén elektromos úton rögzítik. Ennek a folyadékfelvillanásos mérésnek megvan az a járulékos előnye is, hogy a mintákat sokkal könnyebben ki lehet cserélni, mivel a mintának sokkal kisebb a térfogata, mint a hasonló mennyiségű gáznak, és kis üvegfiolákban lehet tárolni őket. A mérési módszerek előbb ismertetett tökéletesítései nagyban megnövelték a pontosságot. És amíg a korai időszakban harminc gramm tiszta szénre volt szükség egy datálandó mintában, addig ma hat, sőt három gramm is elegendő lehet. A háttérsugárzást azonban még mindig nem sikerült teljesen kiküszöbölni, és napjainkig ez jelenti a módszer alapvető korlátját is. Néhány részecskének sikerül átjutnia az antikoincidencia- számlálókon, és a központi számláló úgy rögzíti őket, mintha a mintából származnának. A probléma nagyságrendjét úgy lehet felmérni, hogy a berendezést minta nélkül bekapcsolva megmérik az átjutó háttérsugárzást. Ám mivel a kozmikus sugárzás
[276]



57. ábra. A radiokarbon-kormeghatározások statisztikai variációi. Egyetlen mintának hat hónap folyamán ismételten végzett vizsgálati eredményei. Ezt a variációt hagyományosan a standard eltéréssel, a radiokarbon-dátumokat követő plusz-mínusz értékkel fejezzük ki (H. Barker nyomán)
mennyisége pillanatról pillanatra és napról napra kiszámíthatatlanul változik, ez a megoldás sem a legmegfelelőbb. Ez az állandó és ingadozó háttérsugárzás az oka annak, hogy egy adott minta radioaktivitásának egymást követő mérései különböző eredményeket hoznak (57. ábra). Ez tehát a háttérsugárzás miatt bekövetkező olyan állandó hiba, amelyet az egymást követő mérésekkel redukálni lehet ugyan, de teljesen megszüntetni nem. Még nem találták meg a módját annak, hogy a változó kozmikus sugárzás okozta problémát megoldják. Ehelyett ezt az eredendő számlálási hibát vagy bizonytalanságot nyilvánosan elismerik. Minden radiokarbon-dátumot egy „plusz-mínusz” számmal kiegészítve publikálnak, például kr. e. 3150 ± 130. Ebben az esetben a ± 130 csak erre a számlálásibizonytalanságra utal; nem foglal magába semmiféle más becslést, illetve a dátumra vonatkozó más lehetséges hibaforrást. Ez a „plusz-mínusz” kifejezés néha zavart okoz a régészek körében. Ez nem azt jelenti, hogy a hiba pontosan annyi, mint amennyi ez az érték, és azt sem, hogy a pontos értéknek a felállított határok között kell lennie. Ehelyett egy statisztikai koncepciót fejez ki: mégpedig azt, hogy a pontos értékre vonatkozó legjobb becslés (a pontos értékre vonatkozó átlag) kr. e. 3150 egy 130 éves állandó eltéréssel. Ez azt jelenti, hogy 68% a valószínűsége annak, hogy a pontos érték a meghatározott határokon belül fekszik (vagyis kr. e. 3150 + 130-tól kr. e. 3150 - 130-ig). 95% a valószínűsége annak, hogy a pontos érték a kétszeres állandó eltérés határain belül fekszik (vagyis kr. e. 3150 + 260-tól kr. e.
[277]



3150 – 260-ig), és 99,5% az esélye annak, hogy a valós érték a háromszoros állandó eltérés keretein belül fekszik. Van egy végső, de nagyon kis valószínűsége annak is, hogy a valós érték még ezeken a határokon is kívül esik. Más szavakkal a meghatározás 68%-os megbízhatósági határa egy az idézett középérték feletti és alatti állandó eltérést fektet le. A 95%-os megbízhatósági határok két állandó eltérést határoznak meg a középérték felett és alatt. Ebben nincs semmi titokzatos vagy rejtélyes. Egyszerűen csak annyit fejez ki, hogy nem áll rendelkezésünkre a kormeghatározásra vonatkozó pontos abszolút érték, hanem csak egy átlagérték, vagy legjobb dátum, és annak az ismerete, hogy mekkora a számlálási problémából származó valószínűsíthető hiba. Az állandó eltérést vagy állandó hibát a minta ismételt méréseivel csökkenteni lehet. Természetesen azok a legpontosabb értékek, amelyek állandó eltérése a legkisebb. A legtöbb laboratóriumban az állandó eltérés nagyságrendje 100 év körül mozog. Néhányukban azonban már sikerült 50 évre leszorítani.
A RADIOKARBON-MÓDSZER NÉGY ALAPTÉTELE
1. A radiokarbon felezési ideje. A radiokarbon felezési idejének természete változatlan és állandó. Ez azonban sajnos nem egy olyan állandó, amelyet elméletben ki lehet számolni: ezt is a laboratóriumban kell megmérni. Ebből adódóan, mint minden mérés, ez is hibák tárgya lehet. Ez az oka annak, hogy a gyakorlatban ez a konstans érték – a felezési idő – valójában egy kissé változó! Az elfogadott érték variációja azonban kizárólag a mérés eme problémáiból adódik. Nem változtat azon a tényen, hogy a radiokarbonnak egyetlen, állandó felezési ideje van, legfeljebb nagyon nehéz azt pontosan megmérni. A radiokarbon-dátumok kiszámítására természetesen egy elfogadott felezési értéket használnak. Ahogy azt láttuk, minden datálandó minta radioaktivitásának mérését a laboratóriumban végzik el. Ismerve a pusztulás időpontjában a radioaktivitás mértékét, és felhasználva az elfogadott felezési időt, a mintából megkaphatják a pusztulás óta eltelt időt. A radiokarbon felezési idejét a laboratóriumban több alkalommal, nagyon gondosan végrehajtott kísérletek során mérik. Az
[278]



alapelv megértése egyszerű: a radiokarbon egy adott mennyiségét (amelyet egy tömeg-spektrométerben egy sokkal koncentráltabb minta analízisével, majd felhígításával nyernek) a számlálóba helyezik. Ennek az ismert mennyiségnek a radioaktivitását a szokásos módon megmérik. Ismerve a jelen lévő radiokarbon mennyiségét (a tömeg-spektrométeres mérésből) és a hozzá tartozó radioaktivitást (a számlálóból), a felezési idő kiszámítható. A felezési idő megállapításának problémája a gyakorlatban ezen mérések megfelelő pontossággal történő elvégzéséből származik. 1949-ben Libby elhatározta, hogy három laboratóriumban végzett vizsgálat eredményének átlagértékét fogja használni. Innen származik a C-14 felezési idejének ma Libby-értékként nevezett 5568±30 éves adata. Ebből adódóan a radiokarbon-dátumokat annak alapján számolják ki, hogy ez alatt az 5568 év alatt az adott szénminta elveszíti radioaktivitása felét. A ± 30 év a számlálási hibára utal, mivel ez is egy változó háttérsugárzás mellett végzett laboratóriumi vizsgálaton alapul, így a többi radiokarbon-dátumhoz hasonlóan a felezési időnek is van állandó eltérési értéke. A radiokarbon-dátumokat 1949 óta általában ezzel az 5568 éves felezési idővel számolják. A számítás a minta korát években kifejezve, a vizsgálat napjától számítva adja meg (Before Present, B. P.). Hogy elkerüljék a mérés pontos évéből származó zavart, a „napjaink”-at, vagy „jelen”-t nemzetközi megegyezéssel 1950-ben szabták meg. A dátumokat Kr. e. években úgy kaphatjuk meg, ha kivonunk a napjainktól számított eredményből 1950 évet. A felezési idő legújabb méréseiből arra következtethetünk, hogy Libby értéke túl rövid, és a ma elérhető legjobb becslés 5730 ± 30 év. Ez természetesen 160 évvel (3,4%) hosszabb, mint a korábbi érték. Ez azt jelenti, hogy a radiokarbon hosszabb idő alatt bomlik le, mint azt gondoltuk, és ebből következően a korábban kiszámolt értékeket meg kell növelnünk 3,4%-kal. így a régi, 5568-as felezési idővel számolt értékeket úgy igazíthatjuk hozzá az új 5730-as felezési időhöz, hogy megszorozzuk őket 1,03-mal. (A „napjaink előtt” években megadott értékeket úgy igazíthatjuk az új állandóhoz, hogy megszorozzuk őket 1,03-mal, és hozzájuk adunk 66 évet.) Hogy elkerüljük az egyik, illetve a másik rendszerben kifejezett értékek által keltett zavart, megegyezés született, hogy min
[279]



den dátumot – ahogy könyvünkben is – még ma is a régi, Libby-féle 5568-as felezési idővel adjunk meg. A jövőben egy nemzetközi konferenciának kellene megegyeznie abban, hogy a felezési idő még pontosabb meghatározásával az összes dátumot átalakítsa. Ebben a pillanatban azonban az a legfontosabb, hogy az összes dátumot azonos konvenciók alapján határozzuk meg. A felezési idők közötti eltérés kétségkívül nem elhanyagolható – egy Kr. e. 4000 körüli dátum esetében akár két évszázad is lehet. Bizonyos területeken, így például a független naptári kronológiával rendelkező Egyiptomban is megfigyelték, hogy az 5568 éves felezési idővel kiszámított radiokarbon-dátumok túl fiataloknak bizonyultak (vagyis nem voltak elég magasak, nem voltak elég koraiak). Ennek következtében számos kutató minden mintára két adatot, a két eltérő felezési idővel számolt dátumokat adta meg. Mint azt a 6. fejezetben láttuk, a radiokarbon faévgyűrűs kalibrálása sikeresen kerüli meg a felezési idő problémáját, és valóban feleslegessé teszi a vitát.
2. A szennyezettség hiánya. A módszer második alapvető kritériuma, hogy a mintát pusztulása óta semmi sem szennyezte (fertőzte) meg korábbi vagy újabb anyaggal, amelynek izotópösszetétele eltérő lehet. Az élő szervezetek pusztulásuk után természetesen bomlani kezdenek. Ez a kémiai folyamat – eltávolítva a vizet és az összes oldott anyagot a szervezetükből – csökkenti a súlyukat. A csontváz, amely megmarad, szénben gazdag. A növényi maradványok különösen sok szenet tartalmaznak. Az égés megakadályozhatja a növények teljes lebomlását, és ha nincs jelen túl sok oxigén, „elszenesedhetnek” és faszén keletkezhet belőlük. A faszén természetesen csaknem tiszta szén, és ideális a radiokarbon-datáláshoz. Annak mindig fennáll a veszélye, hogy régebbi szén kerülhet a mintába, és legyengíti radioaktivitását. Sokkal újabb anyag – például gyökerek, a mintán növő gombák – újabb radiokarbonnal szennyezheti, és így megtévesztően fiatallá teheti a mintát. A laboratóriumi tisztítás – „mosodai munka” – néha megszüntetheti az ilyen szennyeződést. A tiszta lúgban való mosás eltávolíthatja a huminsavakat, míg a tiszta savban való mosás eltávolíthatja az ásványi kálciumkarbonátot. Nyilvánvalóan nagy figyelmet kell fordítani a minták gyűjtésére. A korai időkben néha büszkén publikáltak az ásatási jelen
[280]



tésekben „radiokarbon-minták gyűjtése” feliratú fényképeket. Ezek közül nem egyen a „szakértőt” cigarettát szíva láthatjuk. Már egy parányi – természetesen mai növényből eredő – cigarettahamu is súlyosan szennyezheti a mintát. A régésznek természetesen tisztában kell lennie azzal, hogy melyik ásatási rétegből származik a minta. A Radiokarbon című folyóiratban, ahol az összes új dátumot publikálták, elég gyakran olvashatjuk az ásató kommentárját: „túl fiatal”. Tíz közül kilenc esetben ez azt jelenti, hogy maga a régész olyan mintát adott be, amely nem tartozik biztosan ahhoz a réteghez, amelynek ő tulajdonította. Annak is fennáll a veszélye, hogy a minta már jóval földbe kerülése előtt elpusztult. Egy fagerendát például újra felhasználhattak egy épületben, ráadásul egy hosszú életű fa magja sokkal, akár évtizedekkel vagy évszázadokkal is idősebb, mint a külső gyűrű. Még annak a veszélye is fennáll, hogy fosszilis fát használtak; a „mocsári tölgy” a kedvenc magyarázata azoknak a régészeknek, akiknek radiokarbon-dátumai a vártnál sokkal korábbiak. Az elszenesedett gabonából származó mintákkal ez a nehézség nem áll fenn, mivel a gabonánál kicsi a valószínűsége annak, hogy földbe kerülésekor már régi volt. A gyakorlatban a minták szennyeződése meglepően ritkának bizonyul. A régészeti hibák és bizonytalanságok sokkal gyakrabban vezetnek zavarokhoz.
3. A radiokarbon világszerte azonos megoszlása. Az a feltevés, mely szerint a radiokarbon szintje az atmoszférában egy adott pillanatban a földön mindenhol egyenlő – a szimultaneitás Libby-féle elmélete –, nem teljesen igaz, de a legutóbbi vizsgálatok minden kétséget kizáróan bebizonyították, hogy a szélességi és a hosszúsági fokok szerinti ingadozás nagyon kicsi. Erre a következtetésre – a világ minden részéről származó növényi és állati minták vizsgálatával – eredetileg Libby kollégája, E. C. Anderson jutott. Az egyik probléma a Föld mágneses tere, amely hatással van az atmoszférát elérő kozmikus sugárzásra. Sokkal több neutron keletkezik a magas szélességi fokokon, mint az egyenlítőnél. Nagyon fontos továbbá annak megvizsgálása, hogy a hozzávetőleg 60 000 kilogrammnyi radiokarbon hogyan oszlik meg a földön. Kevesebb mint 2%-a szabad széndioxid formájában,
[281]



„széncseretartalékban”, többek között az óceánokban feloldva található. Az óceánok felszíni és mélytengeri vizeinek keveredése elég lassú. Az atmoszférában való keveredés azonban szerencsére sokkal gyorsabb. Ezt bizonyította az a gyorsaság, amellyel a hidrogénbomba kísérleti robbantásai során keletkezett radiokarbon a földön egyenlően eloszlott. A legújabb kutatások azt is bebizonyították, hogy gyakorlatilag alig van hosszúsági fokok szerinti eltérés a radiokarbon atmoszferikus koncentrációjában. A modern minták alapján a szélességi fokok szerinti eltérés kicsi, 0,4%. Ennek következtében a déli félteke mintái átlagosan 40 évvel idősebbek, mint az északi félteke egykorú mintái. Így tehát ez nem komoly hibaforrás. Egy ugyanilyen fontos kérdés továbbá, hogy vajon minden növényben és állatban ugyanolyan-e a radiokarbonnak a C-12-höz viszonyított aránya, mint az atmoszférában. Az alapfeltevés szerint ez ismét igaz, a gyakorlatban azonban mégsem pontosan áll. Az egyik lehetőség az, hogy a meszes talajon élő növények a kálciumkarbonátból is vehetnek fel szenet, amelynek radiokarbonszintje azonban nagyon alacsony. Úgy tűnik, hogy a növények esetében, amelyek a szenüket a fotoszintézis során veszik fel, ez nem súlyos probléma, de sokkal zavaróbb a kagylók esetében. Ez különösen az édesvízi kagylók esetében súlyos probléma, mivel anyaguk egy része a kemény víz ásványi karbonátjából származhat. Ennek következtében az édesvízi kagylókat nem tartják a radiokarbon-vizsgálatok céljaira a legmegbízhatóbb mintának. A növények és kagylók más egyéb problémát is jelentenek. Korábban azt állították, hogy a radiokarbon kémiailag pontosan ugyanúgy viselkedik, mint a szén stabil izotópjai, a C-12 és C-13. A gyakorlatban a fotoszintézis során azonban mégis előfordul egy kis „izotopikus frakcionálás” – ami azt jelenti, hogy némely növény kismértékű, de kifejezett ellenszenvet mutat a kicsit nehezebb C14-nek az atmoszférából való felvételével szemben; ennek következtében valamivel kisebb bennük a radiokarbon aránya, mint az atmoszférában. Ez a hatás azonban legfeljebb 80 évnyi hibát okoz a datálásban. A C-13 izotopikus frakcionációja segítségével szerencsére mégis lehetőség nyílik a korrekcióra. A mintában lévő C-13 arányát tömegspektrométerrel határozzák meg, így a normális szinttől való minden eltérés megfigyelhető.
[282]



Ez lehetővé tette, hogy megbecsüljük és felmérjük a C-14 frakcionációs folyamatának hatását. Ezeket a kisebb hatásokat mind nagy gonddal kell figyelembe vennünk. Mindemellett, ahogy ezt láttuk, egyikük sem befolyásolja komolyan a radiokarbon-módszer érvényességét vagy pontosságát.
4. A radiokarbon atmoszferikus koncentrációjának koronkénti változása. A radiokarbon-datálási módszer eredetileg arra a fontos feltevésre épült, hogy a radiokarbonnak a C-l 2-höz viszonyított aránya az atmoszférában az idők folyamán állandó maradt. A légkörön belüli radiokarbon ilyen változásának hiánya 1949-ben ésszerű feltevésnek látszott. Úgy vélték, hogy a kozmikus sugárzás hatása nem változik, és az egyetlen nyilvánvaló változás az utolsó eljegesedés végén a jégtakaró viszszahúzódásával a tengerszint megemelkedése volt. Ez megváltoztathatta a Föld meglévő rezervoárjában a széndioxid megoszlásának egyensúlyát. Ehhez járul még további két új hatás. Az első a fosszilis tüzelőanyag vagy a „Suess-effektus” a szén ipari használatán alapul. A szénnek a 19. század óta tartó tüzelőanyagként való felhasználása nagy mennyiségű, nagyon ősi rétegekből származó széndioxidot szabadított fel az atmoszférába, s ez a széndioxid nem tartalmazza a radiokarbon szokásos arányát. Ennek következtében a radiokarbon további C-12-vel hígult fel, és az elmúlt kétszáz év alatt a C-l4-nek a C-12-höz viszonyított aránya 3%-kal csökkent. Ma azonban, mióta ezt az eltérést felfedezték és a felhasznált modern standard mintáknál számításba vették, nem jelent már problémát. Ráadásul túl modern ahhoz, hogy a régészeti mintákra hatással legyen. A nukleáris fegyverek próbarobbantásai pont az ellenkező hatást váltják ki: nagy mennyiségű radiokarbon termelődik és szabadul fel az atmoszférában. Ez a szint 1953-ban több mint 25%-kal volt magasabb, mint tíz évvel korábban. Ennek azonban ismét csak nem volt hatása a korai mintákra. Ma azonban már köztudott, hogy a radiokarbonnak a közönséges C-12-höz viszonyított aránya nem maradt az idők folyamán teljesen változatlan, és Kr. e. 1000 előtthöz viszonyítva az eltérés már olyan nagy, hogy komoly hibát okozhat a radiokarbon-datálásban. Ahogy azt a 4. fejezetben leírtuk, ennek a hibának a nagyságát a faévgyűrűk vizsgálatával állapították meg,
[283]



58. ábra. A szálkásfenyő H. E. Suess által javasolt radiokarbon kalibrációs görbéje (folyamatos vonal) és a „kiegyenesítő” függvény felhasználásával módosított változat (szaggatott vonal). A fent látható évszámok és a vonalak, amelyekre vonatkoznak, a radiokarbonévekben mért radiokarbon-dátumokat jelölik (kr. e.); az alul látható évszámok és a vonalak, amelyekre vonatkoznak, a szálkásfenyő-évszámokat jelölik naptári években (Kr. e.). A görbe a radiokarbon-időskála eltéréseit mutatja
[284]



Ahhoz, hogy mondjuk a Kr. e. 2000-es radiokarbon-dátumot kalibrálni tudjuk, addig kell a vonalat követnünk, amíg az el nem éri a görbét. Ezután kövessük a görbe alatt az előzőre merőleges vonalat, és az alsó skáláról olvassuk le a naptári évet. Egy Kr. e. 2000-es radiokarbon-dátum kalibrált értéke Kr. e. 2500 körül lesz. Meg kell jegyeznünk, hogy a kalibrált dátumok ma még csak hozzávetőlegesek, és a végleges görbében az itt látható Suess-görbéhez hasonló hurkok is lesznek
[285]



amely emellett lehetővé tette a dátumok kalibrálását, és abszolút koruk naptári években való kifejezését. A legújabb, Suess által publikált kalibrációs görbe az 58. ábrán mint törés nélküli vonal látható. Több kísérletet tettek már, hogy ezt a görbét statisztikai eszközökkel „kiegyenesítsék”. A cambridge-i Dr. V. R. Switsur által végzett egyik ilyen kísérlet eredménye pontozott vonalként látható. A gyakorlatban a végleges kalibrációs görbének is lehetnek a Suess által javasoltakhoz hasonló hurkai, de valószínűleg nem ugyanazokon a helyeken. A kalibrációs görbe finomítása a jövő feladata marad, de hatásának nagyságrendje és régészeti következményei már ma is világosak.
[286]



UTÓSZÓ
A magyar tudományos könyvkiadás, illetve az Osiris Kiadó nagy missziójának tekinthető, hogy ezt a történelmi-régészeti szempontból korszakalkotó jelentőségű munkát, Colin Renfrew Before Civilization című összegzését, a szélesebb hazai olvasóközönség számára is hozzáférhetővé teszi. Colin Renfrew könyve ugyanis nem egyszerűen újabb példa az európai és a távolabbi kontinensek őstörténetéről írott szintézisek sorában, hanem e problémakör merőben új elméleti alapokon nyugvó megközelítése. Bár e munka első változata 1973-ban jelent meg Angliában és a Pelikan Books sorozatban történt publikálása nyomán már 1976-ban általános nemzetközi visszhangra is talált, Kelet-Európában mégis mindeddig csupán a szűkebb régész-történész réteg mérhette fel történetfilozófiai jelentőségét. Az eltelt idő ellenére C. Renfrew könyve mára sem veszített szellemi frissességéből, így 1995-ös első magyarországi kiadása valódi hézagpótló áttekintést, korszerű őstörténeti szemléletet kínál a történelem iránt érdeklődő hazai olvasó számára. Az európai őskori kultúrák eredetét illetően hosszú ideig kizárólagos alapelvként fogadták el az őstörténészek az „ex Oriente lux” szlogennel fémjelzett elképzelést, amelyet az angolszász régészeti iskola egyik legjelentősebb század eleji képviselője, V. Gordon Childe 1939-ben axiomatikus megalapozással dolgozott ki (The Orient and Europe – A Kelet és Európa. American Journal of Archaeology 44[1939] 10–26). Lényegében ez az elmélet a Közel-Kelet civilizációinak elsődlegességét hangsúlyozta, illetve az ottani kultúrák úttörő, innovatív szerepét, s a kulturális fejlődés szempontjából sorsdöntő jelentőségű újításoknak e kitüntetett centrumból való tovaterjedését fogalmazta meg. Tágabb értelmezésben így az európai civilizáció felemelkedésében, a helyi kulturális változásokban a Közel-Kelet felől érkező külső népmozgásoknak és stimuláló hatásoknak tulajdonítottak meghatározó szerepet. Mindebből az európai őskori kultúrák megkésett,
[287]



„provinciális” jellege is logikusan következett. A külső hatások terjedésének alapvető mozgásmechanizmusait a migráció (etnikus vándorlás) és a diffúzió (tárgyak és ismeretek emberi kapcsolatok közvetítésével történő terjedése) jelentette. Ebben a megközelítésben a vizsgált területi egységek egymáshoz kapcsolódó fejlődésmenete a megfelelő tárgyi emlékanyagok, azaz az illetékes régészeti kultúrák hasonlóságában öltött testet. Nyilvánvaló, hogy ez a modell a darwini biológiai evolúció emberi társadalmak körülményeire alkalmazott változata. A Földön található biológiai megjelenésformák morfológiai hasonlóságaik, fejlettségi szintjeik alapján fejlődési sorba rendezhetők, s vizuálisan egy fejlődési törzsfa képében jeleníthetők meg. Ilyen módon a formális hasonlóságok mögött mélyebb leszármazási összefüggések tárhatók fel, ráadásul a biológiai formációk eredete egyetlen őssejtre, illetve a monogenezisre vezethető vissza. Az előzőekhez analóg logika szerint, ha a múlt tárgyi emlékanyagát külső jegyeik elemzése nyomán egy-egy földrajzi egységen belül fejlődési sorokba rendezzük, akkor azok egyetlen összefüggő földi rendszer viszonylatában láttathatok. Ez esetben is feltételezték, hogy a tárgyak fejlődési sora mögött az egyes emlékcsoportok, illetve az azokat előállító emberi társadalmak rokonsági, leszármazási kapcsolatai tárhatók fel. Nyilvánvalóan következett ebből a modellből az is, hogy az egymással rokon vonásokat felmutató régészeti emlékcsoportok, azaz az egykori régészeti kultúrák egy közös „ősre” és egy kitüntetett származási területre vezethetők vissza. Főként az angol A. L. F. Pitt-Rivers, a svéd O. Montelius nyomán V. G. Childe által kidolgozott régészeti elmélet meglehetősen óvatos, hiszen tulajdonképpen csak Európa és a Közel-Kelet őstörténetének, illetve történetének egységét állítja, az utóbbi elsődleges szerepével. E. Morgan nyomán K. Marx és F. Engels azonban sokkal szélesebb általánosításra jut, az emberi történelem teljes földi egységességét, azaz világméretekben azonos fejlődésmenetét emelte történetfilozófiájának alapgondolatává. Ugyanakkor e világtörténeti képben nem csupán az európai és a közelkeleti civilizációk érintkezése jelent meg, de a nagyobb földrajzi régiók kulturális összefüggéseinek egész Földre kiterjedő tételezése is. Mindebből K. Marx és F. Engels arra a következtetésre jutott, hogy a különböző földrészek népességének történelmi fejlődése lényegileg ugyanazt a nyomvonalat írta és írja le, s ez összességében, mai megíté
[288]



lésünk szerint egy unilineáris fejlődési modell körvonalait jelenti. Amikor tehát az emberiség történelmét ilyen felfogásban tárgyalták, logikusnak tűnt számukra egy „univerzális”, világméretekben alkalmazható fejlődési „skála” kidolgozása is, amelyen az egymást követő egységek egy-egy társadalmi formációnak feleltethetők meg. Ebből a gondolatmenetből nőtt ki a marxista társadalmi formációelmélet, amely főbb vonalaiban minden földi társadalmi fejlődésre nézve az ősközösségi, antik, feudális, kapitalista és kommunista kategóriák egymást követő sorát tartotta általánosíthatónak. A vázolt kutatástörténeti képben, annak gondolati összefüggésében érthető meg, hogy a 19. század végétől miért került a történeti érdeklődés homlokterébe a kulturális evolúció kezdetének és kiindulási helyének kérdése. A közel-keleti korai civilizációk elsődlegessége egyszerűen abból adódott, hogy a 19. században megindult szisztematikus régészeti vizsgálatok célpontja éppen ez a régió volt, s az első ásatási eredmények gazdagsága Európához és Ázsiához képest az utóbbiak relatíve gyengébb kutatottsági szintjéből fakadt. A régészeti érdeklődés Közel-Kelet-centrikusságából így lett a múlt században lényegi, kulturális primátus a Közel-Keletre vonatkozóan, amely aztán V. G. Childe tudományos és népszerűsítő tevékenységének eredményeként különösen meghatározó nézetté vált a nemzetközi szakirodalomban a 20. század első felére. Valószínűleg további momentumok is elmélyítették az angolszász történettudomány ilyen értelmű határozott állásfoglalását. Ennek megértéséhez tudni kell, hogy a régészettudomány múlt századi kezdetei óta alapvető kérdés volt, hogy miként feleltethetők meg a régészeti emlékanyaggal képviselt régészeti kultúrák az etnikus és a nyelvi egységeknek. V. G. Childe például 1929-től folyamatosan érvelt az egy régészeti kultúra – egy etnikus csoport – egy nyelvi egység kölcsönösen egyértelmű leképezése mellett. Mégis az említett azonosítási kísérleteinél a mindenkori kiindulási pontok a régészeti tárgyak, tárgycsoportok (azaz értelmezése szerint a régészeti kultúrák) voltak, így elmélete nyilvánvalóan egy általános materiális megközelítést jelentett. A régészettudomány kialakulásával párhuzamosan, a kezdeti nyelvészeti kutatások egyik problémája ugyancsak az volt, hogy a körvonalazott nyelvi egységek irányából miként lehet visszakövetkeztetni az etnikus csoportokra, illetve a régészeti
[289]



emlékek sajátos asszociációira. Mindemellett – nyilvánvalóan a darwini evolúció hatására – már ekkor központi szerepet játszott a nyelvészetben is bizonyos nagy nyelvi egységek származási helyének, „ősformáinak” keresése, így például az indoeurópai (indogermán) nyelvek kiindulási területének meghatározása. Ebben az összefüggésben rendkívüli jelentőségű volt G. Kossinna német tudós, aki 1902-ben először tett konkrét kísérletet arra, hogy az indoeurópai nyelvek feltételezett ősi egységét a zsinegdíszes kerámia németországi elterjedésével hozza kapcsolatba, illetve az azt készítő népességben lássa annak etnikus alapját. Nyelvészeti és régészeti érveken nyugvó elmélete az indoeurópai népek őshazáját Észak-Németország területére helyezte, ahonnan az alapnépesség elvándorlásával terjedtek volna el az ősi nyelv különböző változatai Európán át Indiáig. A körvonalazott, G. Kossinna féle tudományos elképzelés tehát kitüntetett szerepkörhöz juttatta Németországot az indoeurópai népek eredetét illetően, amit később a nemzetiszocialista propaganda kiterjesztett változatban az államideológia szintjére emelt. Az említett előzmények után talán nem tűnik véletlennek, hogy G. Childe első tudományos publikációja G. Kossinna nézeteinek régészeti oldalról történő tagadását valósította meg, s a kulturális fejlődés szempontjából korábban elsődlegesnek tekintett Németország területével szemben a Közel-Kelet és az Égeikum primér szerepét állította előtérbe. A vélemények ilyen ellentétes megfogalmazásában a tudományos érvrendszer mellett vélhetően komoly szerepet játszhatott a Németország és Nagy-Britannia közötti akkori politikai szembenállás is. Egyébként a rendszeres magyarországi őskorkutatás kezdetei szintén magukon viselik a változó politikai orientáció sokszor csak igen indirekt, de bizonyítható lenyomatát. Így például Tompa Ferenc mérföldkőnek tekinthető monográfiája, „A szalagdíszes agyagművesség kultúrája Magyarországon” (Archaeologia Hungarica V–VI., Budapest 1929), a hazai újkőkor eredetét egy Közép-Európa, szűkebben Németország irányából történő vándorlással, az ottani szalagdíszes (vonaldíszes) kerámiával jelzett népesség délkeleti, Duna-vidéki megjelenésével hozta összefüggésbe. Állíthatjuk, hogy a régészeti kultúrák eredetének magyarázatánál általánosságban is a jelzett kulturális orientáció volt uralkodó a magyar régészetben a két világháború között. Ezek után a Kárpát-medencei újkőkor, illetve a termelő gazdálkodás helyi kez
[290]



detei szempontjából valóságos forradalmi változást hozott Kutzián Ida új megközelítése, aki „A Körös-kultúra” című összegzésében (Dissertationes Pannonicae II. 23. Budapest 1944) a balkáni és égeikumi eredet, valamint szélesebb kitekintésben egy ilyen irányú, meghatározó összefüggésrendszer mellett érvelt. Az sem tartható véletlennek, hogy 1945 után a magyarországi őskorkutatás mindenfajta kulturális eredetkérdés vizsgálata során hangsúlyozottan a délkelet- és kelet-európai kapcsolatokat részesítette előnyben. V. G. Childe régészeti alapokon nyugvó őstörténeti rendszere nyilvánvalóan az L. H. Morgan, illetve K. Marx és F. Engels féle történetszemlélethez állt igen közel, így nem csoda, hogy a II. világháború után több munkája jelent meg magyar fordításban. Kitűnő logikával felépített és jó népszerűsítő stílusban megírt összegzései nyomán (pl.: A civilizáció bölcsője; Az európai társadalom őstörténete; Az ember önmaga alkotója, Budapest 1959, 1962, 1968) az Égeikum és a Közel-Kelet elsődlegességéről, innovatív centrum szerepéről vallott nézetei széles körben elfogadottá váltak a hazai olvasóközönség előtt is. Mint ahogy a biológiában Ch. Darwin alapvető munkája után (Origin of Species – A fajok eredete 1859) különösen nagy fontosságot tulajdonítottak a morfológiai hasonlóságok analízisének, ugyanúgy szinte öncéllá vált a kialakuló régészettudományban a tárgyak, díszítőmotívumok sajátosságainak analízise, azaz tipológiai vizsgálata. Ennek nyomán tárgyak, tárgytípusok, illetve magasabb integratív egységek szintjén, régészeti kultúrák fejlődési sorának rendszerét rekonstruálták Európa és a Közel-Kelet nagyobb földrajzi egységeire nézve. Egy-egy terület régészeti kultúráinak egymásutánját a szomszédos régió kulturális fejlődésmenetével úgy lehetett összekapcsolni, hogy a hasonló kulturális jelenségek, ritkábban a kölcsönös „export-import” leletek alapján egy időhorizontba helyezték az illetékes kulturális kontextusokat, azaz a megfelelő régészeti kultúrákat, s azokat relatíve egykorúnak tekintették. Mindazonáltal az így rekonstruált kapcsolatrendszer nem csupán az időrendi kötődéseket tükrözte, de a leszármazási, rokonsági viszonyokat is megjelenítette. Ezt a munkametódust úgy is értelmezhetjük, hogy a vizsgált földrajzi egységek kulturális fejlődésének lokális skáláit bizonyos találkozási pontok mentén egymáshoz illesztve egy nagy átfogó időrendi-kulturális összefüggésrendszer kereteit
[291]



hozták létre elsődlegesen Európára és a Közel-Keletre vonatkozóan. A régészeti megjelenésformák hasonlóságai alapján felépített első ilyen szisztematikus európai „modellt” M. Burkitt és G. Childe közölte 1932-ben egy kronológiai táblázat formájában, ahol 28 földrajzi régió korabeli régészeti adatait sikerült szintézisbe foglalni (Chronological Table of Prehistory – Az őstörténet időrendi táblázata. Antiquity 1932. június). Az Európára felvázolt kapcsolatrendszerek Egyiptom és Mezopotámia kulturális sorozataira voltak visszavezetve, amelyeket a helyi „királylisták” nyomán időrendileg abszolút értelemben mérhetőknek tartottak, tehát jól keltezhetőknek ítéltek. Az utóbbiakból következően a leírt munkamódszer alapot nyújtott Európa régészeti kultúráinak abszolút datálásához is. E vizuális formában kidolgozott történeti rendszer a kor szintjén sajátos magyarázatot testesített meg a darwini evolúció és a monogenezis alapján, amelynek hátterében egy unilineáris kulturális fejlődés hallgatólagos előfeltételezése is meghúzódott. E nézet szerint az egyes régiók kulturális változásait főként és döntően a diffúzió mozgásmechanizmusa által közvetített külső hatások befolyásolták döntően, ezért az említett modell gyakran „diffuzionista”, vagy G. Daniel után, „módosított diffuzionista” megjelöléssel vonult be a szakirodalomba. Az 1950-es években az említett őstörténeti felfogás legkonzekvensebb képviselője a heidelbergi régészeti iskola és annak élén V. Milojčić volt (Chronologie der jüngeren Steinzeit Mittel- und Südosteuropas – Közép-és Délkelet-Európa fiatalabb kőkorának kronológiája. Berlin 1949). Ugyanebben az időben a régészeti elmélet világszintű alakulásában, így európai szakmai megítélésben is, furcsa módon egy fizikai kormeghatározási módszer bevezetése, majd széles körű alkalmazása hozott korszakalkotó változásokat. W. Libby C-14-es eljárása és annak faévgyűrűk alapján módosított változata az abszolút időmérés természettudományos alapokon álló, új útját teremtette meg. Az első ilyen típusú adatok döbbenetes eredményt képviseltek: a korábbi formális régészeti összehasonlítások alapján létrehozott kulturális korrelációk Európa és a Közel- Kelet viszonylatában szétesni látszottak. A meghatározó jelentőségű invenciók esetében, mint például a metallurgia kialakulásában is, nemhogy Európa másodlagos átvevő szerepe derült volna ki, de annak igen korai volta, önálló fejlődésmenete körvonalazódott. Hasonló időrendi képet tükröztek Nyugat-Euró
[292]



pa és az Égeikum megalitikus építményei és az őket létrehozó kultúrák is. Így a Stonehenge-et végső formájában megépítő Wessex-kultúra 500-600 évvel előzte meg a mükénéi „kükloptikus” várak idejét. Az 1960-as évek fenti régészeti-időrendi felismerései Európában nem kis mértékben C. Renfrew kutatásainak voltak köszönhetők (The autonomy of the south-east European copper age – A délkelet-európai rézkor önállósága. Proceedings of the Prehistoric Society 35(1969) 12–47; Wessex without Mycenae – Wessex Mükéné nélkül. Annual of the British School of Archaeology at Athens 63(1968) 277–285). A résztanulmányok sokasága után világossá vált, hogy G. Childe diffúzióra és migrációra épített Közel-Kelet-centrikus történeti megközelítése alapvetően egyoldalú és összességében hibás. Ezt követően teljesen logikus lépés volt a független C-14-es időrendi dátumok figyelembevételével egy új európai őstörténeti összefüggésrendszer kidolgozása, valamint a Közel-Kelethez fűződő viszony újrafogalmazása. E munkában is úttörő szerepet vállalt C. Renfrew, hiszen 1972-ben megjelent nagy összegzése az égeikumi civilizációk Közel-Kelettől független felemelkedését és önálló történetét rekonstruálta (The Emergence of Civilisation, the Cyclades and the Aegean in the Third Millennium B. C. – A civilizáció felemelkedése, a Kükládok és az Égeikum a Kr. e. III. évezredben. London 1972). Az új szemléletű történeti-régészeti gondolkodás lassan „iskolává” szerveződött, amelynek legkarakterisztikusabb személyiségévé az amerikai L. R. Binford mellett éppen C. Renfrew vált. A „New Archaeology”, „újrégészet” a kulturális innovációk több centrumú megjelenését (poligenezisét), a nagyobb földrajzi egységek kulturális változásainak önállóságát, sajátos irányát és sebességét állította történetfilozófiájának középpontjába. Mindez a G. Childe-, illetve K. Marx- és F. Engels-féle univerzális fejlődésmodellel szemben a helyi fejlődések sokaságát, továbbá ezek saját jogon történő mérését jelentette. Általánosságban ez az új „antidiffuzionista” modell a komplex kulturális megítélésben a belső összefüggésekre helyezte a hangsúlyt, s az egyoldalúan anyagi kultúra irányából közelítő szemléleten túllépve egyenlő rangú szerepet biztosít a gazdasági, szociális és vallási momentumoknak is a történelem sajátos alakulásában. Természetesen a marxi társadalomszemlélet világléptékű, „világos szabályai” után a kulturális fejlődésvonalak „sokszínű anarchiája” bizonyos
[293]



pesszimizmusra adott okot, ami a régészeti-történeti megismerés elméleti kérdéseinek újratárgyalását, az ezzel kapcsolatos filozófiai viták fellángolását is okozta (J. A. Sabloff – L. R. Binford – P. A. McAnany: Understanding the archaeological record – A régészeti emlék értelmezése. Antiquity 61(1987) 203-209). C. Renfrew 1973-ban az előzetes résztanulmányok nyomán vállalkozott arra, hogy az európai őstörténet egészét az új elméleti alapokon összefoglalja, s a kulturális összefüggésrendszert ilyen megközelítésben rekonstruálja. Ezt a nagy munkát valósította meg a Before Civilization című könyve, amely V. G. Childe összegzései után az első teljességre törekvő áttekintés. A 22. ábrán közölt kronológiai táblázat lényegében a C. Renfrew által kidolgozott új történeti kép summázatát adja, ahogyan azt korábban M. Burkitt és V. G. Childe is megrajzolta. A fenti kutatástörténeti háttér ismeretében érthetjük meg igazán C. Renfrew régészeti tevékenységét, s a most már magyarul is olvasható könyv szűkebb régészettudományon messze túlmutató jelentőségét.
[294]



JEGYZETEK
1. V. GORDON CHILDE: Retrospect. Antiquity, vol. 32, 1958, 70. p. 2. JULIAN STEWARD: Theory of Culture Change. University of Illinois Press, Urbana, 1944, 209. p.
3. RASMUS NYERUP: Oversyn over foedrelandets mindesmaerker fra oldtiden, 1806. In: GLYN DANIEL: A Hundred Years in Archaeology. Duckworth, 1950, 38. p.
4. SIR ISAAC NEWTON: The Choronology of Ancient Kingdoms Amended. Dublin, 1728, 187. p. 5. JOHN EVANS: 1859. In: GLYN DANIEL: A Hundred Years of Archaeology. Duckworth, 1970, 61. p. 6. JACOB WORSAAE: The Prehistory of the North, 1886. xxiv. p. 7. I. E. S. EDWARDS: Absolute dating from Egyptian records and comparison with carbon-14 dating. Philosophical Transactions of the Royal Society of London, Series A, vol. 269, 1970, 11–12. p. 8. V. GORDON CHILDE: Retrospect. Antiquity. Vol. 32, 1958, 70. p.
9. JAMES FERGUSSON: Rude Stone Monuments in all Countries: their Age and Uses. Murray, 1872, 454. p. 10. Uo. 508. p. 11. OSCAR MONTELIUS: Der Orient und Europa. Stockholm, 1899, 2. p. 12. Uo. 31. p. 13. SIR GRAFTON ELLIOT SMITH: The Migrations of Early Culture. Manchester University Press, 1929, 20–21. p.
14. JAMES FERGUSSON: Rude Stone Monuments in all Countries: their Age and Uses. Murray, 1872, 518. p. 15. SIR GRAFTON ELLIOT SMITH: The Migrations of Early Culture. Manchester University Press, 1929. 10. p.
16. GUSTAV KOSSINNA: Die deutsche Vorgeschichte, eine hervorragend nationale Wissenschaft. 8. kiadás, Berlin, 1941, 264. p. 17. V. GORDON CHILDE: The Orient and Europe. American Journal of Archaeology. Vol. 43, 1939, 10. p. 18. V. GORDON CHILDE: The Dawn of European Civilisation. 1. kiadás, Routledge, 1925, 137. p. 19. V. GORDON CHILDE: The Danube in Prehistory. Clarendon Press, 1929, 34. p.
[295]



20. V. GORDON CHILDE: The Prehistory of European Society. Penguin, 1958, 124. p. Magyarul: Az európai társadalom története. Budapest, Gondolat, 1962.
21. GRAHAME CLARK: World Prehistory – a New Outline. Cambridge University Press, 1969,139–140. p. 22. SIR MORTIMER WHEELER: Crawford and ANTIQUITY. Antiquity, vol. 32, 1958, 4. p. 23. KATHLEEN KENYON: Jericho and its setting in Near Eastern history. Antiquity, vol. 30, 1956, 184–197: F. E. ZEUNER: The radiocarbon age of Jericho, uo., 197. p. 24. ROBERT J. BRAIDWOOD: Jericho and its setting in Near Eastern history. Antiquity, vol. 31, 1957, 74. p. 25. KATHLEEN KENYON: Reply to Professor Braidwood. Antiquity, vol. 31, 1957, 82. p. 26. STUART PIGGOTT: The radiocarbon date from Durrington Walls. Antiquity, vol. 33, December 1959, 289. p. 27. GLYN DANIEL: Editorial. Antiquity, vol. 33, June 1959, 79–80. p. 28. GLYN DANIEL: Editorial. Antiquity, vol. 33, December 1959, 238–239. p. 29. GLYN DANIEL: Editorial. Antiquity, vol. 34, September 1960,161–162. p. 30. ROBERT W. EHR1CH: Geographical and chronological patterns in east-central Europe. In: R. W. Ehrich (ed.): Chronologíes in Old World Archaeology. Chicago University Press, 1954, 439. p. 31. COLIN RENFREW: Neolithic and Early Bronze Age Cultures of the Cyclades and their External Relations (unpublished Ph. D. dissertation, University of Cambridge). 1965, 187. p. 32. WILLARD LIBBY: The accuracy of radiocarbon dates. Science, vol. 140, 1963, 278–279. p. 33. Uo. 34. H. S. SMITH: Egypt and C-14 dating. Antiquity, vol. 38, 1964, 36. p. 35. E. H. WILLIS H. TAUBER and K. O. MÜNNICH: Variations in the atmospheric radiocarbon concentration over the past 1300 years. American Journal of Science Radiocarbon Supplement, vol. 2, 1960, 4.p.
36. WILLARD LIBBY: Radiocarbon dating. Philosophical Transactions of the Royal Society, Series A, vol. 269, 1970, 9. p. 37. RAINER BERGER: Ancient Egyptian radiocarbon chronology. Philosophical Transactions of the Royal Society, Series A, vol. 269, 1970, 32. Lásd még R. M. CLARK and C. RENFREW: The tree-ring calibration of radiocarbon, and the chronology of ancient Egypt. Nature, vol. 243, 1973, 266–270. p. 38. GLYN DANIEL: TheMegalith Builders of Western Europe. Hutchinson, 1958, 74. p.
[296]



39. V. GORDON CHILDE: The Middle Bronze Age. Archivo de Prehistoria Levantina, vol. 4, 1953, 167. p. 40. COLIN RENFREW: Neolithic and Early Bronze Age Cultures of the Cyclades and their External Relations. (Unpublished Ph. D. dissertation, University of Cambridge), 1965, 186. p. 41. V. GORDON CHILDE: The Dawn of European Civilisation. 6. kiadás, Routledge, 1957, 315316. p. 42. V. GORDON CHILDE: Retrospect. Antiquity, vol. 32, 1958, 70. p. 43. V. GORDON CHILDE: The Danube in Prehistory, Clarendon Press, 1929, 32–33. p. 44. Uo., 35. p. 45. VLADIMIR POPOVIĆ: Une civilisation égéo-orientale sur le moyen Danube. Revue Archéologique, vol. 2, 1965, 56. p. 46. VLADIMIR MILOJČIĆ: Die absolute Chronologie der Jüngsteinzeit in Südosteuropa und die Ergebnisse der Radiocarbon- (C-14) Methode. Jahrbuch der Römisch-Germanischen Zentralmuseums Mainz, vol. 14,1967,9. és 15. p. 47. V. GORDON CHILDE: The Prehistory of European Society. Penguin, 1958, 163. p. Magyarul: Az európai társadalom története. Budapest, Gondolat, 1962. 48. Uo., 164. p. 49. STUART PIGGOTT: The Early Bronze Age of Wessex. Proceedings of the Prehistoric Society, vol. 4, 1938, 95. p.
50. COLIN RENFREW: Wessex without Mycenae. Annual of the British School of Archaeology at Athens, vol. 63,1968, 277–285. p. 51. V. GORDON CHILDE: Retrospect. Antiquity, vol. 32, 1958, 74. p. 52. V. GORDON CHILDE: Piecing Together the Past. Routledge, 1956, 154. p. 53. A. L. KROEBER: Stimulus Diffusion. American Anthropologist, vol. 42, 1940,1. p. 54. ANTHONY FORGE: Normative factors in the settlement size of Neolithic cultivators (New Guinea). In: Peter J. Ucko, Ruth Tringham és G. W. Dimbleby (eds): Man, Settlement and Urbanism, Duckworth, 1972, 375. p. 55. JAMES MELLAART: Earliest Civilisations of the Near East. Thames and Hudson, 1965, 36. p. 56. V. GORDON CHILDE: Prehistoric Communities of the British Isles. W. és R. Chambers, London, 1940, 46. p. 57. R. J. C. ATKINSON: Neolithic engineering. Antiquity, vol. 35, 1961, 293. p. 58. TOM HARRISSON: World Within, 111–112. In: Tom Harrisson és Stanley O'Connor: Gold and Megalithic Activity in Prehistoric and Recent West Borneo (Data Paper no. 77, Department of Asian Studies). Cornell University, New York, 1970, 107–108. p.
[297]



59. TOM HARRISSON–STANLEY O'CONNOR: Gold and Megalithic Activity in Prehistoric and Recent West Borneo. New York, 1970, 91–93. p. 60. T. G. E. POWELL: Some points and problems. In: T. G. E. Powell, J. X. W. P. Corcoran, Frances Lynch es J. G. Scott: Megalithic Enquiries in the West of Britain. Liverpool University Press, 1969, 270–271. p.; P. R. GIOT (ed.): Les civilisations atlantiques du néolithique à l'age du fer (Actes du premier colloque atlantique, Brest 1961). Rennes, 1963, 3. p.
61. V. GORDON CHILDE: The Dawn of European Civilisation, 1. kiadas, Routledge, 1925, 133. p. 62. Uo., 101. p. 63. J. D. EVANS: Malta. Thames and Hudson. 1959, 133. p.
64. J. D. EVANS: The Prehistoric Antiquities of the Maltese Islands. Athlone Press, 1971, 223–234. p. 65. R. C. SUGGS: Island Civilisations of Polynesia. Mentor, New York, 1960, 224. p. 66. MRS S. SCORESBY ROUTLEDGE: The Mystery of Easter Island. Routledge, 1919, 171. p.
67. ALFRED METRAUX: Easter Island, a Stone Age Civilisation of the Pacific. Deutsch, 1957, 159. p. 68. DAVID KAPLAN: Men, monuments and political systems. Southwestern Journal of Anthropology, vol. 19, 1963, 407. p. 69. THEODORE WERTIME: Man's first encounters with Metallurgy. Science, vol. 146, 1964, 1257. p. 70. V. GORDON CHILDE: The Dawn of European Civilisation. 6. kiadas, Routledge, 1957, 122123. p. 71. BOGDAN NIKOLOV: Plaque en argile avec des signes d'écriture du village Gradeshnitsa, dép. de Vratsa. Archeologiya, vol. 3, 1970, 9. p. 72. MARSHALL D. SAHLINS: Tribesmen. Prentice-Hall, Englewood Cliffs, 1968, 43–44. p.
73. ALFRED METRAUX: Easter Island, a Stone Age Civilisation of the Pacific. Deutsch, 1957, 206. p. 74. ROBERT REDFIELD: The Primitive World and its Transformations. Cornell University Press, New York, 1953, ix. p. 75. A. J. G. WACE–C. W. BLEGEN: The Pre-Mycenaean Pottery of the Mainland. Annual of the British School of Archaeology, Athens, vol. 22, 1918, 179. p.
76. EMILY VERMEULE: Greece in the Bronze Age. Chicago University Press, Chicago, 1964, 26. p. 77. V. GORDON CHILDE: The Dawn of European Civilisation. 1. kiadas, Routledge, 1957, 29. p. 78. Uo., 24. p. 79. V. GORDON CHILDE: Man Makes Himself. Watts, 1936, 169–170. p. Magyarul: Az ember önmaga alkotója. Budapest, Gondolat, 1968.
[298]



80. J. WALTER GRAHAM: Egyptian features at Phaistos. American Journal of Archaeology, vol. 74, 1970, 238. p. 81. R. J. C. ATKINSON: Moonshine on Stonehenge. Antiquity, vol. 40, 1966, 215. p. 82. R. J. C. ATKINSON: Decoder Misled? (Gerald S. Hawkins, Stonehenge Decoded című művének recenziója). Nature, vol. 210, 1966, 1302. p. 83. STUART PIGGOTT: The Early Bronze Age of Wessex. Proceedings of the Prehistoric Society, vol. 4, 1938, 95. p. 84. R. J. C. ATKINSON: Stonehenge. Pelican, I960, 165–166. p. 85. Uo., 166–7. p. 86. WILLIAM BARTRAM: The Travels of William Bartram. ed. Francis Harper, Yale University Press, 1958, 326. p.
87. WILLIAM BARTRAM: Observations on the Creek and Cherokee Indians (Transactions of the American Ethnological Society, 3) 1879,55–56. p. 88. GRANT FOREMAN (ed.): A Traveller in Indian Territory, the Journal of Ethan Allen Hitchock, Cedar Rapids (Iowa), 1930, 114–115. In: John R. Swanton: The Indians of the Southeastern United States (Smithsonian Institution Bureau of American Ethnology Bulletin no. 137) 1946, 389390. p. 89. L. LAWSON: History of Carolina, Containing the Exact Description and Natural History of that County, Raleigh (North Caroline), 1860, 288; In: Swanton: The Indians of the Southeastern United States, 740. p.
90. ELMAN R. SERVICE: Primitive Social Organisation. Random House, New York, 1962, 170171. p. 91. C. DARYLL FORDE: Habitat, Economy and Society, Methuen, 1934, 227. p. 92. CHARLES LANMAN: Adventures in the Wilds of the United States and British Provinces. Philadelphia, 1856, 424–428; In: Swanton: The Indians of the Southeastern United States, 770–771. p. 93. PETER J. UCKO: Ethnography and archaeological interpretation of funerary remains. World Archaeology, vol. 1, 1963, 262–263. p.
[299]



BIBLIOGRÁFIA
1. BEVEZETÉS
G. E. DANIEL: From Worsaae to Childe, the models of prehistory. Proceedings of the Prehistoric Society, vol. 38, 1971, 140–153. p. E. NEUSTUPNÝ: Whither archaeology? Antiquity, vol. 45, 1971, 34–39. p. C. RENFREW: New configurations in Old World archaeology. World Archaeology, vol. 2, 1970, 190–211. p. G. STERUD: A paradigmatic view of prehistory. In: C. Renfrew (ed.), The Explanation of Culture Change: Models in Prehistory, Duckworth, 1973.
B. G. TRIGGER: Aims in prehistoric archaeology. Antiquity, vol. 44, 1970, 26–37. p.
2. A KELTEZÉS NEHÉZSÉGEI
M. BURKITT–V. G. CHILDE: A chronological table of prehistory. Antiquity, vol. 6, 1932, 185205. p. V. G. CHILDE: The Dawn of European Civilisation, 1. kiadás, Routledge, 1925. V. G. CHILDE: Retrospect. Antiquity, vol. 32, 1957, 69–74. p. V. G. CHILDE: The Dawn of European Civilisation. 6. kiadás, Routledge, 1957, 346–347. p.
V. G. CHILDE: The Prehistory of European Society. Penguin, 1958. Magyarul: Az europai társadalom története. Budapest, Gondolat, 1962. G. E. DANIEL: From Worsaae to Childe, the models of prehistory. Proceedings of the Prehistoric Society, vol. 38, 1971, 140–153. p. I. E. S. EDWARDS: Absolute dating from Egyptian records and comparison with carbon-14 dating. Philosophical Transactions of the Royal Society, London, Series A, vol. 269, 1970, 11–18. p. M. GIMBUTAS: Bronze Age Cultures in Central and Eastern Europe. Mouton, The Hague, 1965.
W. C. HAYES, M. B. ROWTON és F. H. STUBBINGS: Chronology: Egypt; Western Asia; Aegean Bronze Age. Cambridge Ancient History, vol. 1, 1962, VI. fejezet. R. W. HUTCHINSON: Prehistoric Crete. Pelican, 1962.
[300]



V. MILOJČIĆ: Chronologie der jüngeren Steinzeit Mittel- und Südosteuropas. Archäologisches Institut, Berlin, 1949.
O. MONTELIUS: Die alteren Kulturperioden im Orient und in Europa. I. Die Methode. Stockholm, 1903. E. E. ZEUNER: Dating the Past. 4. kiadas, Methuen, 1958.
3. AZ ELSŐ RADIOKARBON FORRADALOM
A radiokarbon keltezési módszer
G. BARKER: Radiokarbon dating, its scope and limitations. Antiquity, vol. 32, 1958, 253–263. p. G. BARKER: Critical assessment of radiocarbon dating. Philosophical Transactions of the Royal Society, London, Series A, vol. 269, 1970, 37–45. p. W. F. LIBBY: The accuracy of radiocarbon dates. Science, vol. 140, 1963, 278–280; újranyomva in Antiquity, vol. 37, 1963, 213–219. p. W. F. LIBBY: Radiocarbon Dating, Chicago University Press, Chicago, 1965.
W. F. LIBBY: Ruminations on radiocarbon dating. In: I. U. Olsson (ed.): Radiocarbon Variations and Absolute Chronology (Proceedings of the Twelfth Nobel Symposium), Wiley, 1970, 629640. p.
W. F. LIBBY: Radiocarbon dating. Philosophical Transactions of the Royal Society, Series A, vol. 269, 1970, 1–10. p. W. F. LIBBY–C. E. ANDERSON–J. R. ARNOLD: Age determination of radiocarbon content: world-wide assay of natural radiocarbon. Science, vol. 109, 1949, 227. p. H. T. WATERBOLK: Working with radiocarbon dates. Proceedings of the Prehistoric Society, vol. 37, 1971, 15–33. p. E. H. WILLIS: Radiocarbon dating. In: D. Brothwell és E. Higgs (eds): Science in Archaeology, 2. kiadás, Thames and Hudson, 1969, 46–57. p.
Régészeti következményei
R. J. BRAIDWOOD: Jericho and its setting in Near Eastern history. Antiquity, vol. 31, 1957, 73–81. p. E. H. S. BUSHNELL: Radiocarbon dates and New World chronology. Antiquity, vol. 35, 1961, 285–291. p. J. G. D. CLARK: World Prehistory – an Outline. Cambridge University Press, 1961. Magyarul: A világ őstörténete. Budapest, Gondolat, 1975. J. G. D. CLARK: Radiocarbon dating and the expansion of farming over Europe. Proceedings of the Prehistoric Society, vol. 31, 1965, 58–73. p.
[301]



G. E. DANIEL: Editorials in Antiquity, 1958–60. Különösen Antiquity, vol. 33, 1959, 80. és 238. p.; Antiquity, vol. 34, 1960, 161. p. R. W. EHRICH, (ed.): Chronologies in Old World Archaeology. Chicago University Press, Chicago, 1965. H. GODWIN: Radiocarbon dating and Quaternary history in Britain; the Croonian lecture. Proceedings of the Royal Society, Series B, vol. 153, 1960, 287–320. p. K. M. KENYON: Reply to Professor Braidwood. Antiquity, vol. 31, 1957, 82–84. p. J. MELLAART: Anatolia and the Balkans. Antiquity, vol. 24, I960, 270–278. p. V. MILOJČIĆ: Zur Anwendbarkeit der C14–Datierung in der Vorgeschichtsforschung. Germania, vol. 35, 1957, 102. p. V. MILOJČIĆ: Die absolute Chronologie der Jüngsteinzeit in Südosteuropa und die Ergebnisse der Radiokarbon–(C14)–Methode. Jahrbuch der Römisch-Germanischen Zentralmuseums Mainz, vol. 14, 1967, 9–37, p. H. L. MOVIUS: Radiocarbon dates and Upper paleolithic archaeology in central and western Europe. Current Anthropology, vol. 1, 1960, 355–392. p.
H. L. THOMAS: Near Eastern, Mediterranean and European Chronology (Studies in Mediterranean Archaeology no. 17), Gothenburg, 1967. H. T. WATERBOLK: The 1959 Carbon-14 Symposium at Groningen. Antiquity, vol. 34, 1960, 1418. p.
4. A RADIOKARBON-DÁTUMOK FAÉVGYŰRŰS MÓDOSÍTÁSA (KALIBRÁLÁSA)
M. J. AITKEN: Dating by archaeomagnetic and thermoluminescence methods. Philosophical Transactions of the Royal Society, Series A, vol. 269, 1970, 77–88. p. M. S. BAXTER–A. WALTON: Fluctuations of atmospheric carbon-14 concentrations during the past century. Proceedings of the Royal Society, Series A, vol. 321, 1971, 105–127. p. R. BERGER: Ancient Egyptian radiocarbon chronology. Philosophical Transactions of the Royal Society, Series A, vol. 269, 1970, 23–36. p. R. BERGER: The potential and limitations of radiocarbon dating in the Middle Ages: the radiochronologist's view. In: R. Berger (ed.): Scientific Methods in Mediaeval Archaeology, University of California Press, Berkeley, 1970, 89–139. p. V. BUCHA: Evidence for changes in the Earth's magnetic field intensity. Philosophical Transactions of the Royal Society, Series A, vol. 269, 1970, 47–55. p.
[302]



R. M. CLARK–C RENFREW: A statistical approach to the calibration of floating tree-ring chronologies using radiocarbon dates. Archaeometry, vol. 14, 1972, 5–19. p. R. M. CLARK–C. RENFREW: The tree-ring calibration of radiocarbon and the chronology of ancient Egypt. Nature, vol. 243, 1973, 266–270. p. P. E. DAMON–A. LONG–D. C. GREY: Fluctuations of atmospheric C14 during the last six millennia. Journal of Geophysical Research, vol. 71, 1966, 1055–1063. p. C. W. FERGUSON: Bristlecone pine: science and esthetics. Science, vol. 159, 1968, 839–846. p. C. W. FERGUSON: A 7104-year annual tree-ring chronology from bristlecone pine, Pinus aristata, from the White Mountains, California. Tree-Ring Bulletin, vol. 29, 1969, 3–39. p. C. W. FERGUSON: Dendrochronology of bristlecone pine, Pinus aristata. Establishment of a 4784year chronology in the White Mountains of eastern-central California. In: I. U. Olsson (ed.): Radiocarbon Variations and Absolute Chronology, Wiley, 1970, 237–261. p.
C. W. FERGUSON–B. HUBER–H. E. SUESS: Determination of the age of Swiss lake dwellings as an example of dendrochronologically calibrated radiocarbon dating. Zeitschrift für Naturforschung, vol. 21 A, 1966, 1173–1177. p. H. N. MICHAEL–K. RALPH: Correction factors applied to Egyptian radiocarbon dates from the era before Christ. In: I. U. Olsson (ed.): Radiocarbon Variations and Absolute Chronology. Wiley, 1970, 109–120. p.
I. U. OLSSON (ed.): Radiocarbon Variations and Absolute Chronology (Proceedings of the Twelfth Nobel Symposium), Wiley, 1970. A legfontosabb előadókhoz lásd: Neustupný; Michael és Ralph; Stuiver; Ferguson; Lerman, Mook és Vogel; Suess; Damon; valamint Damon és Grey.
T. A. RAFTER–GRANT-TAYLOR (eds): Proceedings of the 8th International Conference on Radiocarbon Dating (Lower Hutt, New Zealand, 1973). E. K. RALPH–H. N. MICHAEL: Problems of the radiocarbon calendar. Archaeometry, vol. 10, 1967, 3–11. p. C. RENFREW–R. M. CLARK: Problems of the radiocarbon calendar and its calibration. Archaeometry, vol. 16, 1974, 5–18. p. M. STUIVER: Origin and extent of atmospheric 14C variations during the past 10 000 years. In: Radiocarbon Dating and Methods of Low Level Counting. International Atomic Energy Authory, Vienna, 1967, 27–40. p. H. E. SUESS: Secular variations of the cosmic-ray-produced Carbon 14 in the atmosphere and their interpretations. Journal of Geophysical Research, vol. 70, 1965, 5937–5952. p. H. E. SUESS: Bristlecone pine calibration of the radiocarbon time scale from 4100 B. C. to 1500 B. C.. Radioactive Dating and Methods of Low
[303]



Level Counting. International Atomic Energy Authority, Vienna, 1967, 24–40. p. H. E. SUESS: Bristlecone-pine calibration of the radiocarbon time-scale 5200 B. C. to the present. In: I. U. Olsson (ed.): Radiocarbon Variations and Absolute Chronology. Wiley, 1970, 303–312. p. E. H. WILLIS–H. TAUBER–K. O. MÜNNICH: Variations in the atmospheric radiocarbon concentration over the past 1300 years. American Journal of Science Radiocarbon Supplement, vol. 2, 1960, 1–4. p. D. W. ZIMMERMAN–J. HUXTABLE: Some thermoluminescent dates for Linear pottery. Antiquity, vol. 44, 1970, 304–305. p.
5. A KRONOLÓGIA HAGYOMÁNYOS KERETEINEK ÖSSZEOMLÁSA
J. A. BAKKER–J. C. VOGEL–T. W1SLANSKI: TRB and other C14 dates from Poland. Helinium, vol. 9, 1969, 3–27. p. B. BLANCE: Early Bronze Age colonists in Iberia. Antiquity, vol. 35, 1961, 192–202. p. E. NEUSTUPNÝ: Absolute chronology of the neolithic and aeneolithic periods of central and south-eastern Europe. Slovenska Archeologia, vol. 16, 1968, 19–56. p. E. NEUSTUPNÝ: Absolute chronology of the neolithic periods of central and south-east Europe.II. Archeologické Rozhledy, vol. 21, 1969, 783–808. p. C. RENFREW: Colonialism and Megalithismus. Antiquity, vol. 41, 1967, 276–288. p.
C. RENFREW: Wessex without Mycenae. Annual of the British School of Archaeology at Athens, vol. 63, 1968, 277–285. p. C. RENFREW: The tree-ring calibration of radiocarbon: an archeological evaluation. Proceedings of the Prehistoric Society, vol. 36, 1970, 280–311, p.
C. RENFREW: Carbon 14 and the prehistory of Europe. Scientific American, 225, 1971, 63–72. p.
6. A DIFFÚZIÓN TÚL
Diffúzió és diffuzionizmus
L. R. BINFORD: Some comments on historical versus processual archaeology. Southwestern Journal of Anthropology, vol. 24, 1968, 267–275. p. V. G. CHILDE: Prehistoric Migrations in Europe. Asheheoug, Oslo, 1950.
[304]



G. E. DANIEL: The Idea of Prehistory. Watts, 1962, Pelican, 1964. G. ELLIOT SMITH: The Migrations of Early Culture. University Press, 1929. T. HÄGERSTRAND: A Monte Carlo approach to diffusion. European Journal of Sociology, vol. 6, 1965, 43–67. p.
M. HARRIS: The Rise of Anthropological Theory. Routledge, 1968.
R. NAROLL: Two solutions to Galton's problem. Philosophy of Science, vol. 28, 1961, 15–39. p. J. H. ROWE: Diffusionism and archaeology. American Antiquity, vol. 32, 1966, 334–337. p. E. B. TYLOR: On a method of investigating the development of institutions applied to the laws of marriage and descent. Journal of the Royal Anthropological Institute, vol. 28, 1889, 245–269. p.
Legújabb megközelítés
L. R. BINFORD: Archaeology as anthropology. American Antiquity, vol. 28, 1962, 217–225. p. L. R. BINFORD: A consideration of archaeological research design. American Antiquity, vol. 29, 1964, 425–441. p. L. R. BINFORD: Archaeological systematics and the study of culture process. American Antiquity, vol. 31, 1965, 203–210. p. L. R.–S. R. BINFORD (eds): New Perspectives in Archaeology. Aldine, Chicago, 1968. E. BOSERUP: The Conditions of Agricultural Growth. Allen and Unwin, 1965.
R. B. BRAITHWAITE: Scientific Explanation. Cambridge University Press, 1953. R. L. CARNEIRO: On the relationship between size of population and complexity of social organization. Southwestern Journal of Anthropology, vol. 23,1967, 234–43. p. J. G. D. CLARK: Prehistoric Europe, the Economic Basis. Methuen, 1952. D. L. CLARKE: Analytical Archaeology. Methuen, 1968. D. L. CLARKE (ed.): Models in Archaeology. Methuen, 1973. K. V. FLANNERY: Archaeological systems theory and early Mesoamerica. In: B. J. Meggers (ed.): Anthropological Archaeology in the Americas. Anthropological Society of Washington, Washington D. C., 1968, 67–87. p.
P. HAGGETT: Locational Analysis in Human Geography. Arnold, 1965.
K. POLANYI: The economy as instituted process. In: K. Polanyi–C. M. Arensberg–H. W. Pearson (eds): Trade and Market in the Early Empires. Free Press, New York, 1957, 243–69. p. Magyarul: Az archaikus társadalom és a gazdasági szemlélet (A gazdaság mint intézményesített folyamat). Budapest, Gondolat, 1976, 228–273. p.
[305]



C. RENFREW: The Emergence of Civilisation, the Cyclades and the Aegean in the Third Millennium B. C. Methuen, 1972.
C. RENFREW (ed.): The Explanation of Culture Change: Models in Prehistory. Duckworth, 1973. M. D. SAHLINS: On the sociology of primitive exchange. In: M. Banton (ed.): The Relevance of Models for Social Anthropology. Tavistock, 1965, 139–238. p.
E. R SERVICE: Primitive Social Organisation. Random House, New York, 1962. P. E. L. SMITH: Agricultural land use and the settlement patterns, a demographic perspective. In: P. J. Ucko–R. Tringham–G. Dimbleby (eds): Man, Settlement and Urbanism. Duckworth, 1972. J. H. STEWARD: Theory of Culture Change. University of Illinois Press, Urbana, 1955. B. C. TRIGGER: Beyond History, the Methods of Prehistory. Holt, Reinhart and Winston, New York, 1968. B. C. TRIGGER: Major concepts of archaeology in historical perspective. Man, vol. 3, 1968, 523541. p. P. J. UCKO: Ethnography and archaeological interpretation of funerary remains. World Archaeology, vol. 1, 1969, 262–280. p. T. C. YOUNG: Population densities and early Mesopotamian urbanism. In: P. J. Ucko–R. Tringham–G. Dimbleby (eds): Man, Settlement and Urbanism. Duckworth, 1972.
7. A MEGALITOK TITKA
Európai megalitok
P. ASHBEE: The Earthen Long Barrow in Britain. Dent, 1970.
H. CASE: Settlement pattern in the north Irish neolithic. Ulster Journal of Archaeology, vol. 32, 1969, 3–27. p.
V. G. CHILDE: Prehistoric Communities of the British Isles. W. and M. Chambers, 1940. G. E. DANIEL: The Megalith Builders of Western Europe. Hutchinson, 1958. G. E. DANIEL: Northmen and southmen. Antiquity, vol. 41, 1967, 313–316. p. A. FLEMING: The myth of the mother-goddess. World Archaeology, vol. 1, 1969, 247–261. p. P. R. GIOT: The impact of radiocarbon dating on the establishment of the prehistoric chronology of Britanny. Proceedings of the Prehistoric Society, vol. 37, 1971, 208–217. p.
A. S. HENSHALL: The Chambered Tombs of Scotland. Volume I, Edinburgh University Press, 1963.
[306]



S. PIGGOTT: Neolithic Cultures of the British Isles. Cambridge University Press, 1954. T. G. E. POWELL (ed.): Megalithic Enquiries in the West of Britain. Liverpool University Press, 1969. C. RENFREW: Colonialism and Megalithismus. Antiquity, vol. 41, 1967, 276–288. p.
Monumentális építészet és neolit társadalmak
R. J. C. ATKINSON: Neolithic engineering. Antiquity, vol. 35, 1961, 292–299. p. R. BULMER: Political aspects of the Moka ceremonial exchange system among the Kyaka people of the western highlands of New Guinea. Oceania, vol. 31, 1960, 1–13. p. B. J. ERASMUS: Monument building: some field experiments. Southwestern Journal of Anthropology, vol. 21, 1965, 277–302. p.
T. HARRISON–S. J. O'CONNOR: Gold and Megalithic Activity in Prehistoric and Recent West Borneo. Cornell University, Ithaca, New York, 1970. R. F. HEIZER: Ancient heavy transport, methods and achievements. Science, vol. 153, 1966, 821830. p. C. KAPLAN: Men, monuments and political systems. Southwestern Journal of Anthropology, vol. 19, 1963, 397–410. p. E. R. LEACH: Hydraulic society in Ceylon. Past and Present, vol. 15, 1959, 2–26. p.
8. A VILÁG ELSŐ KŐTEMPLOMAI (A 7.fejezetnél felsorolt művek egy része erre a fejezetre is vonatkozik.)
Málta
J. D. EVANS: Malta. Thames and Hudson, 1959.
J. D. EVANS: Prehistoric Antiquities of the Maltese Islands. Athlone, 1971.
C. RENFREW: New configurations in Old World archaeology. World Archaeology, vol. 2, 1970, 199–211. p. C. RENFREW: Malta and the calibrated radiocarbon chronology. Antiquity, vol. 46, 1972, 141–145. p. B. H. TRUMP: Skorba (Reports of the Research Committee of the Society of Antiquaries of London, no. 22), Society of Antiquaries, 1966.
[307]



Főnökségek
P. FARB: Man's Rise to Civilisation. Secker and Warburg, 1969 C. RENFREW: Beyond a subsistence economy: the evolution of social organisation in Prehistoric Europe. In: C. Moore (ed.): Reconstructing Complex Societies. American School of Oriental Research, 1974, 69–96. p. M. D. SAHLINS: Social Stratification in Polynesia. University of Washington, Seattle, 1955. M. D. SAHLINS: Tribesmen. Prentice-Hail, Englewood Cliffs, 1968. W. T. SANDERS–J. MARINO: New World Prehistory. Prentice-Hall, Englewood Cliffs, 1970. E. R. SERVICE: Primitive Social Organisation. Random House, New York, 1962. E. R. SERVICE: Cultural Evolutionism, Theory in Practice. Holt, Reinhart and Winston, New York, 1971.
Húsvét-sziget
K. P. EMORY: Polynesian stone remains. In: C. S. Coon and J. M. Andrews (eds): Studies in the Anthropology of Oceania and Asia (Papers of the Peabody Museum of American Archaeology and Ethnology, Harvard University, no. 20), Cambridge, Massachusetts, 1943, 9–21. p. T. HEYERDAHL: Aku-Aku, The Secret of Easter Island. Allen and Unwin, 1958. Magyarul: Aku-Aku. A Húsvét-sziget titka. Budapest, Gondolat, 1963. T. HEYERDAHL–E. N. FERDON (eds): Archaeology of Easter Island, I (Monographs of the School of American Research and the Museum of New Mexico, no. 24, part I), 1961. A. METRAUX: Ethnology of Easter Island (Bernice Bishop Museum Bulletin, no. 160), 1940. A. METRAUX: Easter Island, a Stone Age Civilisation in the Pacific. Deutsch, 1957. S. ROUTLEDGE: The Mystery of Easier Island, the Story of an Expedition. Sifton, Praed, 1919.
M. D. SAHLINS: Esoteric efflorescence in Easter Island. American Anthropologist, vol. 57, 1955, 1045–1052. p. R. C. SUGGS: Island Civilisation of Polynesia. New American Library, New York, 1960.
[308]



9. AZ EURÓPAI FÉMMŰVESSÉG KEZDETE
Rézkor
V. G. CHILDE: The Danube in Prehistory. Oxford University Press, 1929. V. G. CHILDE: The Dawn of European Civilisation. 6. kiadás, Routledge, 1957.
H. H. COGHLAN: Notes on the Prehistoric Metallurgy of Copper Bronze in the Old World (Pitt Rivers Museum, Oxford, Occasional Paper on Technology, no. 4), 1951. C. D. FORDE: Habitat, Economy and Society. Methuen, 1934.
B. JOVANOVIĆ: Early copper metallurgy of the central Balkans. In: Actes du VIII Congrès des Sciences Préhistoriques et Protohistoriques, I, Belgrade, 1971.
P. S. MARTIN–G. I. QUIMBY–D. COLLIER: Indians Before Columbus. Chicago University Press, 1947. C. RENFREW: The Art of the First Farmers. Sheffield City Museum, 1969. C. RENFREW: The autonomy of the south-east European copper age. Proceedings of the Prehistoric Society, vol. 35, 1969, 12–47. p. C. RENFREW: Sitagroi, radiocarbon and the prehistory of south-east Europe. Antiquity, vol. 45, 1971, 275–282. p.
R. TRINGHAM: Hunters, Fishers and Farmers of Eastern Europe, 6000–3000 B. C. Hutchinson, 1971. T. WERTIME: Man's first encounters with metallurgy. Science, vol. 146, 1964, 1257–1267. p.
Az őskori Balkán jelei és írása
A. FALKENSTEIN: Zu den Tontafeln aus Tartaria. Germania, vol. 43, 1965, 269–273. p. V. L. GEORGIEV: Un sceau inscrit de I'époque chalcholithique trouvé en Thrace. Studi Miceni ed Egea – Anatolici, vol. 9, 1969, 32–35. p. M. S. F. HOOD: The Tartaria tablets. Antiquity, vol. 41, 1967, 99–113. p. J. MAKKAY: The late neolithic Tordos group of signs. Alba Regia Annales Musei Stephani Regis (Székesfehérvár), vol. 10, 1969, 9–50. p. J. MAKKAY: A chalcolithic stamps seal from Karanovo, Bulgaria. Kadmos, vol. 10, 1971, 1–9. p. V. MILOJČlĆ: Die Tontafeln von Tartaria und die absolute chronologie des mitteleuropäischen Neolithikums. Germania, vol. 43, 1965, 261–268. p. E. NEUSTUPNÝ: The Tartaria tablets. Antiquity, vol. 42, 1968, 32–35. p. B. NIKOLOV: Débuts de I'écriture du chalcholithique dans les terres bulgares. Archaeologiya (Sofia), vol. 3, 1970, 1–9. p.
[309]



H. SCHMIDT: Tordos. Zeitschrift für Ethnologie (1903), 39–41. és 438–469. p. N. VLASSA: Chronology of the neolithic in Transylvania in the light of the Tartaria settlement. Dacia, vol. 7, 1963, 1–94. p.
10. AZ EURÓPAI CIVILIZÁCIÓ KIALAKULÁSA
K. BRANIGAN: The Foundations of Palatial Crete. Routledge, 1970.
V. G. CHILDE: Man Makes Himself. 3. kiadas, Watts, 1956. Magyarul: Az ember önmaga alkotója. Budapest, Gondolat, 1968. A. EVANS: The Palace of Minos. Macmillan (London), 1921–1935. M. S. F. HOOD: The Minoans. Thames and Hudson, 1971. Magyarul: A minószi Kréta. Budapest, Gondolat, 1983. H. W. HUTCHINSON: Prehistoric Crete. Penguin, 1962. S. MARINATOS–M. HIRMER: Crete and Mycenae. Thames and Hudson, 1960.
C. RENFREW: The Emergence of Civilisation, the Cyclades and the Aegean in the Third Millennium B. C. Methuen, 1972. W. TAYLOUR: The Mycenaeans. Thames and Hudson, 1964. E. VERMEULE: Greece in the Bronze Age. Chicago University Press, 1964.
11. STONEHENGE ÉS A KORAI BRONZKOR
A. M. APSIMON: The earlier bronze age in the north of Ireland. Ulster Journal of Archaeology, vol. 32, 1969, 28–72. p. R. J. C. ATKINSON: Stonehenge. Penguin, 1960. K. BRANIGAN: Wessex and Mycenae, some evidence reviewed. Wiltshire Archaeological and Natural History Magazine, vol. 65, 1970, 89–107. p.
V. G. CHILDE: The Prehistory of European Society. Penguin, 1958. Magyarul: Az európai társadalom története. Budapest, Gondolat, 1962. J. COLES–J. TAYLOR: The Wessex culture: a minimal view. Antiquity, vol. 45, 1971, 6–14. p. A. FLEMING: Territorial patterns in bronze age Wessex. Proceedings of the Prehistoric Society, vol. 37, part 1, 1971, 138–166. p. F. HARPER: The Travels of William Bartram. Yale University Press, New Haven, 1958. G. S. HAWKINS: Stonehenge Decoded. Souvenir Press, 1966. O. MONTELIUS: The chronology of the British Bronze Age. Archaeologia, vol. 61, part 2, 1908, 97–162. p. R. G. NEWTON–C. RENFREW: British faience beads reconsidered. Antiquity, vol. 44, 1970, 199206. p.
[310]



S. PIGGOTT: The early bronze age in Wessex. Proceedings of the Prehistoric Society, vol. 4, 1938, 52–106. p. S. PIGGOTT: Mycenae and barbarian Europe: an outline survey. Sbornik Narodniho Muzea v Praze. Vol. 20, 1966, 117–125. p.
C. RENFREW: Wessex without Mycenae. Annual of the British School of Archaeology at Athens, vol. 63, 1968, 277–285. p. C. RENFREW: Monuments, mobilisation and social organisation in neolithic Wessex. In: C. Renfrew (ed.): The Explanation of Culture Change: Models in Prehistory. Duckworth, 1973. C. RENFREW: Wessex as a social question. Antiquity, vol. 47, 1973, 221–225. p. J. F. S. STONE: Wessex. Thames and Hudson, 1958. J. R. SWANTON: The Indians of the Southeastern United States (Smithsonian Institution Bureau of American Ethnology Bulletin, no. 137), 1946.
A. THOM: Megalithic Sites in Britain, Clarendon, 1967.
G. WAINWRIGHT: Woodhenges. Scientific American, vol. 223, 1970, 30–38. p.
[311]






NÉV- ÉS TÁRGYMUTATÓ
Abbeville 19 adaptáció 136, 140, 174, 213, 214 ahu 170, 171, 173, 174, 176 Ahu Vinapu 170 aknasírok 44, 104–106, 108, 159, 190, 209, 224, 228, 237 Albánia 108 álboltozat 39, 40, 131, 132, 139, 140, 158, 209, 131, 132, 139, 140, 157, 209 Alexander, John 263 Alexandrovác 186 Ali Kos 183 álkupolasír 39, 40, 90, 95, 209, 224, 251 állandó eltérés 272, 277–279 Állomáskövek 232, 236, 242, 253 Alméria 137 Anatólia 65, 100, 212, 217 Anderson, E. C. 281 Antequera 90, 128 antikoincidencia-számláló 275, 276 anyagi kultúra 161 anyaistennő 47, 89, 90, 191 apszis 158, 162 Arran 141–146, 149–151, 162, 168, 173, 243 Ashbee, Paul 146, 243 asztronómiai megfigyelések 25, 234, 236, 242, 252–254, 257 Atkinson, Richard 138, 139, 231–233, 236, 247 Átreusz kincsesháza 40, 90, 209 Aubrey, John 231, 232
Aubrey-lyukak 231, 232, 242 Ausztrália 62–64, 123 Avebury 232, 233, 247, 248
Babilónia 213 Baden-kultúra 102 Balkán 12, 39, 41, 44, 45, 69–72, 89, 93, 96, 98, 100, 102, 104, 109, 111, 112, 114, 123, 177, 179, 181, 184, 188, 191, 192, 195–197, 199, 202, 203, 246 Baltikum 104, 240 Banica 186, 188 bányák 202, 246 barbárok 105, 114, 127, 128, 165, 210, 215, 238, 253, 264 Barker, Harold 276 barlangművészet 19, 62, 63, 268 Barnenez 94 Bartram, William 247, 249, 250, Beg an Dorchenn 153 bekarcolt jelek 70, 91, 97, 98, 100, 101, 161, 172, 173, 186–188, 193, 198, 211, 240 Beludzsisztán 213 Berger, Rainer 85, 87 Biblia 18 Binford, Lewis R. 152, 270, 293, 294 Blance, Beatrice 91 Blegen, Carl 28, 69, 212, 215 bodrogkeresztúri kultúra 180 Borneo 149 borostyán 44, 104, 108, 228, 237, 240, 258, 260–262 Boserup, Esther 121



Boucher de Perthes, J. 19 Boyne-temető 90 Braidwood, Robert 57, 58, 120 Bretagne 39, 59, 71, 89, 90, 93, 129, 132, 133, 136, 137, 152, 154, 240 Breuil, H. 63 Britannia 44, 59–61, 67, 69, 89, 106–108, 128, 129, 132, 136–138, 146, 164, 168, 192, 232, 233, 237–240, 243–246, 250, 251, 253, 255, 257, 259–261 Brodgar gyűrűje 146, 233 Brückner, E. 22 Bucha, V. 80 Bulgária 108, 177, 179, 182, 185, 186, 188 Burkitt, Miles 45, 292–294 Bush Barrow 106, 228, 260 busmanok 29 Bylany 243
Can Hasan 183 Caracol 254 Carapito 95 Case, Humphrey 136, 152, 154 Caskey, J. L. 216, 218 Çatal Hüyük 69, 183, 189 Çayönü 183 Censorinus 125 Cernica 184, 201 Charles, J. A. 184 cherokee indiánok 117, 247, 254, 256 Cherwell, Lord 49 Chichén Itza 254 Childe, V. Gordon 13, 35, 36, 38–42, 44–48, 61, 67, 69, 91–93, 98, 100, 102, 105, 108, 109, 111, 112, 115, 119, 132, 141, 144, 152, 159, 177, 180, 181, 212–214, 225, 226, 271, 287294 citadella 208, 209, 219 Clark, J. G. D. 47, 64, 66–68, 120, 150 Clark, Malcolm 82, 87
Cook, Captain 170, 174 Costwold Severn 45, 46, 150 Crawford, O. G. S. 49, 59 creek indiánok 247, 250, 251 Cueva de la Pastora 139 Cueva del Romeral 128 Curtius, Ernst 210
Csehszlovákia 105, 107, 229, 243 csere 122, 123, 147, 149, 201, 202, 223, 225,261, 264, 268, 271 Cserepek háza 218, 223, 224 csoportos sír lásd kollektív temetkezés
Dánia 39, 69, 99, 104, 128, 132, 133, 135, 137 Daniel, Glyn 14, 34, 35, 47, 48, 59, 61, 90, 129, 131, 292 Darwin, Charles 15, 20, 291 dendrokronológia 73, 74, 76, 84, 86 De Vries, Hl. 76 Dimini 216 diffúzió 14, 28, 31, 33, 36, 37, 89, 99, 115, 116, 179, 204, 213, 214, 288, 292, 293 diffuzionizmus 13, 16, 31, 32, 35, 48, 89–91, 96, 100, 101, 104, 109, 110, 118, 126, 128, 133, 134, 154, 159, 169, 178, 179, 186, 202, 204, 264, 271, 292 díszítőművészet 156, 160, 161, 185, 199, 207, 226, 291 dolmen 30, 31, 38, 39, 132, 135, 137 Dorset 106, 243 Duna 39, 67, 96, 98, 101, 199 Durkheim, Emile 167 Durrington Walls 59, 60, 232, 246, 247 Dzsadovó 189 Dzsarmo 57



Earls Barton 108 Edwards, I. E. S. 25 Égeikum 27–29, 39, 41, 44–47, 69, 71, 72, 88, 89, 91–93, 95–97, 99–105, 110, 123, 124, 161, 177, 184, 204, 205, 210–212, 214–219, 222, 226, 228, 258, 261 Egyiptom 12, 24, 26, 27, 42, 97, 100, 132, 156, 168, 204 Ehrich, Robert 69 El Argar-kultúra 46 élelemtermelés, korai 56, 60, 63–65 Elliot Smith, Sir Grafton 31, 34, 36, 63 Emborio 216 emelvények (emelvénysírok) 170 lásd még ahu és marae
Engels, Friedrich 288, 291, 293 építészet 32, 59, 72, 125, 128, 157, 158, 160, 170, 176, 226, 228, 238, 242, 247, 252, 257, 258 Er-Mané 140 erődítések 57, 91, 93, 96, 190, 209, 216, 218, 263 Essé 131, 136 eszkimók 270 etruszkok 32 Eufrátesz 31 Evans, Sir Arthur 22, 28, 41, 46, 160, 211, 212, 215, 239 Evans, Sir John 19 Evans, J. D. 160, 161 Evans, Robert 200 evolúció 14, 20, 32, 118 – helyi 115, 117, 133, 135, 137, 140, 154, 170, 176, 214, 216, 225–227, 229, 240, 241, 261, 265 – kulturális 289 – párhuzamos 38, 170
faévgyűrűs kalibráció 13, 48, 55, 56, 59, 71, 73, 77, 79–81, 84, 86, 88, 103, 112, 161, 204, 229, 234, 240, 280, 283, 284, 286, 292
fajansz 44–46, 107, 108, 237, 239, 261 Falkenstein, A. 70 falu 63, 121, 123, 143, 165, 166, 189, 194, 213, 214, 243, 246 fejedelmi temetkezés lásd gazdag temetkezés felezési idő 55, 81, 103, 107, 273, 274, 278280 feliratos táblák 188, 193, 196, 197, 208 fémművesség 12, 14, 32, 34, 36, 39, 41, 47, 65, 70, 72, 91, 93, 96, 99, 105, 114, 126, 129, 133, 167, 177–182, 185, 186, 188, 198–200, 202, 203, 205, 208, 210, 214-219, 222, 223, 229, 240, 258, 260–262, 292 fémolvasztás 178, 180–182, 185, 202, 261 fémöntés 178, 180–183, 185, 199, 202, 239, 261 Ferguson, Charles Wesley 78, 83, 84 Fergusson, James 30–32, 130, 135 Flannery, K. V. 164 Fleming, Andrew 260 folyosós sír lásd passzázssír földművelés 48, 56, 64, 65, 68, 99, 120, 123, 141, 151–153, 161, 189, 193, 214, 215, 221, 247 lásd még mezőgazdaság főnökség 123, 145, 163, 165, 167, 169, 173, 174, 176, 190, 215, 222, 223, 242, 244, 247, 251, 258, 261, 265 Forde, C. D. 195 Forge, Anthony 122 Franciaország 128, 129, 132, 133, 146, 229 French, David H. 217 fríz 158 Fusell's Lodge 146 független újítás 116, 180, 216, 239, 261



galériás sír 129, 132 Galton, Francis 117, 118 Gavrinnis 90 gazdag temetkezés 44, 104, 106, 190, 209, 211, 218, 229, 240, 242, 258, 262 Geer, G. de 22, 23 Geiger-számláló 276 Gelidónia-fok 226 Geoffrey of Monmouth 228, 230 Georgiev, G. I.103 Georgiev, Vladimir 197 Ggantija 157, 158, 164 Gimbutas, Marija 103, 186, 259 Giot, P. R. 152 Godwin, H. 61 Gozo 157 Görögország 12, 27, 36, 38, 67, 89, 104, 110, 136, 186, 204, 209, 210, 212, 216, 218, 220, 225, 234, 237 Gradesnica 188, 193 Graham, J. W. 226 Grimes Graves 246 Gumelniţa 41, 45, 46, 102, 103, 182, 184, 185, 188, 189, 199, 200
háború 174 Hacilar 69 Hagar Qim 157, 158, 164, 171 Hal Saflieni 158, 160, 175 halomsír „Burial Mound” 14, 228 lásd még kerek halomsír Hammerton, Max 253 háromkoros beosztás 21, 38, 119, 179, 231 Harrisson, Tom 147, 148 Hawkes, C. F. C. 109, 241 Hawkes, Jacquetta 267 Hawkins, Gerald 230, 234–237, 242 Heine-Geldern 180 Helgonach, J. 140 „heliolitikus” kultúra 32–34 helyi fejlődés, lásd evolúció, helyi Helmsdorf 107, 240
henge 232, 233, 244–246, 248, 250, 251, 257 Heyerdahl, Thor 34, 169 hideg kovácsolás 182 hierarchia 122, 123, 125, 126, 165, 169–171, 197, 205, 208, 218, 244, 246, 249, 254, 261, 264 Hitchcock, E. A. 250 Hoëdic 153, 154 Hole, F. 164 Hollandia 59, 128 Homérosz 41 Hood, Sinclair 28, 69 hopik 164, 195, 254, 255 hosszú halomsír 168, 243–245, 251, 258 Hotnica 184, 190, 192, 199, 202 Hove 108 Hoyle, Fred 242 hőkezelés 182, 202 Huber, B. 83 Húsvét-sziget 170–172, 175, 196, 205, 233 Huxtable, Joan 86
Ibéria 39, 70, 71, 89, 91, 92, 110, 137, 152, 179, 259 Île Carn 94 Île Gaignog 94 Île Longue 40, 90, 136, 139 importtárgyak 27, 92, 107, 239, 265 India 118 Indus-völgy 213 inkák 205 Irán 65, 164, 183, 213 Irak 65 írás 24, 34, 70, 101, 116, 117, 172, 173, 179, 181, 188, 192, 195, 203, 205, 208, 225, 253 Írország 39, 89, 128, 137, 152, 228 írott feljegyzések 24, 156, 165, 205 Itália 37, 39, 226 izotóp 23, 50, 51, 85 izotopikus frakcionálás 272, 282.



Jerikó 57, 58, 124 Jones, Inigo 230 Jordhøj 99 Jugoszlávia 177, 186, 189
Kahun 27 kalibráció lásd fa évgyűrűs kalibráció kálium/argon datálási módszer 62 kamrasír 12, 128, 129, 132, 134, 139, 140, 144, 150, 152, 154; lásd még megalit sír Kaplan, David 176 Karanovo 71, 103, 188, 189 Karbuna 201 Kárpátok 201 kelabitok 147 kelták 210, 261 Kenyon, Kathleen 57 kerámia 27, 57, 86, 98, 103, 123, 133, 159, 161, 174, 185, 186, 188, 191, 194, 197–199, 202, 203, 211, 225, 232, 233, 246 – harangedényes 240,259 – vonaldíszes (szalagdíszes) 290 – zsinegdíszes 259, 290 Kercado 94, 95 kerek épület lásd rotunda kerek halomsír 14, 106, 154, 233, 237, 258, 259 kerek sír 46, 48, 69, 72, 90, 137, 224 kereskedelem 104–106, 108, 119, 120, 123–125, 164, 165, 176, 199, 200–202, 213, 217, 218, 222, 225, 226, 238, 240, 241, 246, 261, 263, 264, 268, 271 keresztdatálás 22, 27, 28, 36, 89, 90, 112, 211 kézműves specializáció 104, 120, 123–125, 167, 168, 172, 173, 176, 199–202, 205, 208, 214, 215, 223, 246, 260 Khalandriani 91, 92, 218 Kína 63, 116, 169
kiva 194,195, 254 Knockiveagh 154 Knósszosz 22, 41, 206, 210–212, 215, 216 Knowth 90 Kossinna, Gustav 34, 36, 290 kollektív temetkezés 38, 47, 69, 70, 89, 91, 96, 129, 137, 151 kozmikus sugárzás 50, 51, 75, 80, 272, 275277, 281, 283 körárkos-sáncos erődítésű tábor 244, 245, 251 Kréta 22, 27, 28, 36, 41, 45, 47, 69, 90, 100, 160, 204–206, 208–217, 220, 223–226, 237 Kroeber, A. L. 116 kultúrák közötti kutatás 30, 63, 64, 67, 69, 88, 117, 118, 134 kultúrák terjedésének elmélete 30, 31, 269 kultúrák változásai 15, 29, 115, 118, 156, 215, 269, 271 kulturális hatások 89, 160, 265 kultúraváltás 15 kutatási stratégia 98, 119, 126, 220 Kutzián Ida 291 Kükládok 91, 100, 101, 197, 212, 218 kwakiutl indiánok 29, 194 kyakák 149, 150
Lascaux 62 Leach, Edmund 267 Lee, Richard 270 Leki Male 107 lengyeli csoport 180 Lengyelország 229 Lepenski Vir 193 Lerna 216, 218, 223, 224 Leubingen 262 Levante 65, 204, 226 Libby, Willard F 49, 54, 55, 73, 75, 80, 85, 273, 275, 276, 279–281, 292.



Los Millares 90–92, 95, 96, 137 lunula 260
Macedónia 212, 221 Macmillan Brown, J. 196 Maeshowe 90, 128, 139, 146, 257 magyarázat 101, 114, 115, 125, 126, 265 Magyarország 180, 186, 188, 201, 259 maják 17, 18, 205, 257 Makkay János 188 Málta 12, 114, 129, 156–158, 160, 165,167169, 171, 172, 175, 176, 179, 192, 205, 211, 242, 244 mamutfenyő 77 Mané Karnaplaye 94 marae 170
Marden 232, 246 Martin, Geoffrey 87 Marx, Karl 288, 291, 293 McPherron, Alan 189 mediterrán polikultúra 221–223 megalit sír 12, 13, 30, 31, 34, 36, 39, 45, 47, 67, 68, 72, 89–91, 94, 96, 114, 125, 128, 132, 133, 138, 141, 142, 151, 155, 156, 161, 241, 242 lásd még kamrás sír Melanézia 170 Mellaart, James 69, 219 menhir 148
metallurgia lásd fémművesség Metraux, Albert 172, 174 Mexikó 17, 225 mezolitikum 65, 66, 152–155, 193 Mezopotámia 12, 24, 26, 42, 205, 213, 225 mezőgazdaság 65–67, 121, 122, 146, 194, 209, 213 – területváltó 143 lásd továbbá földművelés Midhowe 146, 150 migráció 33, 36, 204, 288, 293 Mikronézia 170 Milankovich, M. 23
Milojčić, Vladimir 58, 59, 61, 68–71, 100, 102, 292 minószi 22, 39, 41, 90, 160, 204–206, 208–213, 216, 223–226, 238 Mnajdra 157, 164, 171 mobilizáció 167 modellek – gazdasági 179, 214, 225, 243, 264 – társadalmi 133, 168, 214, 264, 270, 271 Montelius, Oscar 14, 31, 32, 35–40, 46, 91, 96, 111, 135, 271, 288 monumentális építészet 168, 170, 205 Morgan, E. 288 Morgan, L. H. 291 Morley, S. G. 257 Mortillet, Gabriel de 14 Mount Pleasant 246 Movius, Hallam 63 Münnich, K. O. 77 Mükéné 27, 40, 106, 108, 207–209, 238, 240 mükénéi 12, 32, 41, 44, 45, 72, 89, 104, 105, 114, 136, 159, 190, 204–206, 210, 212, 223225, 228, 229, 234, 237, 238, 240, 241, 261 művészet 32, 62, 158, 168, 179, 186, 188, 192, 195, 203, 207, 271 Nagy Sándor 25 naptár 17, 26, 28, 46, 61, 74–76, 194, 254, 280 – polgári 25 – horizont 194, 254, 255 navahók 192 Nea Nikomédeia 185, 191, 192 Needham, Joseph 116, 117 Németország 128, 229, 240 neolit forradalom 151 népesség 119 – növekedés 153, 168, 215, 220, 221, 263, 264, 271 – nyomás 174, 215



néprajzi párhuzam 143, 145, 147, 150, 151, 190, 191, 194, 198, 201, 254, 267, 268 népsűrűség 143, 152, 153, 163, 164, 171, 174, 176, 190, 205, 220, 264, 269,271 Neustupný, Evžen 80, 102 New Grange 90,94,134,139 Newham, C. A. 236 Newton, Sir Isaac 18, 24 Nikolov, Bogdan 188,193 Nok 65 nootka indiánok 194 Nyerup, Rasmus 18 Nympsfield 136
O'Connor, Stanley 148 obszervatórium 12, 237, 256 obszidián 161,164 olmékok 64, 225 Olümpia 210 oppidum 263
Orca dos Castenairos 95 Orkney 90, 128, 131, 139, 140, 144–146, 151, 189, 232, 257, 261 ornamentika 90 Oroszország 213, 259 orthosztátok 129 oxigénizotópos vizsgalat 200
önellátó gazdálkodás 44 öntözés 164, 168, 176, 206, 213, 222 ötvözés 177–179, 183, 184, 222, 261
palota 28, 104, 197,. 204–211, 213, 215–217, 223, 225, 226, 258 palermói kő 25 Palesztina 65 papság 168, 205, 213, 249, 252, 254 paradigma 11, 15, 16, 247, 264, 252, 254 passzázssír 38, 39, 45, 46, 48, 90, 93–96, 129132, 137, 140, 152
pecsételő 101, 103, 182, 186, 188, 192, 208, 212, 218, 223, 224, 258 Penck, A. 22 Pendlebury, J. D. 206 Peru 169, 205 Petrie, Sir W. Flinders 27, 28 Phülakopi 197 piac 124, 165, 264 Piggott, Stuart 59–62, 68, 106, 231, 237, 238, 248, 262 Pinus longaevia (korábban Pinus aristata) 78 piramis 12, 32, 72, 128, 132, 158, 168 pirotechnológia 183–185, 200, 260, 261 Pitt-Rivers, A. L. F. 288 Polányi Károly 124 pollenanalízis 60, 61, 67 Polinézia 32, 169, 224, 247, 265 Popović, Vladimir 101 Portugália 38, 39, 89, 90, 92, 128, 137; lásd még Ibéria Powell, T. G. E. 152 Praia das Macas 95 Prasklice 107 Prestwich, Joseph 19, 20 Pristina 101, 186 pueblo indiánok 194, 196
radiokarbon-datálás 12, 13, 16, 23, 24, 47–50, 52–55, 57–69, 71, 72, 74–76, 78–83, 86–88, 93, 94, 96, 100, 102, 103, 109, 110, 112, 115, 135–137, 153, 156, 160, 183, 191, 193, 204, 216, 229, 234, 240, 241, 263, 272, 274, 277279, 281, 283–285, 292, 293 Redfield, Robert 205 redisztribúció 124–126, 166–168, 172, 173, 192, 207, 209, 223, 225, 246, 247, 258, 260 Rillaton, Rillaton-csésze 106, 108, 237,261



Ring of Brodgar, lásd Brodgar gyűrűje Rodden, Robert J. 191 Róma 118 Románia 70, 177, 179, 181, 185, 186, 188 rongo rongo táblák 172, 196, 197 rotunda 249–251 Rousay 141, 144–146, 150, 162, 164, 168, 173, 243 Routledge, E. Scoresby 171–173, 196 Rudna Glava 202, 246
Sahlins, Marshall D. 166, 171 Sarokkő 231, 235 Schliemarm, Heinrich 209, 210, 215, 218 Schmidt, Huber 97 Schuchardt, C. 160 Schulman, Edmund 77, 78 Sept Îles 94 Sequoia 77 Service, Elman 252 Shackleton, Nicholas 200 Silbury Hill 247 Siret, Henri és Louis 91, 98 sírmellékletek 44, 129, 133, 201, 211, 218, 223, 228, 233, 240, 246, 262 Skandinávia 67, 86, 146 Skara Brae 189 Skócia 39, 131, 141, 152, 239 Skorba 161 Smith, H. S. 76 Spanyolország 38, 70, 89, 90, 92, 128, 129, 132, 133, 137; lásd még Ibéria spirálok 105, 158–160 Spondylus 200–202 Starčevo 188, 191 Steward, Julian 16 Stonehenge 12, 13, 17, 44, 72, 107, 109, 114, 129, 138, 228–238, 240–242, 247, 252, 253, 257, 293
Stones of Stenness (Stenness kövei) 146, 232 stratigráfiai módszer 20, 21, 41, 83, 101, 103, 112, 114, 119, 231 Stukeley, William 231 Suess, Hans E. 72, 78, 79, 81–83, 216, 283, 284, 286 Suggs, Robert 169 Sumer 24, 156, 168, 197, 205, 206, 212, 214, 225 Svédország 128 Switsur, V. R. 286
szálkásfenyő 72, 74, 77, 85, 87, 284, 285 szárazfalazásos technika 39, 131, 136, 139, 140, 144 szervezettség – mezőgazdasági 209 – központi 168, 205, 247 – gazdasági 120,123-125,165–167, 222, 223 – társadalmi 119, 120, 125–127, 145, 163, 165, 170, 176, 204, 242, 246, 247, 252, 254 Szeszósztrisz, III., egyiptomi fáraó 26 Szicília 161 szimbolizmus 143, 153, 186, 188, 192–196, 224, 243 Szíria 212, 213, 225 Szitagroi 83, 103, 104, 182, 188, 200, 201, 216 szobor 158, 159, 168, 170, 173–175, 198, 205 szobrocskák 63, 91, 98, 99, 101, 161, 162, 181, 186, 188, 190–193, 195, 199, 205, 211, 218, 268 Szovjetunió lásd Oroszország Szóthisz (Szíriusz) 25, 26
Tahiti 170 tartariai táblák 69, 70, 101, 102, 187, 197



Tarxien 157–161 Tauber, H. 77 Taylor, Joan 260 tell (településhalom) 103, 189, 190, 210, 215 Tell Azmak 189 temető 201 temetkezési szokások 31, 34, 153, 154, 173, 193, 211, 246, 257, 259, 267 – hamvasztásos 231, 261 templomhalom („Temple Mound”) 14 templomok 114, 125, 129, 156, 158–162, 164, 165, 168, 172, 175, 176, 213, 231, 242, 244 Tepe Hisszár 180 teremsír 131, 136; lásd még galériás sír termolumineszcenciás datálás 86 territórium 145, 146, 155, 162, 164, 172, 244, 247 területi analízis 266, 270 Téviec 152, 154 Thesszália 212 tholosz 90, 136; lásd még álboltozat Thom, Alexander 252, 253, 255 Thomsen, Christian 21, 31 Tinskinswood 139 tipológiai módszer 36, 37, 112, 135, 154, 157, 291 Tirünsz 209 Tompa Ferenc 290 Tordos 97, 98, 100, 102, 186–188 torinói királyi kánon 25, 26 törésvonal, kronológiai 109–111 tőrős sír 44, 106, 108, 229, 240 törzsi szervezet 145, 146, 165, 252 Trobriand-szigetek 123 Trója 28, 41, 45, 69, 72, 97–100, 102, 103, 177, 179, 181, 190, 218, 219, 223 Trump, David 160–162
Tustrup 94 Tylor, Edward 117, 118
Uaxactun 254,257 Ucko, Peter J. 191, 268 Új-Guinea 149, 150 újítás – egyéni 93 – helyi 93 – technológiai 119, 120, 126, 127, 179, 185, 188, 198, 203 újítások átvitele lásd diffúzió újrégészet 11, 15, 152, 270, 293 Unetice, (Aunjetitz) 105, 107, 108, 111 Ussher, érsek 18
Valdbygaards 135 vallás 191, 194, 250, 252, 257, 271 vándorláselmélet 33, 115, 119, 132, 133, 217, 259, 265, 269 városi forradalom 44, 213 varvdatálás 22, 23, 61, 86 Vasziliki 217, 224 Vassits, Miloje 96, 98 Venta, La 64 Ventris, Michael 208 Vermeule, Emily 212 vetésforgó 190 viaszveszejtéses öntés 183, 184 Vinča 41, 45, 46, 69, 70, 96, 98,100–103, 177, 179, 181, 182, 184–189, 195, 202, 211
Wace, A. J. 207, 212 Wainwright, Geoffrey 244, 246, 247 Warren, Peter 28 Waterbolk, H. T. 61 Wertime, Theodore 177, 182 Wessex 44–46, 105, 107–109, 114, 228, 233, 237–244, 247, 258–260, 262, 293 West Kennet 136



Wheeler, Sir Mortimer 49 Willis, E. H. 77 Wiltshire 106 Windmill Hill 62 Woodhenge 246 Worsaae, Jacob 14, 21, 31, 271
Xanthoudides 90
Zagrosz 65
zikkurratu 168
Zimbabwe 35, 168 Zimmermarm, David 86






A kiadásért felel Gyurgyák János Olvasószerkesztő Tóth Magdolna Műszaki szerkesztő Kapitány Ágnes Sorozatterv Környei Anikó A nyomdai előkészítés az Osiris Kft. munkája Műszaki vezető Zséli Jánosné Tördelő Sörfőző Zsuzsa A nyomdai kivitelezés a Széchenyi Nyomda Kft. munkája Győr 95.K–381 Felelős vezető Nagy Iván ügyvezető igazgató ISBN 963 379 077 8 ISSN 1219-2201