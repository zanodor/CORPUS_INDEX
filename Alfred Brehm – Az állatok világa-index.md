---
master_file: "[[@AlfredBrehmAz]]"
---
# Index for Alfred Brehm – Az állatok világa.pdf

BREHM: AZ ÁLLATOK VILÁGA
http://mek.oszk.hu/03400/03408/html/[2020. 10. 21. 17:10:05]
BREHM
AZ ÁLLATOK VILÁGA
TARTALOM
BEVEZETÉS EMLŐSÖK MADARAK HÜLLŐK KÉTÉLTŰEK HALAK KEREKSZÁJÚAK ÍZELTLÁBUAK PUHATESTŰEK TÜSKÉSBŐRŰEK MOHAÁLLATOK PÖRGEKARÚAK A FÉRGEK ÁLLATTÖRZSE TÖMLŐSÖK SZIVACSOK ÁLLATI VÉGLÉNYEK TÖRZSE BACILLUSOK


 BREHM: AZ ÁLLATOK VILÁGA
http://mek.oszk.hu/03400/03408/html/[2020. 10. 21. 17:10:05]
A LEGÚJABB NÉMET KIADÁS NYOMÁN TELJESEN ÁTDOLGOZOTT, AZ ÚJ FELFEDEZÉSEKKEL ÉS A MAGYAR VONATKOZÁSOKKAL KIEGÉSZÍTETT ÚJ MAGYAR KIADÁS GRÓF KLEBELSBERG KUNÓ ELŐSZAVÁVAL
SZERKESZTŐI ÉS MUNKATÁRSAI:
DR. BARTUCZ LAJOS egyetemi m.-tanár, nemzeti múzeumi őr, az Embertani Gyüjtemény vezetője, a Magyar Néprajzi Társaság titkára, az Embertani Szakosztály ügyvezető elnöke.
BREUER GYÖRGY a M. Kir. Madártani Intézet megfigyelője, a Magyar Ornithologusok Szövetsége alelnöke és soproni körzetének vezetője.
CSIKI ERNŐ a Nemzeti Muzeum Állattárának igazgatója, a Magyar Tudományos Akadémia levelezőtagja.
CSÖRGEY TITUSZ m. kir. kisérletügyi igazgató, a M. Kir. Madártani Intézet igazgatója.
ENESSEI DORNER BÉLA földmívelésügyi miniszteri gazdasági főigazgató.
DR. DUDICH ENDRE egyetemi m.-tanár, nemzeti muzeumi őr.
DR. ÉHIK GYULA egyetemi m.-tanár, megbizott egyetemi előadó, nemz. muzeumi őr, az emlősgyüjtemény vezetője.
DR. GAÁL ISTVÁN egyetemi m.-tanár, v. h. egyetemi tanár.
DR. GEDULY OLIVÉR a Gyakorló Középiskola tanára.
DR. GELEI JÓZSEF egyetemi nyilvános rendes tanár, a Magyar Tudományos Akadémia levelezőtagja.
DR. GORKA SÁNDOR egyetemi nyilvános rendes tanár.
DR. GRESCHIK JENŐ A Nemzeti Muzeum ornithologusa, morphologiai laboratóriumának vezetője, a Magyar Ornithologusok Szövetsége ügyvezető alelnöke, a „Kócsag” szerkesztője.
DR. HANKÓ BÉLA egyetemi m.-tanár, a Magyar Biologiai Kutató Intézet igazgatója, a Nemzetközi Limnologiai Egyesület alelnöke, az Archivum Balatonicum szerkesztője.
DR. HORVÁTH KÁROLY leánygimnáziumi és kertészképző-iskolai tanár.
DR. KADOCSA GYULA m. kir. mezőgazdasági kisérletügyi állomásvezető a M. Kir. Rovartani Állomáson, a M. Kir. Kertészeti Tanintézet előadó tanára, a Magyar Rovartani Társaság titkára.


 BREHM: AZ ÁLLATOK VILÁGA
http://mek.oszk.hu/03400/03408/html/[2020. 10. 21. 17:10:05]
DR. KARL JÁNOS kegyesrendi tanár.
KIRÁLY IVÁN középiskolai tanár, a M. Kir. Madártani Intézet megfigyelője, a Magyar Ornithologusok Szövetsége rábaközi csoportjának vezetője.
DR. KOTLÁN SÁNDOR állatorvosi főiskolai nyilvános rk. tanár, a washingtoni Helminthological Society levelezőtagja, a Comission permanente de Parasitologie titkára.
GRÓF KÖNIGSEGG-ROTTENFELS LAJOS Menelik császár volt kormánytanácsosa és vadászati író.
DR. LAMBRECHT KÁLMÁN egyetemi m.-tanár, a M. Kir. Földtani Intézet könyvtárosa.
DR. LEIDENFROST GYULA főiskolai tanár, magántanár a Tisza István Tudományegyetemen és az Állatorvosi Főiskolán, a Magyar Tengerkutató Intézet igazgatója, a Magyar Adria Egyesület alelnöke.
DR. LENDL ADOLF műegyetemi magántanár, a Székesfővárosi Állat- és Növénykert nyugalmazott igazgatója.
DR. LOVASSY SÁNDOR nyug. gazd. akadémiai igazgató, gazd. főtanácsos.
NADLER HERBERT vadászati író, a Nemzeti Vadászati Védegylet ügyvezető alelnöke.
DR. PONGRÁCZ SÁNDOR nemzeti muzeumi őr.
DR. RAITSITS EMIL az Állatorvosi Főiskola nyilvános rk. tanára, poliklinikájának vezetője, egyetemi előadó, a Székesfővárosi Állat- és Növénykert szaktanácsadója, az „A Természet” szerkesztője, a Magyar Kutyafajták törzskönyvének vezetője, az Állatvédő Egyesület alelnöke, a Magy. Foxterrier Tenyésztők Egyesületének elnöke, a Magyar Tacskó Tenyésztők Egyesületének tb. elnöke.
DR. SCHANDL JÓZSEF közgazdasági egyet. nyilv. rendes tanár, a M. kir. Országos Gyapjúminősítő Intézet igazgatója.
SCHENK JAKAB kisérletügyi igazgató, a M. kir. Madártani Intézet h. igazgatója, a Bajor Madártani Intézet tb. tagja, a Deutsche Ornithologische Gesellschaft, az American Ornithologist’s Union, a finn Madártani Egyesület levelezőtagja.
DR. SOÓS LAJOS nemzeti muzeumi osztályigazgató, az „Állattani Közlemények” szerkesztője.
DR. SZABÓ PATAY JÓZSEF nemzeti muzeumi őr, a Kir. Magy. Természettudományi Társulat másodtitkára, a Természettudományi Közlöny szerkesztője, a Méhészeti Kutató Állomás vezetője.
DR. SZALAY LÁSZLÓ a nemzeti muzeumi állattárhoz beosztott középiskolai tanár, a Kir. Magy. Természettudományi Társulat állattani szakosztályának jegyzője, a Magyar Rovartani Társaság könyvtárosa.
SZEMERE LÁSZLÓ


 BREHM: AZ ÁLLATOK VILÁGA
http://mek.oszk.hu/03400/03408/html/[2020. 10. 21. 17:10:05]
a M. Kir. Növényélet- és Kórtani Állomás gombászati osztályának vezetője, a M. Kir. Madártani Intézet megfigyelője.
SZEMERE ZOLTÁN nyug. honvéd huszárőrnagy, a M. Kir. Madártani Intézet megfigyelője.
DR. SZILÁDY ZOLTÁN egyetemi m.-tanár, megbizott egyetemi előadó.
DR. VARGHA GYÖRGY áll. középisk. szakfelügyelő, a Magyar Földrajzi Társaság didaktikai szakosztályának elnöke.
DR. VARGA LAJOS reáliskolai tanár.
WARGA KÁLMÁN m. kir. ornithologus.
DR. VÉGHELYI LAJOS m. kir. kisérletügyi asszisztens.
DR. WELLMANN OSZKÁR állatorvosi főiskolai nyilvános rendes tanár, az Orsz. Törzskönyvelő Bizottság alelnöke, az Állandó Felülbiráló Tanács és az Orsz. Állategészségügyi Tanács tagja, a „Köztelek” szarvasmarhatenyésztési és tejgazdasági rovatának vezetője.
WINKLER JÁNOS gazdasági egyesületi titkár, a Baromfitenyésztők Orsz. Egyesületének főtitkára, gazd. tanácsos.
DR. ÉHIK GYULA egyetemi magántanár, megbizott egyetemi előadó, a Magyar Nemzeti Múzeum őre és az emlősgyűjtemény vezetője
Digitális kiadás: Arcanum Adatbázis Kft. 2000. XML-HTML konverzió: KiruNews Bt.
A MEK-változat az ISZT támogatásával készült Hungarológiai Alapkönyvtár


 brehm-behm.jpg %d×%d pixels
http://mek.oszk.hu/03400/03408/html/img/brehm-behm.jpg[2020. 10. 21. 17:10:12]


 Brehm: Az állatok világa / BEVEZETÉS
http://mek.oszk.hu/03400/03408/html/2.html[2020. 10. 21. 17:10:24]
TARTALOM GRÓF KLEBELSBERG KUNÓ ELŐSZAVA
FEJEZETEK
GRÓF KLEBELSBERG KUNÓ ELŐSZAVA AZ ELSŐ NÉMET KIADÁS ELŐSZAVÁBÓL A MÁSODIK NÉMET KIADÁS ELŐSZAVÁBÓL A HARMADIK ÉS NEGYEDIK NÉMET KIADÁS ELŐSZAVÁBÓL. A KIADÓ ELŐSZAVA BREHM ALFRÉD AZ ÁLLATI ÉLET ALAPVONALAI
TARTALOM GRÓF KLEBELSBERG KUNÓ ELŐSZAVA


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
6. Változékonyság TARTALOM I. alosztály: Egyhüvelyűek (Monodelphia)
EMLŐSÖK
FEJEZETEK
I. alosztály: Egyhüvelyűek (Monodelphia) II. alosztály: Kéthüvelyűek (Didelphia) III. alosztály: Madárhüvelyűek (Ornithodelphia)
AZ EMLŐSÖK ÁLTALÁNOS JELLEMZÉSE Fordította és részben átdolgozta: dr. ÉHIK GYULA egyetemi m. tanár
Az emlősök éppúgy a gerincesek állattörzsébe tartoznak, mint a madarak, csúszómászók, kétéltűek és halak. Éppen azért, mielőtt az emlősök részletes tárgyalásába fognánk, néhány szóval meg kell emlékeznünk a gerinces állatokról is.
A gerinceseket (vertebrata) a hossztengely irányában két egyenlő – jobb és bal – részre lehet széthasítani, úgyhogy egyik rész tükörképe a másiknak; éppen azért kétoldali részarányos állatoknak nevezzük őket. Természetesen a kétoldali részarányosság nem mindig tökéletes; gondoljunk csak az emlősök kissé baloldalra tolódott szivére, vagy a jobboldalon fekvő májra és az össze-vissza gombolyodott belekre. A kétoldali részarányos félhez hasonlóan, egy hát és hasi – de már nem egyenlő – félre is tagolható a gerinces test, melyek közül mindig a háti részben találjuk a központi idegrendszert, a hasi vagy zsigericső pedig a tengőéleti szerveket foglalja magában. Rátekintésre, külsőleg a legtöbb gerinces állaton három tájat különböztethetünk meg, nevezetesen a fej-, törzs- és farktájat; ez utóbbi sok gerincesen elmaradhat. A törzshöz kapcsolódnak a páros elrendezkedésű végtagok, melyek hiányozhatnak is, de négynél több számuk nem lehet. A gerincesek bőrét az irha szemölcsös része jellemzi, mely szemölcsök a pikkelyek, tollak, szőrök képzésében játszanak nagy szerepet. A gerincesek legjellemzőbb tulajdonsága azonban, hogy belső, szilárd, porcos vagy csontos tengelyük van, amely a gerincesek főzöménél egyes részekre csigolyákra (vertebrae) tagolt. A gerincoszlop tagoltsága a gerinces test szelvényezettségével függ össze, melyet nemcsak a csigolyák, hanem az ér, ideg- és izomrendszer is – többé-kevésbbé – mutatnak. A vér teljesen zárt edényhálózatban kering és a vér piros színét a benne úszkáló sejtek színe szabja meg. A lélegzőszerv legyen az kopoltyú vagy tüdő – a szájüreggel áll szoros összefüggésben.
Az emlősöket éppúgy jellemzi a szőr, mint a madarakat a toll. Minthogy melegvérű állatok, a test melegének megóvása szempontjából védőburokra van szükségük. A védőburok a bőrből és függelékeiből áll, melyeket együttesen köztakarónak nevezünk.
A köztakaró mint zárt burok, elsősorban védőberendezés és hőszabályozó, ezenkívül mint a lélegzőszerv, el-, illetve kiválasztószerv is bír jelentőséggel, a mellett, hogy a tapintás érzékét is szolgálja. A bőr három rétegből áll: a hám (epidermis), irha (corium) és bőralatti kötőszövetből (subcutis). Ezek közül a középső, az irha, vastagságánál fogva a legfeltünőbb. Amint a közönséges életben bőrnek nevezünk, nem egyéb, mint az emlősállat irhája, mely a cserzés révén tartóssá és szívóssá lett. A hámréteg alsó nedves rétegét, nyálkás réteg néven különböztetjük meg a hám felületes részétől, mely utóbbinak mélyebben fekvő sejtjei cseppfolyós, felületesebben fekvő sejtjei pedig megszilárdult szaruanyagot tartalmaznak; a legkülső réteg korpa vagy pikkely alakjában válik le a test felületéről. Ahol az elhalt sejtek leválását a sűrű szőrzet akadályozza, ott a korpaképződés mindig feltűnő. A bőr színe a hám legmélyebb rétegeiben és az irhában levő sötétbarna színű festékszemcsék (pigment) mennyiségétől függ. A bőralatti kötőszövet sok zsírszövetet foglal magában, amely egyrészt a test melegének szigetelésére, másrészt a táplálék tartalékolására szolgál.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Emlősbőr metszet. - Az ember bőrének keresztmetszete. szr szaruréteg, nyr nyálkás réteg, Mr Malpighi-féle réteg, ir irha, zs bőralatti zsír, isz idegszemölcs, esz véredényszemölcs, id ideg, v véredény, vm verejtékmirigy, vm1 annak szájadéka, sz szőr, fm faggyúmirigy. Wiedersheim után.
A hámréteg erős utánpótlást kívánó legkülső rétege mindig újból képződik és pedig a mélyebb nyálkás rétegből, melynek legalsó részét az irhából belényomuló szemölcsök hálózatosan széttagolják és amely réteget felfedezőjének tiszteletére Malpighi-féle recézetnek (rete Malpighii) nevezték el; a hám táplálását az egyes irhaszemölcsökbe alulról behatoló véredények végzik.
A bőr függeléke a szőr. A szőr alsó vége, vagyis a gyökere, a bőr mélyedésébe, az úgynevezett szőrtüszőbe illeszkedik be, mely mélyen az irhába húzódik; a szőrtüsző fenekén a szőrszemölcs emelkedik ki, amelyre süvegszerűen illeszkedik rá a szőr gyökerének legalsó megvastagodott része, a hagyma. A szőrnek a bőrből kinyúló része, a szőr nyele, hámsejtekből áll, melyek közül a belső lágyabbak a velőt, a külső elszarusodottak a kérget adják; a velő gömbölyded és levegőtartalmú, a kéreg rostalakúan meghosszabbodott sejtekből áll; a gyapjúszőrben nincs velő. A szőr színe, mely a legvilágosabb fehértől a legmélyebb feketéig mindenféle árnyalatú lehet, festékanyag és levegőtartalmától függ; ősz szőrökben csak levegő van.
A szőrtüszők a testnek nagy területén ugyanabban az irányban ferdén türemkednek be, s így a szőrtüszőkből kiálló szőrök is, szabályosan házfedélcserépszerűen borulnak egymásra, ami által sokkal jobban őrzik meg a test melegét. A szőr bőrbe süllyesztett szárán egy akaratunktól független izom – a hajmeresztő – tapad meg; hogyha az izom félelem, ijedtség vagy izgatottság következtében összehúzódik, fölmereszti a szőrt, bőrünk lúdbőrös lesz és hajunk az égnek áll. A szőrdűlés iránya a testen nem egyforma; általában felülről lefelé és elülről hátrafelé, a testtartásnak és a mozgás irányának megfelelően dűl. A lajhár a legjobb példa arra, hogy mennyire befolyásolja a testtartás és mozgás a szőrdűlés irányát, mely egész nap fejjel és háttal lefelé, hasával az égnek fordulva csüng a fán, mely állandó testhelyzetnek megfelelően a szőrök a hastól a hát felé dűlnek; természetes, hogy ez az egészen különös szőrdűlés a lajhár életmódja mellett a legcélszerűbb.
Kidd W. szerint a szőrdűlés az állatok passzív és aktív szokásaihoz alkalmazkodik, vagyis a test állásának, a test és testrészek mozgásának és a törzs és végtagok egymáshoz való viszonyának függvénye. Így keletkeznek a különféle szőrmezők és szőráramlatok, amelyeknek találkozási helyén, tarajok, szőrfogók jönnek létre. Ez utóbbiak keletkezésének okai azonban nem mindig szembetűnőek.
Még érdekesebb, miképpen rendeződnek az egyes szőrök a bőrön csoportokba. A csoportosulás jelensége helyesen értelmezve, igen érdekes adatokat szolgáltat a szőröknek a pikkelyekhez tollakhoz és egyéb bőrképződményekhez való viszonyról. A kérdéssel Weber Miksa amszterdami zoológus foglalkozott behatóbban, akinek az emlősökről


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
írott könyve, más emlőstani kérdésekben is igen gyakran használt és nélkülözhetetlen alapvető munka. Weber a pikkelyekből indul ki, azokból a lapos, házfedélcserépszerűen egymásra fektetett szaruképződményekből, melyeket a hasonló módon elrendezett irhaszemölcsök választanak ki és amelyek a külső erőművi behatások ellen védelmezik az állat testét. A reptíliák szarupikkelyeit (kígyóbőr) jól ismerjük és tudjuk, hogy a tollak sem egyebek hővédő szervekké átalakult pikkelyeknél, melyek a madárlábon mint pikkelyek maradtak meg. Az emlősök körében valóságos szarupikkelyeket a tobzoskáknál találunk; csakhogy míg a kígyó kinőtt szarupikkelyeit levedli és az új pikkely gyorsan pótlódik, addig az emlősöknél ilyfajta vedlés nem következik be, az emlős szarupikkelye az elhasználódás fokához és az állat növekedéséhez mérten, fokozatosan gyarapodik.
Az öves állatok hámrétegének elszarusodása, az irharéteg elcsontosodása mellett, kisebb mértékű; a szarupikkelyek között és mögött szőrcsoportokat találunk. Weber szerint tehát pikkely és szőrözet egymást nem helyettesítik, ahol pikkely van, ott szőrzet is lehetséges, nem úgy, mint például a madárlábon, ahol vagy toll, vagy pikkely van jelen. És bár a szőrök keletkezése a hüllők szarupikkelyeire vezethető vissza, pikkely és szőr egymás mellett is fejlődhetnek. A törzsfejlődés folyamán a szőr a pikkelyeket valószínűleg a szükségesség mértékében szorította ki, minél több hővédelemre és minél kevesebb mechanikai védelemre volt az állatnak szüksége, annál több szőr és kevesebb pikkely keletkezett. Weber, de Meyere tanulmányai alapján, rámutat arra, hogy némely emlősön, amelynek rég nincsenek pikkelyei, a szőrök elrendezése ma is olyan, mintha az állat pikkelyes volna. Ilyen „pikkelyesen” elrendezett a szőrzet az erszényesek, rágcsálók, rovarevők végtagjain és farkán; különösen feltűnő a foghíjasoknál, ahová a tobzoskák is tartoznak. A sörényes hangyász dúsan és zászlósan szőrözött farka, még nagy, fekete szarupikkelyekkel födött.
Az emlős szőrcsoportok, mintha pikkelysorok között volnának, rendszerint az állatnak és végtagjainak hossztengelyére keresztben állanak; legtöbbször három szőr alkot egy csoportot, ezek közül egy erősebb – középső szőr –, kettő gyengébb – oldalszőr. Vedlés után, ezek mellett, a szőrtüszők kiöblösödése útján, mellékszőrök keletkezhetnek, amely mellékszőrök a gyapjúszőrnek, míg az eredeti szőrök a fedőszőröknek felel meg. A sűrű és lágy gyapjúszőr, a mérsékelt és hideg égöv alatt élő emlősök téli bundáját jellemzi; tavasszal a fedőszőrrel együtt, a gyapjúszőr kis kihull és a gyapjúszőr csak ősszel nő ki újra. A szőrruha cseréje tehát évenként kétszer történik meg, helyesebben, az emlős minden évben kétszer vedlik. Régebben azt hitték, hogy csak tavaszi vedlés van, és hogy például a havasi nyúl téli fehér bundája a színes nyári öltözet kifakulása útján keletkezik; ma már tudjuk, hogy ősszel is van vedlés. Vedlés előtt egyedül a baribal bundája fakul feltűnően fahéjszínbarnára. Hasonló, bár kisebb mértékű színváltozást vedlés előtt házinyulaink bundáján is észlelhetünk, mely színváltozás a szőröknek vedléselőtti csökkentett táplálkozásával áll kapcsolatban. Ennek megfelelő az az eset is, hogy vedlés előtt némely feketeszínű madár tolla rozsdásszínű lesz. Csak tisztán tropikus és magas északi állatok érik be talán évenként egyszeri, fokozatos és lassú vedléssel; így az állatkertek antilopházaiban sohase találunk oly tömegesen kihullott szőröket, mint a szarvas- és bölénykarámokban a tavaszi vedlés alkalmával; ezenkívül minden szűcs tudja, hogy a jegesmedve bundája télen, nyáron, tavasszal, ősszel egyformán „jó”; hasonlóképpen a víziemlősök gereznája bármely időben „használható”. A speciális célokat szolgáló tapintó- vagy sinus-szőrökről – amelyek szőrtüszőinek kötőszöveti rétegében vérrel telt öblök, sinusok, találhatók –, később, a tapintással kapcsolatban lesz szó.
A különösen vastag és merev disznóserte, átmenet a sündisznó és tarajos sül tüskéihez, melyek rendszerint szőrrel keverten fordulnak elő; ez esetben tehát a külső mechanikai behatások megakadályozására a szőrök alakultak át védő szervekké. Nagyon természetesen a tüskék is, keletkezésük és szerkezetüknek megfelelően, különfélék lehetnek.
Az emlős testén még más bőrképződmények is vannak. Némely helyén a testnek a hámréteg – amely amúgy is hajlamos a szarusodásra – rendkívül megvastagodott és elszarusodott. Ilyen szaruképződmények: a csőrös emlős „csőre”, a teve mellén levő szarúkérgek, a ló szarú gesztenyéi, az oroszlán farktüskéi a hangyászsün szarúsarkantyúi; még a rinoceroszok tekintélyes orrszarva is ide sorolandó, mely nem egyéb, mint egy rostos szerkezetű szarutömeg. A szaruképződményeket az alatta levő irha – mely ezeken a helyeken mirigyeket rendszerint nem tartalmaz – erőteljesen kifejlődött, vérdús, szemölcsös rétege választja ki.
Más módon keletkeznek az antilopok, kecskék, juhok, szarvasmarhák tülkei és a szarvasok agancsai. A szarvak képzésében az irhának egy bőrcsontja játszik nagy szerepet; ebből a bőrcsontból másodlagosan fejlődik az évente váltódó szarvasagancs; az egész agancsot, mellékágaival együtt, kezdetben szőrös bőr – a háncs – vonja be, mely az agancs teljes kinövése után lassan elszárad és a csontos szárakról lefoszlik. Az üres szarvúak szarva, tülke,


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
annyira lényeges szerepet játszik az állat életében, hogy állandóan a fejen marad; a tülök a homlokcsont szarvnyúlványán, a szarvcsapon ül, a szarvcsap irharétege választja ki; lényegileg tehát nem egyéb, mint egy tömött csontcsapra ráhúzott, üres szaruképződmény, amelynek alapján viselőit (antilop, kecske, juh, szarvasmarha) Cavicornia – üres szarvúak – néven foglaljuk össze. Ellentétüknél a szarvasoknál – Cervicornia – az agancs megfelel az üres szarvúak szarvcsapjának, a mulandó szőrös bőr – a háncs – a tülöknek. Bizonyos mértékben az agancs és az üres szarv között helyezkednek el a villásszarvú antilop és zsiráf szarvai; nevezetesen a villásszarvú antilop szarva bár üres tülkű: elágazó, sőt tülkét évenként leveti az állat; a zsiráf szőrrel bevont szarva legjobban a szarvas agancshoz hasonlít, csontcsapja mégis állandóan a helyén marad, sőt a csontcsapot borító szőrös bőr is állandó.
Általában véve, úgy látszik, hogy az agancs levetése nem a szarvasfélék kizárólagos sajátsága. Az üresszarvúaknál is (borjú, antilop, vadjuh) megfigyelték, hogy az első, fiatalkori tülök leválik; hasonlóképpen az állatkertekben tartott indiai orrszarvún észlelték, hogy az orron levő szarv minden négy-öt esztendőben leesik és újra képződik.
A szárazföldi emlősök egész életében rendkívül fontos szerepük van, a végtagok végén található szaruképződményeknek, amelyek csak a víziemlősöknél (fókák és rokonaik) szorúltak háttérbe, és csak a ceteknél hiányzanak. E szaruképződmények alapján az összes szárazföldi emlősök két nagy csoportra oszthatók, a szerint, hogy az ujjak végét, köröm és karom, vagy pata és csülök fedi; a végtagok használata és az emlősök mozgása is szorosan összefügg az újjak végén lévő szaruképletek alakjával és minőségével. Legkevésbbé födi és védi az utolsó ujjpercet a köröm (félmajmok, majmok, ember), amelyet az előre húzódott és megnagyobbodott ujjpárna – a tapintásra való ujjhegy – az ujj végének hátsó felére (dorzalis oldalára) szorított vissza.
A majmok körmös ujjának hosszmetszete. - A kutya karmos ujjának hosszmetszete. A ló patás ujjának hosszmetszete. Queisser rajza után.
A patás állatokat kivéve, valamennyi szárazföldi emlős karmokat visel. A karom hosszirányban erősen megnyult; erősen ívelt és kétoldalról összehajló lapja az alsó lágyabb, könnyen lekopó szarutalpot keskeny szalaggá szorítja össze. Közvetlenül a karom mögött van az ujjpárna; járás közben az ujjon járó emlősöknél csak az ujjpárnák, a talponjáróknál az ujjpárna mellett a talpgumók is érintik a földet.
A köröm, karom és pata folyton nő, hogy az állandóan erős kopást ellensúlyozza. A köröm az irhának egy erősen szemölcsös részéből, a körömgyökérből vagy pártából nő ki, amely a körmöt körülvevő körömsánc alatt fekszik; a növekvő köröm, a körömágy fölött halad az ujjhegye felé. A körömsánc, mely tulajdonképpen a köröm megerősítésére való, legkevésbé a patán fejlődik ki, minthogy a pata, mint teljesen zárt szarutok, amúgy is elég


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
szilárdan függ össze a bőrrel és a végső ujjperccel.
A karomperc – a karom különösen tartós megerősítése céljából –, hosszában hasadt is lehet, mely esetben a karom alapja léc alakjában a hasítékot is kitölti és úgy szilárdabban ül a kétfelé hasított karomperc között: ilyen a karmuk az ásó-életmódot folytató (vakondok, tobzoskák) állatoknak. A lajhár és hangyász karomperce azonban – ez állatok más módon használják erősen karmaikat – csak hosszában árkolt.
A patásállatok végső ujjperce lényegesen különbözik a többiétől, amennyiben erősen megvastagodott és kiszélesedett. A pata fali részlete, mely a köröm lapjának felel meg, a véső ujjpercet kétoldalról egészen körülveszi és éles szögben zárul a szarutalphoz; a közbeeső részben a nyír foglal helyet, amely egy elszarusodott ujjpárnának felel meg. A legtökéletesebben fejlett a ló patája; ezt szokták, mint a pata típusát is emlegetni; típusos patája van a ló és rokonai mellett a tapírnak és orrszarvúnak is; csak az elefánt és szirtiborz lábainak szaruképződményei egészen különlegesek és egyedül állók.
A bőrhöz tartoznak még a benne előforduló mirigyek is, amelyek a madárbőrrel szemben, az emlősbőrre igen jellemzők. A mirigyek eloszlása az egész bőr felületén egyenletes is lehet, de lehet olyan is hogy bizonyos helyeken a mirigyek felhalmozódnak és mirigy-szervekké alakulnak át. Így minden egyes szőrszál tüszőjével faggyúmirigyek állnak összeköttetésben; a hajmeresztőizom összehúzódásakor nyomást gyakorol a mirigyre, mely tartalmát kiüríti és bezsírozza a szőrt és a bőrnek körülötte fekvő részeit; a zsír kitűnően védi a bőrt az átnedvesedés ellen.
Az egyszerű mirigyek közül a verejtékmirigyek éppúgy jellemzik az emlősöket, mint a szőrtüsző faggyúmirigyei; a faggyúmirigyektől nemcsak a kiválasztott anyag minőségében, hanem a kiválasztás módjában és felépítésének mikéntjében is különbözik. A verejtékmirigyek a hőmérsékletet szabályozzák; ha a külső nagy meleg folytán izzadni kezdünk, verejtékmirigyeink bizonyos sós nedvet, izzadságot vagy verítéket választanak ki, mely a bőr felületén elpárolog s ezáltal lehűti a testet. A veríték vízből, sóból és illó zsírsavakból áll, mely utóbbi, gyors elpárolgás esetén, a nem mindig kellemes, de sokszor jellemző izzadság szagot okozza. Az izzadtság-mirigy egyszerű csöves mirigy, mely mélyebben, a bőralatti kötőszövetben foglal helyet, ahol az el nem ágazó mirigy csöve gomolyt alkot; kivezető csövük a hámrétegben dugóhúzószerűen csavarodott és a bőr felületén nyílik a szabadba.
A faggyúmirigyek a test bizonyos részein nagyon felhalmozódnak és hatalmas, igen erőteljesen működő mirigyzacskókat vagy csoportokat alkotnak. Sok ilyen mirigycsoport található az emlősökön, melyek legtöbbje a nemi szervek közelében helyezkedett el, jeléül annak, hogy a nemi élettel állnak szorosabb összefüggésben.
Legjellemzőbb mirigyei az emlősbőrnek a tejmirigyek; elsősorban a nőstényeket jellemzik, de csökevényesen a hímben is megtalálhatók. Általánosan ismert dolog, hogy a tejmirigyek kivételesen a hímeken is működésbe léphetnek; mezőgazdasági kiállításokon nem egyszer látható a svájci nemes Sanne kecskefajta, melynek hímjei is tejelnek. Különbséget kell tennünk a kloákás emlősök (csőrös emlős, hangyász sün) és a többi emlős tejmirigyei között, nemcsak azért, mert a kloákás emlősök testük sajátos felépítésénél fogva is egészen külön állók, hanem azért is, mert tejmirigyeik az izzadságmirigyekhez, a többi emlősöké a faggyúmirigyekhez hasonlóak. Bizonyára ez a különbség is hozzájárult ahhoz, hogy a kloákás emlősöket a többivel szembeállítsuk; azonban Bresslau E. legújabb vizsgálatai szerint („A csőrös emlősök, erszényesek és placentás emlősök szoptató szerve”, melynek első fejezete „Az Echidna szoptatószervének fejlődése és eredete” – 1907), a hangyászsün nőstény-magzatának tejmirigye, csak fejlődésének legkezdetén, hasonlít a körülötte levő izzadságmirigyekhez, amelyeket a tejmirigyek fejlődésükben feltűnően gyorsan túlszárnyalnak. Fontos feladatuknak megfelelően „rövidesen hatalmas mirigycsövekké alakulnak, amelyekben már világosan felismerhető a tejmirigy”. Vagyis csak a tejmirigy kezdeménye egyezik meg az erszény bőrének izzadság mirigyeivel, aztán céljuknak megfelelően másmódon fejlődnek tovább.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A sertés tejmirigyei. A metszési helyeken jól láthatók a tejcsatornák. Roloff rajza után.
A méhlepény egy részének keresztmetszete természet után. Landois: Lehrbuch der Physiologie című könyvéből.
A kloákás emlősöktől eltekintve, amelyeken a tejmirigyek elszórva és egyenként torkollanak ki egy lapos bőrmezőre, minden más nőstényemlősön, a szoptatás tartamának idejére, a tejmirigyek megnagyobbodnak. A tejmirigy bimbója olyképpen keletkezik, hogy a mirigymező a körülötte levő bőrsánccal együtt megnyúlik, vagy pedig csak a mirigymező emelkedik ki a bőrsáncon túl; mind a két esetben a tejmirigyek kivezető nyílásai igen közel fekszenek egymáshoz, sőt egyesülhetnek is; az így keletkezett – többé-kevésbé golyóalakú szervet emlőknek (mammae) nevezzük.
Az emlők fejlődése a magzat tejvonalára vagy tejlécére vezethető vissza. A tejvonal a magzaton az elülső végtagok kezdeményétől, a lágyék tájáig terjed. A tejlécen tejdombok keletkeznek s a köztük levő tejléc-részletek később felszívódnak. Ezekből a tejdombokból fejlődnek ki a tejmirigyek és az emlőbimbók, melyeknek száma és elhelyezése, az ivadékok számával, a táplálék felvételének módjával és az állat testtartásával függ össze. Az emlő száma 22–2 között váltakozik; elhelyezése szerint lehet mell, has és lágyéktáji tejmirigy, bár kivételesen a háton, hónaljban, sőt a combokon is elfordulhatnak.
Az emlők szerkezetével, fejlődésével és az egész tejmirigy-problémával Gegenbaur, a heidelbergi nagy anatómus foglalkozott először behatóan.
Gegenbaur megtanít először is arra, hogy a valódi és az álbimbó között különbség van; nevezetesen, ha a mirigymező kiemelkedik környezetéből és olyan bimbóvá alakul, melynek csúcsán nyílnak a mirigycsövek, akkor valódi bimbóval van dolgunk; ha azonban csak a mirigymezőt körülvevő bőrsánc emelkedik ki és alakul át bimbóvá és a bimbó kivezető csövének alján szájadzanak a tejmirigyek, akkor álbimbó keletkezik.
A szoptatószervek különböző alakjai. (Az alul szétágazó vonalak a tejmirigyek kivezető csatornáit jelölik.) A szoptató mező, B emlő bimbó, C álbimbó (csecs) Gegenbaur után.
Gegenbaur az emlők szerkezetét az állítólagos emlőtáskával hozta összefüggésbe, amely szerv, a törzsfejlődés folyamán, mint a szaporodás segédszerve, látszólag igen nagy szerepet játszott; Gegenbaur elméletét tanítványa és munkatársa, Klaatsch, származástani kutatásai közben még ki is bővítette és kiegészítette. Bresslau legújabb vizsgálatai azonban egészen más eredményekre vezettek, mert megállapította, hogy a hangyász-sün szoptató szervei, keletkezésüket tekintve, semmiféle összefüggésben sincsenek az emlőtáskával és hogy „az emlőtáska fogalma végérvényesen törlendő”. Az emlőtáska fogalmának helyébe, Bresslau „elsőleges kezdeményei” lépnek,


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
amelyek segítségével az emlősök származását is, sokkal könnyebben érthetjük meg. Ezek az elsőleges kezdemények „az embrionális élet egész korai szakaszában” lépnek fel és pedig „az egyébként teljesen egyforma hasbőr epidermiszén, két, hosszanti, lécalakú megvastagodás” keletkezik, amely a hossztengely irányában, a köldöknyílás két oldalán húzódik. Ezek „abban az időben, amikor a testfalak záródása a köldöktájon bekövetkezik, megakadályozzák a bőrizomzat kiterjedését, a hasbőr középső részére; így elsősorban okai annak, hogy bőrizommentes hasbőrterület keletkezik, amely a későbbi erszénynek felel meg”. Bresslau az elsőleges kezdeményeket – és ezeknek a hasfalléceknek ez az általános törzsfejlődéstani jelentősége – „költőszervek maradványainak” tartja, „melyek az emlősök (reptiliaszerű) őseinél, hasonló módon voltak kifejlődve, mint ma a madaraknál”. „Az emlősök tejkészülékei a gerincesek ezen legmagasabb csoportjának nem teljesen új szerzeményei, hanem olyan ősrégi állapotokkal vannak összefüggésben, amilyenek a tojástrakó, még nem emlős állatoknál az ivadékgondozás szolgálatában voltak kifejlődve. A tojásrakástól és költéstől, az eleven szülésig és a szoptatásig való átmeneti állapotok sajátságos átalakuláson mentek át, amely átalakulás tette lehetővé, hogy azok az új körülmények között is az ivadékgondozás szolgálatában maradjanak.”
A szaporodás és ivadékgondozás módja éppúgy jellemző az emlősökre, mint a többi állatokra. Az emlősök egy ideig szoptatják kicsinyeiket, vagyis a már ismertetett tejmirigyek folyékony váladékával, a tejjel táplálják azokat. A tej az újszülött továbbfejlődéséhez szükséges összes anyagokat tartalmazza. Az emlőből szoptatás igen jellemző az emlősökre. A madarak közül a tejhez hasonló étellel – a begytejjel – etetik kezdetben kicsinyeiket a galambok is, amely azonban a begy belső többrétegű hámjából levált, zsírcseppekkel telt sejtekből áll.
Az emlősök elevenszülők. A pete az anya testében fejlődik csírává és az a csíra magzattá. Az anya testében marad a magzat mindaddig, míg a külső élethez szükséges fejlettségi fokot el nem érte. Szüléskor a magzatburkok felrepednek, a magzat és burkai között az összeköttetés megszűnik, olyképpen, hogy a köldökzsinór elszakad, vagy az anyaállat elharapja azt; a magzatburkok az úgynevezett utószülés alkalmával hagyják el az anya testét. A csúszómászók, kétéltűek és halak között is vannak elevenszülők, melyek tulajdonképpen csak a tojásrakással késnek el, a tojás az anya testén belül kel ki és a kicsinyek így elevenen jönnek a világra; a legtöbb elevenszülő fajnál azonban a tojás tényleges lerakását mesterségesen elő lehet idézni. Mindezekben a kivételes esetekben azonban, az aránylag nagy tojás, bár az anya testén belül fejlődik, a fejlődéséhez szükséges anyagokat és erőket a már eleve benne levő alakító- és táplálószikből meríti.
Nem így az emlősöknél, ahol a pete és a magzat táplálása az anya testének anyagaiból a magzat burkok segítségével történik. Ezen tulajdonság alapján, mely az emlősök fejlődéstörténetére is rendkívül jellemző, az emlősöket megkülönböztethetjük az összes többi gerincesektől. Az ausztráliai kloákás emlősök azonban „tojásrakó emlősök”, mely elnevezés már önmagában is ellentmondásnak látszik. Azonban, mint ahogy a csúszómászók, kétéltűek és halaknál késleltetett tojásrakásnál, úgy ez esetben korai szülésről beszélhetünk, éppúgy, mint ahogy kétségtelenül koraszülők a kengurú és más erszényesek is; rég bebizonyított dolog, hogy a kloákások pergamenthéjba zárt petéje – „tojása” – a pergamenthéjon belül, a körülvevő héjjal együtt növekedik oly módon, hogy közben az anyai test nedveiből táplálkozik.
Az emlősállatok petéje mikroszkópikus kicsinységű képződmény, egyszerű sejt, mely egészen más megjelenésű, mint a madarak petéje, a tojás, mert sem szilárd héja, sem számottevő szíktartalma nincsen; így nem csoda, hogy jó időnek kellett eltelnie addig, míg az omne vivum ex ovo – minden élő tojásból lett – régi elvét, az emlősökre is érvényesnek találták.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A házinyúl kifejlett, de még nem egészen érett petéje.
A vakond hólyagalakú csírája hosszanti metszetben.
a a fénylőöv, b a pete szíkje, c a csírahólyag, d a csírafolt.
z fénylő öv, bm barázdálódási maradék, Rh Rauber-féle réteg.
Az egérpete osztódásának néhány jellemző szaka. Mihalkovics után.
A macska petefészke a Graaf-féle tüszőkkel. A tábla sarkaiban a Graaf-féle tüsző különféle fejlődési fokon, egy-egy petével.
Az egysejtű emlős petét – mely sajátos képzőerőt és fejlődésképességet tartalmaz – 1828-ban Baer Károly Ernő nagynevű orosz természetbúvár fedezte fel egy nőstény kutya petevezetékében. Régebben az emlős állat petefészkében lévő petetömlőket, az úgynevezett Graaf-féle tüszőket tartották petéknek, noha csak e tüszők belsejében képződnek a peték. A véredényekkel gazdagon körülfont tüsző belsejében a pete bizonyos idő mulva megérik; ilyenkor a tüsző fala felreped és a pete a méh nyálkahártyájának vérzése kíséretében (sárlás, folyatás, menstruáció) kiszabadul.
A megtermékenyített pete további fejlődésében az a legcsodálatosabb, hogy egy erekben gazdag szíktömlő képződik, bár az emlőspete tápláló-szíket nem tartalmaz. A szíktömlő-kialakulását sokáig nem tudták megmagyarázni; ma már bizonyosra vehető, hogy az emlősök ősei szíkben gazdag és héjjal bíró tojásokkal szaporodtak, akárcsak a madarak és csúszómászók; a szíktömlő tehát, mint örökség maradt az emlősök őseitől a mai emlősökre, olyképpen, hogy a pete szíkje a törzsfejlődés folyamán megfogyott, a szíkhólyag fejlődési módja azonban megmaradt.
Az anya testén belül a fejlődés folyamán még más különös változások is történnek a magzaton; minden változás azonban megmagyarázható abból a szükségességből, hogy a szíkszegény csírát az anyának véréből kell táplálnia. Hogy ez megtörténhessen, úgy az anya mint a magzat testén nyálkahártyák képződnek, melyek nagy felületen és többé-kevésbbé bensőségesen érintkeznek egymással; e hártyafelületeken át, a test nedvei osmosis útján, kicserélődnek egymással; a magzat és az anya testét tehát emlősrendenként különféle és többé-kevésbé bonyolult berendezések kötik össze. Mint már említettük a „tojásrakó” emlősök tojása az anyai testen belül is növekedik; növekedés közben a tojás pergamentszerű héja kitágul és az anyai test belső nyálkahártyái által kiválasztott táplálónedvet átereszti.
A magzat táplálásának legfontosabb szerve – a madaraknál és csúszómászóknál is meglevő – és az összes többi emlősökre jellemző hugytömlő (allantois); csakhogy míg a madaraknál és csúszómászóknál csak a gázcserét bonyolítja le, addig az emlősöknél a gázcserén kívül az anyagcsere forgalmát is el kell látnia. A húgytömlő a magzat hátsó részéből véredényekkel együtt ered s bőven áterezett; a magzat védelmére szolgáló magzating


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
(amnion) és a legkülső irhahártya (chorion) között terjed el, az említett két hártya közötti részt többé-kevésbbé kitölti; a húgytömlő nyele, a benne levő véredénytörzsekkel együtt, a köldökzsinór főtömegét alkotja
Az emlősmagzat, tenyészeti burkaival együtt. bh' bárányhártya, b'' bolyhok, hgy és hgy' húgytömlő, s savós burok, hk köldökhólyag (szikzacskó).
[A tojásban fejlődő állatoknak nincs chorionjuk: achoria (madarak, reptiliák, kloákás emlősök és erszényesek). A legalacsonyabbrendű gerincesekben (halak, kétéltűek) az amnion is hiányzik; anamnia, mert teljesen a méhen kívül fejlődnek; ezek az ovipara. A tojástrakó állatok petéi a méhben termékenyíttetnek meg és már fejlődésnek indulnak, amikor lerakják őket: ovovivipara. Az eleven szülők a fejlettebb embriókat hozzák a világra: vivipara.].
A legegyszerűbb és legtökéletesebb módja a magzat táplálásának, hogy a külső magzatburok felületén szétszórtan apró bolyhok keletkeznek, melyek segítségével a fejlődő magzat az anyaméh (uterus) nyálkahártyájához tapad. A legtöbb erszényes magzata ezen a fokon marad s a magzat burkai és az anyaméhe között sohase létesül bensőbb összeköttetés. Ilyen körülmények között a magzat táplálása nagyon tökéletlen, s minthogy fejlődése csak egy bizonyos fokig haladhat előre, a terhesség ideje rövid s a kicsinyek igen fejletlen állapotban születnek meg. A magasabbrendű emlősök magzatburkainak felülete a méhhel a méhlepény (placenta) útján függ össze; ennek egyik része a méh nyálkahártyájának sarjadzása útján keletkezik – a méhlepény anyai része –, másik része a külső magzatburok felületéről nyúlik be – a méhlepény magzati része.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Emlősmagzat gyűrűs méhlepénnyel. m az anyaméh fala, h annak lehulló része, ml a gyűrűs méhlepény, mg magzat.
A méhlepény egy részének keresztmetszete természet után. Landois: Lehrbuch der Physiologie című könyvéből.
Az összeköttetést a külső magzatburok (chorion) bolyhai létesítik, melyek a méh nyálkahártyájának megfelelő mélyedéseibe illeszkednek bele. Az összeköttetés a méh és magzat között nagyon különböző és az egyes emlős rendekre jellemző. A méh falának nyálkahártyája és a magzatburkok össze is nőhetnek egymással; ez esetben a szülés vérzéssel jár, hiszen a magzatburkokkal együtt a méh fala is eltávozik. Ezeket hullóburkosoknak (deciduata) szokás nevezni, szemben a hullóburkot nélkülözőkkel (adeciduata), amelyeknél a különböző hártyák összeköttetése nem ilyen bensőséges.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A tehén méhe a vemhesség közepe táján. h hüvely, m anyaméh, bb bolyhos burok, p' az anyaméh méhlepénypárnái. A tehén párnás méhlepénye. m anyaméh, bb bolyhos burok, p az anyaméh méhlepénypárnája, p' a magzat méhlepénypárnája. Hertwig O. után.
A méh vázlatos képe az embrióval. Landois rajza után.
Szülés előtt a magzat vérkeringése egészen más, mint szülés után, mert míg előtte az anya vérkeringésével van szoros összefüggésben, utána, helyesebben a tüdők működésbe lépése után, az újszülött egyéni vérkeringése lép működésbe. A magzat fejlődéséből jegyezzünk meg annyit, hogy fejlődés közben átmegy az úgynevezett halállapoton, mikor a páros kopoltyúíveknek megfelelően párosan elágazó fővéredényei vannak és amikor a szív éppúgy csak egy egyszerű kamrából áll, mint a halaknál; átmegy a reptilia-állapoton, amikor szívkamrái éppoly tökéletlenül vannak egymástól elválasztva, mint a krokodilusnál, és éppen ezért a magzat reptilia-állapotában, a vénás és artériás vér keveredik; vagyis az emlős-magzat egyéni fejlődésében átmegy mindazokon a fokozatokon, amelyen maga a törzs is fejlődés folyamán már általment, és amely fokozatok a gerincesek egyes csoportjait jellemzik.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Az emlősök és madarak melegvérű állatok, helyesebben állandó testhőmérsékletű gerincesek, testük elég magas hőmérséklete tehát a külső környezet, a levegő hőfokától független és állandó; ezzel szemben a hidegvérű, helyesebben változó testhőmérsékletű állatok (csúszómászók, kétéltűek és halak) hőfoka változó és a külső környezet hőmérsékletével van szoros összefüggésben. A külső környezettől független testhőmérséklet csak tökéletes vérkeringés és megfelelő hővédő-berendezések mellett lehetséges. Tökéletes vérkeringés mellett gyorsabb az anyagcsere, gyorsabb a tápláló anyagok „égésének” folyamata, fokozottabb a test „fűtése”; kitűnő hővédő-berendezés a madarak tollazata és az emlősök szőrözete.
A vérkeringés akkor tökéletes, ha a szénsavat és más bomlástermékeket tartalmazó vénás vér, és az oxigénben és tápanyagban dús artériás vér nem keveredhetnek egymással. Keveredés pedig nem lehetséges, mert úgy a két szívpitvar, mint a két kamra válaszfallal tökéletesen el van választva egymástól. Az úgynevezett nagy vérkörben a vérkeringés a bal kamrából indul ki, ahonnan az artériás vér eljut a test minden részébe; a hajszálerekben megtörténik az anyag- és gázcsere és az elhasznált – vénás – vér a gyüjtőerek útján bejut a jobb pitvarba s innen a jobb kamrába. Az úgynevezett kis vérkörben a jobb kamrából a tüdőbe jut a vénás vér, ahol a hajszálerekben megtörténik a gázcsere – a szénsav eltávozik, helyébe oxigén lép – innen az artériás vér eljut a bal pitvarba s a bal pitvarból kiindulási helyére, a bal kamrába. Érdekes, hogy a kis vérkör mozgását szabályozó jobb kamra és bal pitvar kevésbbé izmosak, mint a nagy vérkört szabályozó szívrészeké, ami érthető, hiszen csak a közvetlen közelben lévő tüdőbe kell a vért eljuttatniok, a nagy vérkörben mozgó vérnek pedig a test legtávolabbi részeit is át kell járnia. A szív olyképpen működik, hogy előbb egyidejűleg a két pitvar és azután egyidejűleg a két kamra húzódik össze; a kamrákból a vérnek a pitvarokba való visszajutását a szívbillentyűk akadályozzák meg.
A szív képe a nagy vértörzsekkel. Roloff rajza után.
A szív belseje, a kamra, pitvar, nagy vértörzsek, szívbillentyűk és ínhúrokkal. Roloff rajza után.
A gyors anyagcsere, a gyors égés s így az erősebb fűtés a lélekzéssel, helyesebben az oxigén-felvétellel áll kapcsolatban. Az önmagában színtelen vérfolyadékban – vérplazmában – igen nagyszámú, mikroszkópikus kicsinységű, kerekded, piros színű sejt – ezek okozzák a vér piros színét – úszkál, amelyeket vörös vértesteknek nevezünk. A vörös vérsejt rendkívül fontos anyagot tartalmaz, a haemoglobint, mely az oxigén és széndioxid tulajdonképpeni tovaszállítója. A haemoglobin ugyanis rendkívül könnyen köti meg az oxigént és elszállítva azt a szövetekhez, leadja, hogy az ott keletkezett bomlás terméket, a szénoxydot felvehesse, amelyet viszont a tüdőben bocsát szabadon. A gázcsere érintkezési és felületi hatáson alapszik. Könnyű belátni, hogy minél több vérsejt úszkál a vérben, annál nagyobb az érintkezési felület és ezzel arányosan több oxigént vehet fel a vér. Egy köbcentiméter emberi vérben körülbelül 4 1/2 millió vörös vérsejt van, míg ugyanannyi békavérben csak fél milliónyi vörös vérsejtet találunk; kétségtelen azonban, hogy a béka vörös vérsejtjei sokkal nagyobbak, mint az emberéi.
Említettük, hogy a melegvérűség az emlőst és madarat egyformán jellemzi; a madarak vére azonban még melegebb, mint az emlősöké, mert anyagcseréjük is gyorsabb; mind a két tulajdonság valójában a madarak rendkívüli mozgékonyságával függ össze, amelyet viszont jóval kisebb termetük tesz lehetővé. A madár és emlős vérkeringésében egy alaktani különbséget is találunk; nevezetesen a fejlődés folyamán úgy a madárnál, mint az emlősnél meglévő páros kopoltyúívekből, helyesebben az ennek megfelelően haladó fővérerekből, a madaraknál egy jobboldali ág, az emlősöknél egy baloldali ág maradt meg, mint a szívből kiinduló főér (aorta). Minthogy az


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
emlősök főere baloldali, valószínű, hogy a baloldali agyfélteke jobban táplált; minthogy a baloldali agyféltekében van a jobboldal mozgató-idegeinek központja, az emberek általános jobbkezűségét is ezzel hozzák kapcsolatba. A melegvérűség egyetlen hátránya, hogy a melegvérű lény élete a test melegének meglehetősen szűk korlátai közé van szorítva. Nagyon kevés emlős állat alszik téli álmot, mert a téli álom merevségét nagyon kevés emlős bírja ki; hiszen az aránylag oly kisméretű hőemelkedés, amilyen láz esetén jelentkezik, már életét veszélyezteti. Gondoljunk csak a lázhőmérőre és arra, hogy ezzel kapcsolatban az ember élete is a hőmérsékletnek milyen szűk határai közé van szorítva.
A lélekzéssel és anyagcserével függ össze és csak az emlősöket jellemzi a mell és hasüreget elválasztó rekeszizom. A rekeszizom a mellüreg nemes szerveit – tüdőt, szívet –, a hasüreg belső szerveitől tökéletesen elválasztja; a mellüreg felé boltozatszerűen domborodó falát mindössze csak a nyelőcső, néhány ideg- és véredény fúrja át; izomzata a szélek felől, a középpont felé sugarasan elrendezett. A rekeszizom a belélekzés legfontosabb izma, összehúzódáskor lelapul, a mellüreg tehát tágul, szívóhatást fejt ki; kilélekzéskor ellazul, miáltal ismét a mellüreg felé domborodik; görcsös összehúzódása a csuklás; köhögés és tüsszentésnél szintén közreműködik, működésének megszünte halálra vezet. A lélekzés tulajdonképpen a tüdőben történik, amely a külvilággal, a szájon és orrnyíláson át, a gégecső és hörgők útján van összeköttetésben; a légvétel a mellüreg tágulásával és szűkülésével történik, tehát abban – többé-kevésbbé – a mellkast alkotó bordák és ezek mozgató szervei is részt vesznek.
Egy nőstény kutya belső szervei
A nyirok és nyirokedényrendszer éppoly fontos szerepet játszik az emlősök életében, mint a vér és a véredényrendszer, bár általában véve, csak betegségek és oltás alkalmával szoktunk róla tudomást venni. A nép „testnedvnek” nevezi, a valóságban igen fontos tápláló és kiegyenlítő folyadék. A vese megbetegedésekor a kiválasztás elégtelen volta miatt túlságosan sok nyirok halmozódik fel testünkben s ilyenkor vízibetegségről beszélünk; öröklött „rossz” nyirokösszetételnél skrofulózis keletkezik, és ha betegségokozó paraziták behatolása által „elromlott”, akkor vérmérgezés következik be. A nyirok a vérhez hasonló szerkezetű, plazmájában túlnyomóan színtelen vérsejtek vannak; az elhalt nyiroksejtek alkotják a gennyet. A nyirok nagy jelentősége tehát kétségtelen. A nyirok tartalmazza az anyagcsere termékeit is; a bélbolyhok falán, hámján, a bélben folyékony


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
állapotban lévő tápanyagok – zsírok, fehérjék és sók – áthatolnak, felszívódnak és végeredményben a bolyhok tengelyében haladó nyirokérbe és onnan a bélcsatornát felfüggesztő bélfodor (mesentherium) nagyszámú nyirokcsomóiba jutnak; a tápláló-anyagokkal telt testnedv fehéres és tejszerű; a neve bélnyirok, (chylus).
Nyirokcsomók helyett nyirokmirigyekről is szokás beszélni, bár a legtöbb nyirokcsomó nem mirigy, mert nem választ ki semmit. Nyirokmirigynek tekinthető a lép. A lép vérképző szerv, amelyen a szervezet egész vérmennyisége, aránylag rövid idő alatt megy keresztül; benne a vörös vérsejtek elpusztulnak és színtelen, fehér vérsejtek (leukocyta) fejlődnek, melyek amoeba alakúak és amoeboid mozgást végeznek; tulajdonképpen a gerinctelen állatok vérsejtjeinek felelnek meg. Feladatuk rendkívül fontos és különös, nevezetesen a testbe hatoló betegségokozókat – baktériumokat – semmisítik meg. Mihelyt a baktériumok seben keresztül, vagy a fertőzésnek más útján a testbe jutottak, a fertőzés helyéhez legközelebb álló nyirokcsomó megduzzad – így például „elmérgesedett” ujjsebnél a könyökben és a hónaljban lévő – és ez az állapot addig tart, míg a fehér vérsejteknek sikerült a kezdetben szörnyű gyorsasággal szaporodó baktériumok összességét megenni.
A nyirokmirigyekhez, helyesebben a vérképző szervekhez sorolható a magzat- vagy csecsemő-mirigy (thymus) is; a szív és mellcsont között foglal helyet, csecsemő korban tekintélyes képződmény, a felnőtt állaton azonban rendesen visszafejlődik. Leghatalmasabban fejlett talán a borjúban, ahol 400–600 gramm súlyú is lehet; konyhai műnyelven egyszerűen borjúmirigynek – németül Briese, franciául ris de veau – nevezik.
Itt említjük meg a paizsmirigyet (thyreoidea) is, amely félholdalakúan elől a nyakon, a gégefő alatt fekszik. Tulajdonképpeni feladata még ismeretlen, csak veszedelmes hatásait ismerjük. Így a közismert golyva nem egyéb, mint betegesen elfajult és megnagyobbodott paizsmirigy. A golyvás ember puffadt külsejű, dülledt szemű és rendesen gyöngeelméjű is; a golyvát operációval nem lehet, helyesebben nem szabad tökéletesen kiirtani, mert teljes kiirtása, még súlyosabb következményekkel jár, mint a betegség és olyan működésbeli zavarok léphetnek fel, melyek a beteg halálát okozhatják. Az így fellépő működésbeli zavarok, arra engednek következtetni, hogy a pajzsmirigy – minthogy hozzá erős véredények tapadnak – az agyvérnyomás szabályozására szolgálhat, avagy pedig arra, hogy a testben keletkezett úgynevezett anyagcseremérgeket távol tartsa a fejtől. Ez utóbbi esetben működése a nyirokmirigyekéhez volna hasonló.
Végeredményben a testnek valamennyi nyirokere két főtörzsbe ömlik. A mellvezeték (ductus thoracicus) a hátulsó végtagok, a has és a medence falának és zsigereinek, a mellkas, az elülső bal végtag, a fej és a nyak balfelének, nyirokereit szedi össze és az elülső üres véna baloldali részébe torkolik. A másik, a jobboldali nyiroktörzs (truncus lymphaticus dexter) a fej és a nyak jobbfeléből, továbbá az elülső jobb végtagból gyűjti össze a nyirokereket és az elülső üres vénába jobboldalt ömlik. A nyirokedény rendszernek tehát külön mozgató szerve, nyirokszerve nincsen, hanem közvetlenül a véredényrendszerrel függ össze s így közvetlenül és állandóan ömleszti tartalmát, a nyirkot a vérbe.
A csontváznak hármas feladata van, nevezetesen szilárd vázat alkot, a test üregeinek képzéséhez járul hozzá s így védi az azokba foglalt szerveket, és végül az izmok, ínak tapadására is szolgál. Ezeken kívül egész sereg olyan tulajdonsága is van, mely az emlősök mozgásának módjával és az élelemszerzés mikéntjével függnek össze.
A tigris csontváza.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A gorilla csontváza.
Egy pávián csontváza
Az emlős koponya nyakszirt csontja (occiput) két bütyökkel ízesül az első nyakcsigolyához, a fejgyámhoz (atlas). A koponya kettős bütyke az összes gerinces állatok között csak a kétéltűeken ismétlődik s így közelfekvőnek


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
látszik az a gondolat, hogy a kétéltűek és az emlősök között valamilyen származástani összefüggés lehetséges. A koponya ízesülésének ez a sajátos módja, függőleges irányban a fejnek csak bólintó mozgását engedi meg; a fej vízszintes irányú mozgásait a fejgyám és a második nyakcsigolya, a fejforgató (epistropheus) sajátságosan átalakult ízülete teszi lehetővé. A madarak feje egy bütyökkel izül a fejgyámhoz, ezen kívül a fejgyám és fejforgató közti izülete is olyan, mint az emlősöké; ez a magyarázata annak, hogy a madarak fejüket tetszésszerinti irányba tudják forgatni; hozzájárul ehhez az a sajátság is, hogy a madarak nyaka hosszú, nyakcsigolyáik száma 823 között váltakozik. Ezzel szemben az emlősök nyakcsigolyáinak száma állandóan hét; még a zsiráfnak sincs több, pedig elég hosszú a nyaka; a hetes szám még a ceteknél is kimutatható, pedig a ceteknek nincs külsőleg felismerhető és mozgatható nyakuk és nyakcsigolyáik ennek megfelelően többé-kevésbbé megrövidültek, sőt össze is nőttek. Kivétel ez alól csupán a lajhárnak egyetlen egy neme, amelynél a nyakcsigolyák száma 10 is lehet; ez esetben a nyak abszolút értelemben vett megnyúlása, kétségtelenül az állandóan kúszva lógó életmóddal függ össze, mely életmóddal kapcsolatban az állat fejének szabadabb mozgásra van szüksége.
A delfin koponyája a kettős nyakszirti bütyökkel. A bütykök az öreglyuk mellett helyezkednek el. A szentbernáthegyi kutya első és második nyakcsigolyája. A forgócsigolya fognyujtványa a fejgyám nyilásba jól látható.
Más gerinces állattal összehasonlítva, az emlősön nyomban felötlik, hogy mind a két pár végtagját meglehetősen egyformán használja, csupán azokon a fajokon alakultak ki az elülső végtagok különlegesen és csenevészedtek el a hátulsók, amelyek a levegőben való mozgáshoz, vagy a vízi élethez alkalmazkodtak. A két végtagpár alkata azonban korántsem oly elütő, mint a madaraknál, hol mindegyik pár más-más közegben való mozgás feltételeinek felel meg. Épp ezért az emlősök lába, a szárazföldi gerincesek ötujjú alaptervének megfelelő és ha attól eltér (egy patások, két patások), akkor a változás mind a két végtagpárt egyaránt és ugyanabban az irányban érinti.
Itt néhány szót kell szólanunk a szembe helyezhető hüvelykujjal bíró kézről, arról a kézről, amelyről az elfogulatlan laikusnak az az érzése, hogy ezáltal lesz az ember második teremtővé, mert ez teszi őt képessé arra, hogy a természetet alkotóan utánozza. És ha meggondoljuk, mennyi mindenre használható az emberi kéz és milyen csodálatos a teljesítőképessége az értelem irányítása és finom beidegzése következtében, akkor ez igaz is. És mégis, hogy a kéz törzsfejlődéstanilag nagyon régi képződmény – mondja Vogt Károly – már abból is kitűnik, hogy a kézen is az ősi ötujjas állapot maradt meg. Ahogyan mi ezt az ősi ötujjas állapotot, az alacsonyrendű hidegvérű – gerinceseknél ismerjük, úgy az csak a származástanilag is régi és alacsonyrendű erszényeseknél tér vissza, ezeken kívül pedig csak a megint nagyon régi és legtöbbnyire csak az ősrégi madagaszkári szárazulatra szorítkozó félmajmoknál, és végül a majmoknál található. Csakhogy ezeknél a kéz már megváltozott – tovább fejlődött – amennyiben a hüvelykujj visszafejlődött, amit világosan láthatunk abból, hogy nagysága kisebb, állása megváltozott s ehhez képest teljesítménye sem egyenlő egy jól fejlett hüvelykujj teljesítményével; ebből a már visszafejlődött állapotból az emberi kéz nem alakulhatott ki, már csak azért sem, mert a visszafelé haladó fejlődés


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
lehetetlen. Másrészt az ember, a röpdösés kivételével, mindent tud, amit az emlősök tudnak; tud szaladni, ugrani, kúszni, úszni, ásni; de mindent rosszabbul tud, mint éppen azok az emlősök, amelyek a fenti tulajdonságok egyikét egyoldalúan bár, de egyirányú fejlődésük következtében nagyszerűen tudják; az embernek ezt a kezdetleges fokon álló sokoldalúságát sokan az ember származásával hozzák összefüggésbe. Klaatsch és mások legújabb származástani kutatásaik alapján arra az eredményre jutottak, hogy az ember eredetét sokkal mélyebben kell keresni az emlősök törzsfáján, mint eddig tették.
A hátulsó végtag végső része a láb is azt bizonyítja, hogy az ember és legközelebbi állati rokonai is, alapjában véve sok tekintetben a testi fejlődésnek egy ősrégi fokán maradtak meg. A már említett Vogt Károly ezt származástanilag a következőképpen magyarázza: Az ember, a majmok és félmajmok, továbbá a medvék és a legalacsonyabb rendű emlősállatok: az erszényesek és kloákások, talponjárók, azaz járás közben talpukra lépnek, vagyis sarkuk is érinti a földet. Ezzel szemben az emlősök legnagyobb része ujjonjáró, azaz lábtőcsontjuk meghosszabbodott, sarkukat járás közben – többé-kevésbé – a levegőben hordják és csak ujjaikkal érintik a földet. Vogt megemlíti még, hogy az emlősök legrégibb kihalt képviselői, akármilyen csoporthoz tartoztak, mint azt megkövesedett maradványaik bizonyítják, talponjárók voltak. Tehát nemcsak az öt ujjú kéz – mondja Vogt hanem a talponjáró láb is egészen kezdetleges ősi bélyeg. És lényegileg mégis csak ez a láb teszi lehetővé azt, hogy az ember egyenesen jár, melynek következtében feje másképpen fejlődött és kezei szabadokká váltak.
Talpon- és ujjonjárók hátsó végtagjai; 1 pávián, 2 kutya, 3 láma. Hartig rajza után.
A gerincoszlopon különösen az ágyékcsigolyák nagy mozgékonysága tűnik szembe. A földön és vízben való mozgás sokfélesége s különösen a törzsnek változatos hajladozása, az ágyék könnyű mozgathatását kívánja meg, holott a madarak vázán a törzs merev egészet alkot s így mozgásuk nehézkesebb.
Az elülső végtagokat a gerincoszlophoz függesztő vállöv az emlősnél a szabadabb mozgásnak megfelelően egészen más alkotású, mint más gerinces állatokon. A vállöv elülső részén ugyanis csak a kulcscsontpár fejlődött ki és a hollóorrcsont, csak a lapockacsont elülső végén lévő rövid hollóorrnyujtvány (processus coracoideus) képében ötlik fel. A vállövnek még messzebbmenő elsatnyulását tapasztaljuk azokon az emlősökön, melyek elülső végtagjaikat éppúgy használják, mint a hátulsókat (ugrásra, futásra). Ebben az esetben a kulcscsont vagy teljesen hiányzik, vagy pedig rugalmas, középen kissé megcsontosodott szalaggá lett. Ezeknél a test ruganyosan lóg a mellső lábuk között, ami futás közben és hirtelen megállás esetén, rendkívül előnyös. A mellső végtagot oldal felé is mozgatható emlősökön (ásók, repülők), a kulcscsont is hatalmasan fejlett. A vállöv legnagyobb csontja általában mindig a lapocka, melyet még erőteljesebbé tesz a hosszában haladó tövis (spina scapulae) és az erősen fejlett vállcsúcs (acromium) is.
A mellkas a madarakéhoz képest fejletlenebb. Az emlősök szegycsontjai kicsiny és a hozzácsatlakozó bordák alsó fele porcos, holott a madaraké nemcsak a mellett, hanem a has egy részét is beborítja és a bordák megcsontosodott alsó fele, úgy a bordával, mint a szegycsonttal mozgékonyan egyesült.
A fejváz és a fogazat alkata a legszorosabban összefügg a táplálék felvételének módjával. Az emlősök az egyedüli gerincesek, melyek táplálékukat, mielőtt lenyelnék, gondosan szétdarabolják és megrágják. A préda megragadása


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
és felaprózása, megrágása csak úgy lehetséges, hogy az arckoponya szilárd összefüggésben áll az agykoponyával; az arcváz szilárdságát fokozza, hogy a mozgatható alsó állkapocs közvetlenül illeszkedik a koponyához s így csupa szilárd részre támaszkodva, erőteljesebben fejtheti ki hatását. Csak az agykoponya egyes csontjai olvadnak későn össze; ez azonban szilárdságát nem csökkenti, mert az egyes koponyacsontok, egymásba dugott két fésű módjára, zegzugosan, úgynevezett varratokkal (sutura) még mindig elég szilárdan csatlakoznak egymáshoz.
Majom koponyája a varratokkal. Queisser rajza után.
A fejváz csontjainak ez a késői összenövése, az agyvelő lassú, és sokáig tartó növekedésével kapcsolatos ismeretes, hogy az összes gerincesek között az emlősöknek van a legfejlettebb agyvelejük – mert az agyvelő növekedését az agytoknak is követnie kell.
Az alsó állkapocs eredetileg két – egy jobb és egy bal – darabból áll, melyek a legtöbb emlősnél – a rágcsálókat kivéve – elől igen erősen függnek össze egymással; az alsó állkapocs hátsó felén, egy-egy erősebb nyúlvány van, amelynek segítségével ízülnek a koponyához. Azok a csontok: a négyszögcsont (os quadratum) és az ízületi csont (os articulare), amelyek az alsóbbrendű gerinceseken az alsó állkapcsot lazán függesztik a koponyához, az emlősökön hiányozni látszanak. Ha azonban az emlőscsíra fejlődését figyelemmel kísérjük, látni fogjuk, hogy ezek a csontok is megvannak, csakhogy a fejlődés folyamán a fülbe húzódtak s ott hallócsontokká módosultak. És valóban! Mert míg az összes többi gerinceseknek – a halakat kivéve – csak egy hallócsontjuk van, addig az emlősöknek három, amelyeket alakjuk után: ülő-, kalapács- és kengyelnek nevezzük; a hallócsontok továbbítják a dobhártyától a hangot a tulajdonképpeni belső fülbe. A kétéltűeknél, csúszómászóknál és madaraknál is meglévő egyetlen hallócsontocskának a kengyel, míg az ülőnek és kalapácsnak, a négyszögcsont és izületi csont felel meg.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A ló hallócsontocskái. Queisser rajza után.
Ez az eset példa arra, miképpen gazdálkodik a természet az öröklött anyaggal, miképpen változtatja át az öröklött tulajdonságokat, a szükségnek megfelelően; más szóval az alkalmazkodás kényszerűsége oly hatalmas erő, mely az öröklött tulajdonságokat is megváltoztatja.
A fogazat a test minden szerve között a legnagyobb szívóssággal öröklődik át. Még azoknak az emlősöknek is, amelyeknek a születés után kivételesen nincsenek fogaik (kloákások, néhány foghijas és cetek), születés előtt fogkezdeményeik vannak, amelyek ez esetben rövidesen eltűnnek, felszívódnak. A kihalt madarak között fogazottak is vannak, melyeket épp ezért fogasmadaraknak (Odontornithes) neveznek; az alsóbbrendű gerincesek fogai számban ingadozók, az állkapcson kívül a szájüreg más csontjain is (szájpadlás, kopoltyúív) nagyobb számban jelenhetnek meg és alakban, valamint szerkezetben sem oly tökéletesek; némely foghíjas fogazata – nem minden foghíjas „fogszegény” is – annyira egyszerű és kezdetleges, hogy egészen az alacsonyrendű gerincesek fogazatára emlékeztet, jeléül annak, hogy a fejlődésben nagyon visszamaradt.
Majom koponyája teljes fogazattal. Majom koponyája fogváltás közben. Roloff rajza után.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A legtöbb emlős fogazatában a munkamegosztás elve érvényesül: a különféle fogcsoportok különféle munkát végeznek, melynek megfelelően alakjuk is módosul, erősen vagy gyöngén fejlődnek ki, vagy teljesen hiányozhatnak is, a szerint, hogy a táplálék szerzésben milyen feladat – sok, kevés vagy semmilyen – jut az egyes csoportoknak. Igen sok és teljesen egyforma kúpalakú foga van – mint amilyen a csúszómászóké szokott lenni – az emlősök közül a delfinnek, melynek alsó fogai a felsők közé, a felsők viszont az alsók közé „vágnak”. Ez a fogazat csak a zsákmány megragadására alkalmas; mihelyt a zsákmányt fel is kell aprítani, a munkamegosztás elvének megfelelően, különféle fogakat találunk.
Az emlősök fogazatában alak- és elhelyeződés szerint általában véve háromféle fogat különböztetünk meg.
A metszőfogak (incisivi) az állkapocs elején foglalnak helyet és elsősorban a táplálék megfogására, leharapására és csak részben a feldarabolására is szolgálnak. Alakjuk többé-kevésbé lapos és vízszintes éllel bíró, de lehetnek más alakúak is, mint például az elefánt agyara. Közös megállapodás alapján, metszőfogaknak nevezik azokat a fogakat, amelyek az állközti csontba vannak beékelve; ez a meghatározás igen jó, csakhogy szószerint csak a felső metszőfogakra vonatkoztatható, mert az alsó állkapocsfelek között nincs állközti csont, úgyhogy ez esetben főképpen alakjuk és helyzetük az irányadó.
A szemfogak (canini) a metszőfogak mögött foglalnak helyet, az állkapocsnak ama részében, ahol az hátrafelé fordul; ennek megfelelően, minden állkapocsfélben csak egy-egy szemfog van, amely rendszerint erőteljesebb is. A szemfog igen gyakran veszedelmes „fegyver” a ragadozóknál és más harcias állatoknál is.
A zápfogak az állkapocs hátulsó, szemfog mögötti részén ékelődnek be. Feladatuk a táplálék felaprítása, megrágása, megőrlése; feladatuknak megfelelően alakjuk is különböző. Hátrafelé rendesen nagyobbodók, meglehetősen összetettek: már korántsem oly egyszerűek, mint a szem- és metszőfogak; így a húsevők zápfoga tarajos, a rovarevőké hegyescsúcsú, a mindenevőké gumós, a növényevőké pedig többé-kevésbbé lapos. A zápfogak közül az elsőket – rendesen egyszerűbbek is – előzápfogaknak (praemolares), a hátsókat valódi zápfogaknak (molares) nevezzük.
Ezzel kapcsolatban eljutunk a tejfogakhoz és a fogváltáshoz. Nevezetesen előzápfogaknak azokat a zápfogakat nevezzük, amelyek már a tejfogazatban is megvoltak és valódi zápfogaknak azokat, amelyeknek tejfogelőzőik nem voltak. A tejfogazat tehát mindig kevesebb fogból áll, mint az állandó végleges fogazat. És ez nagyon természetes is, hiszen időközben a csecsemő felnőtté serdült és kis állkapcsai is megfelelő nagyságra növekedtek; s minthogy a fogak növekedése korlátozott és így nem tart lépést az állkapocs növekedésével, a megnövekedett állkapocsban szükségszerűen több fognak kell lennie. Az emlősök tejfogazata és fogváltása alapjában véve csak átmenet abból az ősi állapotból, amilyent az alacsonyabbrendű gerinceseken még ma is találunk. Nevezetesen ezeknél ahányszor kitörnek vagy elkopnak a fogak, annyiszor fejlődnek újra s így megtörténhetik, hogy egy állkapocsban teljesen különféle fognemzedék van egyszerre. Nem így az emlősöknél, fogcsere csak egyszer történhet s az is csak bizonyos időben és rendesen meghatározott sorrendben következik be. Természetesen a szabály alól vannak kivételek is, ilyen kivételesen és nagyon sajátságosan történik a fogváltás például az elefántnál.
A fognak az állkapocs medrébe szilárdan beékelődött részét foggyökérnek nevezzük, melytől könnyed befűződés a fog nyaka – által válik el a szabadon kiálló fog korona. A fog eredetét tekintve, nem egyéb, mint a bőrnek egy bőrcsontosodása, amennyiben az írhának egy szemölcsén keletkezik, mely süvegszerűen választja ki a csonthoz hasonló fogállományt (dentin), amely a fog belső ürege körül párhuzamos csövecskék alakjában rakódik le.
Vannak azonban olyan fogak is, így például a rágcsálók metszőfogai, sőt némelyik rágcsálónak a zápfogai is, amelyeknek szemölcse állandóan működik, s így növekedésük határtalan lenne, ha az állandó kopás nem szabályozná nagyságukat. Azonban a legtöbb emlősnek a foga, bizonyos nagyságot elérve, annyira lefűződik a szemölcsről, hogy az összeköttetés éppen csak a táplálás fenntartására elegendő, de a fog növekedése be van fejezve; a kifejlett foghúsból kiemelkedő részét, mely a rágásnál oly nagy szerepet játszik, a koronát, rendszerint kemény, rideg anyag, a fogzománc borítja; a foggyökérben nincs zománc, minthogy az csak a fognak az állcsontban való megrögzítésére szolgál.
Az emlős-fogazat alakja függ az öröklött tulajdonságoktól, de függ az alkalmazkodás körülményeitől is, úgyhogy a fogazat végeredményben e két egymás ellen működő alaperő eredőjeként alakul ki. Általánosságban feltehetjük és nagyon sok bizonyíték is támogatja ezt a feltevést – hogy a tejfogazat inkább az öröklött tulajdonságokat


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
mutatja, míg az állandó fogazat, a felnőtt állat életmódjához alkalmazkodott. Az emlős-fogazatból tehát éppoly joggal vonhatunk következtetést a származásra és a rokonságra, mint az állat táplálékára és egész életmódjára. Ezek szerint az emlős rendszertanban – és pedig az élőknél éppúgy, mint a kihaltaknál, mely utóbbiakból igen sok esetben csak a fogakat ismerjük – a fogazatnak rendkívül nagy szerepet kell játszania.
Könnyebb áttekinthetőség kedvéért a fogazatot fogképletben szokás kifejezni és pedig tört alakjában; a törtnek számlálója a felső fogakat, nevezője pedig az alsókat jelenti; a sorrend a természetesnek megfelelő, vagyis első helyre írjuk a metszőfogakat, második helyre a szemfogakat és harmadik helyre a zápfogakat; ez utóbbiakat két számmal is jelölhetjük, mely esetben külön írjuk az előzápfogakat és külön a zápfogakat. A törtek elé a fogak latin nevének rövidítéseit is (i, c, pm, m) ki szokás tenni.
Az anyagcsere szervei közül a táplálkozás műszereit kell szemügyre vennünk. A táplálék megragadásában, a fogakon kívül, az emlősök osztályára többé-kevésbbé jellemző mozgékony ajkak is részt vesznek; működésüket kivételesen az orr (elefánt) vagy a nyelv is (hangyász) pótolhatja.
A mag- és húsevő madarak begyéhez hasonló, táplálékot megpuhító, mirigyes előcsarnokot az emlősöknél nem találunk. Némely majmoknak és rágcsálóknak pofazsebeik vannak, amelyek azonban csak a táplálék elraktározására, ideiglenes megőrzésére valók. Az emlős állat, az emésztés bevezetéséül, fogaival megrágja, megőrli táplálékát és e közben a szájüreg mirigyeinek váladékával keveri össze, úgyhogy a táplálék megemésztése már a szájüregben indul meg. A váladékot a szájüreg számtalan kis mirigyén kívül, melyek a nyálkahártyán mindenütt előfordulhatnak, három pár nyálmirigy szolgáltatja.
A megrágott tápláléknak a nyállal való összekeveredést egy fölötte izmos és mozgékony szerv: a nyelv végzi. Minthogy a nyelv rendszerint fölötte hosszú is, kinyujtható a szájból s így igen alkalmas arra, hogy az állat azzal saját és kicsinyeinek testét tisztogassa; néha a táplálék megfogására is (zsiráf) szolgál. A nyelv azonban érzékszerv is; a nyelv hegyén és testén van a szemölcsös rész, sokszor elszarúsodott szemölcsökkel (macskák érdes nyelve); gyökerét a tüszős rész borítja, amelyen az úgynevezett körülárkolt és leveles szemölcsök (papillae circumvallatae és foliatae) találhatók; e kétféle szemölcs mélyedéseiben vannak az ízlelő kelyhek vagy ízlelő bimbók.
A nyelv egy körülárkolt szemölcsének metszete. Ízlelőbimbók, erősen nagyítva. Queisser rajza után.
Az orr- és szájüreget a vízszintes kemény szájpadlás választja el egymástól, amelynek hátrafelé egyenes folytatása a lágy szájpadlás vagy ínyvitorla, mely a szájüreget a garatüregtől (pharynx) színházi függönyhöz hasonlóan választja el; alsó-szabad szélének közepén emelkedik ki az embernél és majmoknál is jólismert nyelvcsap (uvula). Azon a helyen, ahol az ínyvitorla leszáll a nyelv gyökeréhez, találjuk azokat az ugyancsak jól ismert nyirokcsomó


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
halmazokat, melyeket mandolánaknak (tonsillae) nevezünk; a mandolák tulajdonképpeni jelentőségét nem ismerjük, valószínű feladatuk a betegségokozó anyagok megkötése.
A gyomor (ventriculus) és bél (intestinum) az emlősöknél nagyobb ürtartalmú, a test hosszához viszonyítva a belek is hosszabbak és terjedelmesebbek, mint a madaraknál. Az emésztés voltaképpeni szervének ez a szerkezete nyomban elárulja, hogy az emlős állat egyszerre nagyobb mennyiségben veszi fel táplálékát, egyszerre tölti meg gyomrát, (mely a növényevőknél a táplálék tápanyagszegénysége következtében több részre tagozódás útján szerfölött megnagyobbodhatik, mint a kérődzőknél) azután pihen és emészt és végül ürülékét is ritkább időközökben s egyszerre nagyobb mennyiségben rakja le; a madár ellenben úgyszólván folyton eszik, folyton mozog és folyton ürít.
A gyomor, melybe a táplálék a nyelőcsövön (oesophagus) át kerül, az emlősöknél – kevés kivétellel (például a fóka) – harántul fekszik és balra jobban kiöblösödik (curvatura major), mint jobbra (curvatura minor). Ezenkívül különféle kiöblösödések is felléphetnek, sőt a kérődzőknél, mint ismeretes, tökéletesen négy részre tagolt gyomrot találunk. A gyomor sokféle alakja mindig kettős feladatára – emésztés és táplálék felhalmozás – vezethető vissza. Még a külsőleg nem tagolt emlős-gyomor fala is sok esetben belülről tagolt, olyképpen, hogy van mirigyes és mirigytelen része is, jeléül annak, hogy a munkamegosztás elve ilymódon érvényesült. A gyomornál a gyűrűs izmokkal ellátott gyomorcsukló (pylorus) vezet a sokszorosan kígyódzó vékonybélbe (intestinum tenue), amely a felszívó bolyhok gazdagságával tűnik ki. A vékonybélben szívódnak fel a folyóssá vált ételpépből a tulajdonképpeni tápanyagok és pedig a bélbolyhok segítségével.
A megevett tápláléknak csak azon részeit használhatja fel a szervezet testének felépítésére, amelyet vízben oldható anyagokká képes feldolgozni. A szénhidrátoknak – lisztes ételek keményítő tartalmának (kenyér, tészta stb.) megfelelő szétbontása már a szájban megtörténik, a fehérjék (hús) feldolgozását pedig nagyjában már a gyomornedvek elintézték. Mindazonáltal maradnak még feldolgozatlan szénhidrátok és fehérjék is, sőt teljesen változatlanul jutnak be a bélcsatornába a különféle zsírok. Ezen még változatlan anyagok feldolgozását a bélcsatornába szájadzó különféle járulékos mirigyek váladékai végzik.
Így a hasnyálmirigy (pancreas) váladéka többféle hatóanyagot tartalmaz, amelyek közül a trypsin a fehérjére, a diastaze a keményítőre és a steapsin a zsírokra hat átalakítóan, s így váladékával az emésztést nagyban elősegíti.
Az emlős test legnagyobb igazi mirigyei a máj (az elefánt májának súlya csaknem egy métermázsa), mely a hasüreg jobboldalán közvetlenül a mellkas alatt van. Összetett, csöves mirigy, mely az epe kiválasztásán kívül nagy szerepet játszik tartalék tápanyagok felhalmozásában is; ezenkívül eltávolítja a szervezetből a káros és mérges anyagokat. Éppen ezért nem tekinthető egyszerű emésztési mirigynek. Váladéka a sötétzöldesbarna epe keserű ízű, kellemetlen szagú folyadék; hatóanyagai a bélbe jutott táplálék zsírját elszappanosítják, vízben oldhatókká és felszívódásra alkalmassá teszik. Az epe a bél mozgására is élénkítően hat és a béltartalom rothadását is gátolja.
Említettük, hogy a máj nagy szerepet játszik a tartalék tápanyag felhalmozásában is és mint ellenőrző szerv is szerepel. Mindkét folyamat olyképpen történik, hogy a vér a verőceéren (vena portae) át a gyomorból és a belekből a májba jut, – még mielőtt a szívbe jutna, tehát a máj ellenőrző szervként van beiktatva a vénás áramba, sőt a középponti erek az elhasznált vért is a májba vezetik – és a máj sejtjei egyrészt a bélből odaszállított szénhidrátokból májcukrot, glikogént készítenek, másrészt a vérben levő mérges anyagokat lekötik; az így ellenőrzött vér végeredményben a hátulsó üres vénába (vena cava caudalis) s innen a szívbe jut. A glikogén beraktározásának ez a módja rendkívül emlékeztet a növények keményítő felhalmozására; a glikogén egyébként olyan vegyület, amely rokon a keményítővel és a keményítőcsirizzel vagy dextrinnel. A májban a májcukron kívül elég nagy mennyiségű zsír is halmozódik fel és pedig apró golyócskák alakjában. Hízlalással a zsírfelhalmozás a májban is fokozható.
Ahol a vékonybél a vastagbélbe (intestium crassum) nyílik, ékelődik be a bélcsőbe a vakbél (caecum). A vastagbélbe jutott anyagból a folyadék egy része felszívódik, a többi bélsárrá sűrűsödik be; az emészthetetlen részek megfelelő rögökké idomulnak és kiüríttetnek. A vakbél a növényi rostok, cellulose, emésztésében játszik nagy szerepet és éppen ezért a növényevőknél igen nagy, a húsevőknél pedig teljesen hiányzik.
Természetes, hogy egy ilyen hosszú és mégis aránylag kis helyen – a hasüregben – elhelyezett szervnek, mint


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
aminő a bélcsatorna – mely például a szarvasmarhánál a test hosszának mintegy húszszorosa (58 m) – különösen célszerű elrendezésre és megerősítésre van szüksége, hogy ne tolódjék el túlságosan a helyéről. A belek megerősítésére a hasüreget kibélelő hashártya kettőzetei (duplicaturae) szolgálnak, amilyenek a savós szalagok, a bélfodor (mesenterium) és a cseplesz (omentum). A bélcsövet a fodros alakjáról elnevezett bélfodor tartja felfüggesztve, míg a zsírsávokkal átszőtt hálószerű cseplesz kötényszerűen lóg a has belei előtt.
Már a vérkeringéssel és a rekeszizommal kapcsolatban említettük, milyen nagy különbség van az emlősök és madarak légzőszervei között. Ugyanilyen különböző – mind a két gerinces osztályban – a hang képződésének módja és helye is. Minthogy az emlősállatnak megközelítően nincs olyan hangja, mint a legtöbb madárnak, azért hangszervei is sokkal egyszerűbb alkotásúak. Ahol a légcső kétfelé ágazik és a hörgők (bronchusok) a tüdő felé indulnak, van a madarak alsó gégefője, ahonnan a csattogó madárdal fakad; az emlősöknél nyoma sincs egy második gégefőnek. Az emlősök hangja a légcső felső kezdetében, az ismert gégefőben (larynx) keletkezik, ahol a különféle módon elhangzott és kifeszített hangszalagok (ligamenta vocalia) rezgése útján jön létre. A gége üregében, körülbelül ennek a közepetáján, a nyálkahártya az oldalfalakról két redő alakjában beemelkedik, ezek közül a gégebejáratához közelebb eső a tasakredő, a mögötte levő a hangredő, amelyben a hangszalag van; a két redő között találjuk a hasíték alakú hangrést (rima glottidis). A gége porcai között különféle tasakszerű bemélyedések is lehetnek, melyek a rezonancia szervei s így a hang erősítésére szolgálnak (bőgő majom). Az emlősök gégefőjén még egy jellemző dolgot találunk, nevezetesen a gégefedőt (epiglottis), mely nyelés közben előlről ráfekszik a hangrésre, míg a többi gerincesnél izomerővel záródik. Újabban, minthogy ízlelési bimbó van rajta, ízlelőszervnek is tartják a gégefedőt.
A gégecső (trachea) a gége közvetlen folytatásaként húzódik a nyakon a mellkasba; hossza a nyak hosszától függ; szabadabb mozgása miatt vázát porcos gyűrűk alkotják, melyek nem mindig alkotnak teljes gyűrűket, a légcső nyitvatartására szolgálnak, és összenyomását is meggátolják. Alsó végén, a tüdőszárnyaknak megfelelően két ágra, a hörgőkre oszlik, melyek a tüdőn belül tüdőfává ágaznak el. A tüdőfa legvékonyabb ágacskái, számos üres duzzadással, az úgynevezett tüdőhólyagocskával (alveola) vannak megrakva, melyeknek fölötte vékonyfala sűrű hajszálerekkel van átszőve; a tulajdonképpeni lélekzés, azaz a gázcsere a vér és levegő között, az alveolákban történik.
Az emlősállat tüdeje abban különbözik a madárétól, hogy egészen szabadon fekszik a mellkasban. Kivételesen (elefánt) a tüdő összenőhet a mellkast kibélelő mellhártyával (pleura); ilyen nem kívánatos összenövés valamilyen betegség következménye is lehet. A tüdő a madaraknál a mellhártyával nőtt össze s a tüdővel összefüggő légzacskók a repülő madaraknál nagy szerepet játszanak a testsúly csökkentésében. Az emlősöknek nincsenek légzacskói, még a repülő denevéreknek sem.
Az emlős tüdő finom és legfinomabb szerkezetét – igen gazdag és változatos anyagon – rendkívüli alapossággal tanulmányozta Schulze berlini zoológus. Vizsgálatai, melyek e téren bizonyos tekintetben befejezték e szerv kutatását, itt teljes egészében nem közölhetők. Ám egyik fölötte tanulságos eredményét meg kell említenünk. E szerint a tüdő belső szerkezete és az élethez szükséges energiák – életerő – között szoros összefüggés van, még az emlősök osztályán belül is. Így Schulze szerint a macskatüdő körülbelül 400,000.000 alveolát tartalmaz. A vele körülbelül egyenlő nagyságú háromujjú lajhárnak azonban csak 6,250.000 alveolája van. Az alveolák különböző nagyságát is figyelembe véve, kiszámíthatjuk a légzésben részt vevő – respiraciós – felületet; az eredmény a macskára vonatkozólag 20 m2, a lajhárra vonatkozólag csak 5 m2. Schulze „hajlandó ezt a különbséget arra vonatkoztatni, hogy a macska, mit apró ragadozó, nagyon erős izomtevékenységet fejt ki, ezért felette élénk az anyagcseréje, s így nagy lélegző felületre van szüksége; míg sarlóalakú karmaival a fa ágain lógó és minden megerőltetés nélkül leveleket fogyasztó lomha lajhár, csak kevés mozgás végez s ezért anyagcseréje sokkal kevésbbé élénk, mint a macskáé; így tehát jóval csekélyebb lélegző felületre van szüksége, mint amannak”.
Hausmann régebbi megállapítását, hogy szomszédos tüdőhólyagocskák válaszfalai áttörnek, Schulze végérvényesen igazolta és érdekes módon hozta ezt is összefüggésbe a különböző emlős csoportok különböző életenergiájával. Erről a következőket mondja: „A tüdőhólyagocskák válaszfalában a legtöbb áttörést egyes rovarevőknél találtam, így különösen a sünnél, a vakondoknál és a cickányoknál, főképpen azonban a legkisebb német cickánynál (Sorex minutus). Magától értetődik, hogy az alveola válaszfalainak is nagymérvű átlyukgatása perforációja –, nagy jelentőségű a gázcsere fokozásánál, amennyiben itt, a csak vékony hártyával körülvett hajszáledényeket, csaknem minden oldalról éri a levegő, míg más emlősöknek csak kevéssé átlyukgatott


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
válaszfalaiban, a hajszálerek csak két egymással szemben fekvő oldalon érintkeznek a levegővel. Hogy ez a fokozott gázcsere-alkalom épp azoknál az állatoknál található, melyeknek különösen intenzív az anyagcseréje, az érthetőnek látszik. Hiszen a vakondoknak naponta körülbelül annyi állati táplálékra van szüksége, mint amennyi saját testének súlya. Hasonlóképpen a cickányok is, mint mindenki tudja, a legfalánkabb emlősök közé tartoznak. Hacsak legkevésbbé éheztetjük őket, elpusztulnak”.
A vese (ren) feladata, hogy a testből az anyagcsere folyékony bomlás termékeit kiválassza; már külső alakjában is nagyon eltér a madarakétól. Az emlősvesének rendesen egész határozott és hajlott körvonalaival nagyon jellemző alakja van; a madárvese alakjáról aligha beszélhetünk, minthogy az a keresztcsont mélyedéseibe van bepréselve. A kiválasztott vizelet külön vezetők (uretheres) útján jut a vesékből a húgyhólyagba (vesica urinaria), ahonnan időnként eltávolodik.
A szaporodás szervei két külön ivarra oszlottak el. A női ivarszervek leglényegesebb sajátságait – melyek származástani és rendszertani szempontokból fontosak – már a fejlődés kapcsán ismertettük. Meg kell még említenünk azt is, hogy rendesen mind a két petefészek egyformán van kifejlődve, azonban a kloákások egyik petefészke csökevényes, éppúgy, mint a madaraknál. A hím ivarszerveknél az a legfeltűnőbb, hogy a legtöbb emlősnél a hímcsíramirigyek nem maradtak a hasüregben, hanem állandóan, vagy legalább az ivarzás idején a hasüregen kívül levő bőrkitüremkedésben foglalnak helyet. Aki részletesebb felvilágosítást óhajt, ebbeli kívánságát bármelyik anatómiai kézikönyv vagy egyetemi tankönyv útján kielégítheti.
Mielőtt az emlősök állati életének leírásával foglalkoznánk, szólanunk kell még egyetmást az idegrendszerről és az érzékszervekről. Hiszen ezek azok, amelyek a fent leírt testnek „életet adnak” és vonatkozásba hozzák a külvilággal. Újabban több különböző érzéket tételezünk fel, így például külön hőmérséklet, nyomás és fájdalomérzéket, mert pontos kísérletek azt bizonyítják, hogy a bőrnek csak bizonyos helyei, az úgynevezett nyomás- és fájdalompontok közvetítik a fentnevezett érzéseket.
A közismert öt érzék közül, egy, a tapintási érzék, az emlősöknél az egész test felületén található, és feladata, hogy a külvilág tárgyaival való érintkezésről értesítsen. A bőrben mindenütt vannak tapintó sejtek (Merkel-féle sejtek), itt-ott tapintó testecskék is (Pacini-féle Meissner-féle tapintótestecskék és végtestecskék), melyeknek közös tulajdonsága, hogy vagy rajtuk, vagy bennük egy idegágacska végződik, mely többé-kevésbbé hurokhálókat képezve, a legfinomabb rostokra oszlik. A testnek azon a helyein, amelyek gyakran jönnek érintkezésbe idegen tárgyakkal – mint ajkak és orr, a kéz és láb ujjainak hegye, tenyér és talp – tapintósejtek és tapintótestecsék halmozódnak fel. Az ajkakon többnyire a megérzés szolgálatában álló tapintószőröket is megtaláljuk, melyeknek szőrtüszője többnyire vérrel telt üregeket tartalmaz és idegvégződésekben is gazdag (sinus-szőrök). Valószínű, hogy ezek a tapintószőrök – amelyek elsősorban a ragadozóknál, rovarevőknél és rágcsálóknál fordulnak elő – arra valók, hogy az állatot figyelmeztessék arra, vajjon a sűrűségeken és szűk nyílásokon átférnek-e?
Míg a tapintás érzékének általános elterjedését tekintve, nagy a hasonlósága a madarak és emlősök között, addig ízlés dolgában – a tápláléknak a nyelvvel való megvizsgálását értve alatta – a két gerinces osztály igen különböző. Már az elszarusodott madárnyelvből arra következtethetünk, hogy a madár táplálékát inkább tapintással vizsgálja meg. Más megfigyelések is azt bizonyítják, hogy a madár életében íz és szag sokkal kisebb szerepet játszik, mint az emlősöknél. Az emlősöknél az ízlelés székhelye a nyelven és a szájpadláson van. Ez az érzék tehát szűkebb területen fordul elő, de még mindig nem különálló szerv, mely kizárólag az ízlelés szolgálatában állana; érzeteit az ízlési kelyhek és bimbók közvetítik, melyek úgy a lágy szájpadláson, mint a nyelvtövén vannak szétszórva; legsűrűbben a körülárkolt és leveles szemölcsök oldalfalában találhatók.
Mint ahogy az ízlés csak a folyékony és nyálban oldott tápanyagok tulajdonságairól vesz tudomást, úgy a szaglás sejtjeire csak gázalakú anyagok hatnak. A szaglási szervnek, az orrnak, a levegő állandó ellenőrzése a legfontosabb feladata. Az emlősök szaglóérzékének azonban más feladatai is vannak. A szaglás az emlősállatoknál sokkal nagyobb jelentőségű, mint a gerincesek bármely osztályánál, amit a szervnek nagy kiterjedése is elárul. Nagy részüknél a szaglás az alapérzék, ez irányítja minden cselekedetüket, erre építik egész érzéki és lelki életüket. Az orr üregét az orrsövény két félre osztja, mind a kettőbe az oldalfalakról két orrkagyló (néha három) emelkedik be, melyek három orrjáratot különítenek el. Az orrüregnek a rostacsonttal (os ethmoidale) szomszédos részében az orrsövényt és a felső orrkagylót, a szagló-nyálkahártya borítja, melyben szaglósejteket találunk. A szaglóideg (nervus olfactorius) rendesen nem egy idegből áll, hanem az agyvelő szaglólebenyéből, a rostacsont számtalan lyukacsain áthaladó és végeredményben ecsetszerűen elágazó szaglórostok összességét értjük alatta; megemlítésre


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
érdemes, hogy a madarak és a csőrösemlős rostacsontján a szaglóideg részére csak egy-egy nyílás van. Az alsó orrjárat a lélekzőjárat a legtágasabb, a hortyogókon keresztül a garatba nyílik. A középső szűk orrjárat erősen csavarodott orrkagylóival, leginkább szűrőhöz hasonlítható, mely az orrba futó levegőt egyrészt megtisztítja a portól és szennytől, másrészt felmelegíti azt, ami a hirtelen lehülés és meghülés ellen védi a szervezetet. Ezért igen erősen fejlett orrkagylókat azoknál az állatoknál találunk, amelyek hidegben élnek (fókák), vagy azoknál, amelyek orrukkal a földet érintik; így a rövidlábú rágcsálóknál és a folyton szimatoló ragadozóknál. Az emlősök között egyedül a ceteknek nincs szagló idegük. A cetek orrjárata tehát csak légjárat, amelynek külső nyílásai a tengeri utazóktól oly sokat emlegetett fecskendőlyukká olvadtak össze.
Az orr néha orrmánnyá nyúlik meg (például disznó, elefánt) s ilyenkor a táplálékszerzés (túrás, megragadás) szolgálatába szegődik, ami korántsem oly csodálatos, mint első pillantásra látszik, hiszen a táplálékszerzésben a szaglásnak igen nagy szerepe van.
A hallás készülékével kapcsolatban meg kell emlékeznünk arról, hogy az emlősöknek – ellentétben a madarakkal három hallócsontocskájuk van, amelyekről a koponyával kapcsolatban már megemlékeztünk.
A ló hallócsontocskái. Queisser rajza után.
Ezenkívül az emlősökre rendkívül jellemző még a belső fülben található csiga (cochlea) alakja is – a csigában van a hallóideg –, mely az emlősöknél csavarodott, míg a madaraknál (lagena) tompa kúpalakú. A madaraknál hiányzik a külső fül is, míg az emlősöknél jól fejlett s izmok által mozgatható fülük van, melynek alakja főképpen ha tölcséralakú, mint a patásoknál – már messziről elárulja azt, hogy az a hang felfogására szolgál. Henneberg (Giessen) legújabban a fülkagyló alakjából olyan berendezésekre következtet, amelyek az emlősök őseinél, sőt részben a ma élőknél is, egyrészt a víznek, másrészt a különféle szennynek a fülbe való hatolását gátolják meg. A kiálló fül azonban nem bizonyítéka annak, hogy a hallás az emlősök életében nagyobb szerepet játszik, mint a madarakéban, amelyeknek bár nincs fülük, igen kitűnően hallanak. Az emlősök közül külső füle csak néhány földalatti és viziéletet élőnek nincs; ezek életelemükben, a földben és a vízben, a hanghullámokat egész testükkel fogják fel.
A látás az emlősállatnál közelről sem olyan feltétlenül uralkodó alapérzék, mint a madaraknál, ahol van rá eset, hogy a szem olyan nehéz és olyan nagy, mint az agyvelő, a legvégsőkig keresztül vitt takarékossági elv ellenére, amely a madár testének felépítésében annyira érvényesül. Vannak földben élő – ásó – emlősök, amelyeknek szeme egészen elcsökevényesedett, de egyetlenegy emlősnél sem találunk olyan berendezéseket – amelyek a szemnek különböző távolságokra való gyors beállítást tennék lehetővé, amelyek a szemet oly bőségesen ellátnák táplálékkal –, mint a madaraknál, melyeknek szemét e tulajdonságot általában jellemzik. Mindazonáltal, a legújabb kutatások szerint, az emlősök is élesen látnak, meg tudják látni a legkisebb és legfinomabb mozdulatokat is és pedig sohasem sejtett mértékben, mely messze felülmúlja a vadászok erre vonatkozó tapasztalatait. A macska szemének villogása, melyhez hasonlót más, homályban jól látó emlősöknél is tapasztalhatunk, úgy keletkezik, hogy a szem érhártyája


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
(chorioidea) – a látóideg belépése fölött félkör vagy háromszög alakjában finomabb hullámos rostokkal – fénylő kárpittal van kibélelve, mely a beeső sugarakat visszaveri, s így azokat az előtte levő fényérzékeny recehártyán (retina) másodszor is átküldi.
A szemek egymáshoz való helyzete a különböző emlőscsoportokban más és más. A madaraknál és a többi gerincesnél rendesen az egyik szem nem látja azt, amit a másik szem lát, vagyis látómezőik tökéletesen elkülönítettek. Az emlősöknél az egészen vagy részben elkülönített látómezőktől, az egységes látásig – így lát az ember és a majom – minden átmenetet megtalálunk. A pislogó hártya, mely a madárnál mint harmadik szemhéj lép fel és a belső szemzugból kiindulva fedi a szemgolyót, az emlősöknél – mint nem mozgatható félholdalakú redő (plica semilunaris) – csökevény alakjában van meg. A szem segéd- és védőszervei közül, az emlősökre jellemző, még a szemhéjak szőrzete, a szempillák is.
Az egész állati élet központi szerve: az agy- és gerincvelő a főidegtörzsekkel, világosan mutatja, hogy az embernek – ennek a gondolkodó és beszélő-emlősnek – az emlősállatok a legközelebbi rokonai, az „állat” szót olyan értelemben véve, amilyenben már Aristoteles használta, mikor az embert „Zoon politikon”-nak, azaz társas, államképző állatnak nevezte.
Minden magasabb és finomabb életműködés kimutatható székhelye a nagyagy; fejlődése a halak igénytelen előagyából indul ki, amely a két agy féltekének (hemisphaeria cerebri) mind hatalmasabb kifejlődése által – már a többi gerinces osztályokban is lassanként előtérbe nyomuló – nagyaggyá lesz; fejlődésének legmagasabb fokát, az emlősök osztályán belül éri majd el, ahol a két agyfélteke nemcsak legnagyobb része az agyvelőnek, hanem legelőbbre is helyeződött, olyképpen, hogy az összes többi agyrészletét is befedi. Legfontosabb részük az úgynevezett szürke agykéreg felülete is bámulatosan megsokszorosodott, úgyhogy ráncokba gyűrődött; így keletkeznek a barázdákkal (sulci) elválasztott agytekervények (gyri), amelyeknek fejlettsége azonban egymagában még nem a tökéletesedés jele, mert például a majmok között vannak síma agyfelületűek, míg a patások és cetek agyveleje csaknem olyan tekervényes, mint az emberé; a szellemi működésre szolgáló kéregrészlet, a homloklebeny, azonban ezeknél jóval kisebb, mint az embernél.
Minden életműködés központja – székhelye és kiindulópontja – az agy egy egészen határozott helyén van minden életműködésben zavar lép fel akkor, ha betegség támadja meg, vagy kísérlet céljából műtéttel távolítjuk el az életműködésnek megfelelő agyrészletet. Egy élettani tankönyvből vett néhány példa jobban megvilágítja a mondottakat. A mótorikus, mozgatóközpontból az inger vezetés útján jut el a megfelelő ideghez, amely ingerlékenységénél fogva az ingerre reagál és a szükséges mozgást kiváltja. A tankönyv szerint külön központ irányítja a kutya nyakszirtizmainak, a mellső végtag hajlító és mozgató, a hátsó végtagnak, arcizmoknak, a farok csóváló, az állat haladó, szemhéjak csukódó, a nyelvnek, az állkapcsok záródó stb. mozgását. A tudatos érzéki észrevételeknek ugyanilyen jól kifejlett és helyhez kötött érző – sensoricus – központjai vannak az agyban ahová az érző és érzékelő idegek vezetik az ingert. Így érthető, hogy például az ember, vagy a kutya stb. vak lehet vagy megvakítható, jóllehet, szeme minden hozzátartozó szervvel együtt teljesen ép és egészséges, még az agyba vezető látóideget is beleértve.
Csak egyetlen olyan központot ismerünk, amelyet csak az embernél találunk meg, amely minden más állatnál legyen az bár emlős – hiányzik; ez az úgynevezett Broca-féle központ – nevét felfedezőjétől, a tudományos embertan atyjától kapta –, mely a tagolt beszédnek agyközpontja. Ez a helyes magyarázata annak, hogy tulajdonképpen hol és mi módon keletkezett a beszéd, s miért nem szabad csodálkoznunk azon, hogy míg az ember beszél, jóllehet a beszédnél szereplő szervek (gége, nyelv, ajkak) aránylag egyszerűek, addig az állatok, még az emberszabású majmok sem beszélnek, noha ugyanezek a szervek náluk sokszor finomabb felépítésűek és többfélék is, és mellékszervekkel is bőségesebben felszereltek. Legalább is tulajdonképpeni, magasabb értelemben vett beszédjük nincs, különféle kedélyhullámzásaikat csak különféle hangokkal tudják kifejezni.
Természetes, hogy az egyes agyközpontok nagysága és a benne összefutó idegrostok száma az állat növekvő testnagyságával együtt nő, a koponya nagysága és növekedése azonban egészen más körülménytől függ. Éppen ezért az általában nagytestű emlősöknél – amelyeknél a koponya növekedése valamilyen oknál fogva korlátok közé szorított, mint már említettük – az agy összegyűrődni kénytelen és így tekervényeket alkot, a nélkül, hogy ez az állat intelligenciáját növelné, vagy azzal bármiféle összefüggésbe hozható volna; az agytekervények száma tehát önmagában nem kritériuma a szellemi magasabb rendűségnek.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Kétségtelen és ismeret, de még egyáltalában nincs megmagyarázva az emlős idegeinek az a sajátsága, hogy az idegek kereszteződnek egymással, másrészt minden agyfél az ellenkező testféllel van összefüggésben; így például baloldali agyvérzés a jobboldal bénulását vonja maga után.
Könnyebben érthető, hogy az emlősök agyveleje csecsemőkorban aránytalanul nagyobb, mint kifejlett korukban. Weber az agyvelő súlyát – nagyon helyesen – a testsúlyhoz viszonyítja; igen érdekes adatokat közöl – már említett könyvében – az oroszlán agyvelejének és testének súlyviszonyairól; így öthetes korban a kettő úgy viszonylik egymáshoz, mint 1:18, négyhónapos korban 1:80, tizenegyhónapos korában 1:184 és végül öreg korában 1:546. Rendkívül érdekesek Webernek azok az adatai is, amelyek az egy nembe tartozó, különféle nagyságú fajok – de kifejlődött állatok – agyvelejének súlyáról tájékoztatnak; így a törpe macska arányszáma 1:56, a leopárdé 1:168, az oroszláné 1:546. A példának említett számok azt bizonyítják, hogy az emlősök érzéki és lelki életéhez, egy bizonyos minimális agyvelő szükséges; ha ezt a minimális agyvelőtömeget a faj megszerezte, s így a legszükségesebb agyvelőközpontok kifejlődhettek, az agynak tovább gyarapodnia nem okvetlenül szükséges.
Az élő és kihalt emlősök agytömegét is össze lehet hasonlítani egymással, akkor, ha a kihalt állatok agytokját gipsszel kiöntjük; a gipszöntvény ugyanis az állat agyvelejének pontos másolata. Minden esetben bebizonyosodott, hogy a kihalt állatok agyveleje jóval kisebb, mint a ma élő emlősöké. Ez már önmagában is bizonyítja azt a nagyon valószínű feltevést, hogy az emlősök a törzsfejlődés folyamán nemcsak testi, hanem szellemi fejlődésen is keresztül mentek; a szellemi fejlődés legtökéletesebb fokát az ember képviseli. Kétségtelen, hogy az emberi és az állati szellem között óriási különbségek vannak; kétségtelen továbbá, hogy a ma élő emlősök és az ember között testileg sincs meg az összekötő-kapocs – a missing link –, a hiányzó láncszem. Azonban egyik éppoly kevésbbé csodálatos, mint a másik, hiszen fel kell tételeznünk, hogy ez a lény – sem ember, sem állat – nem maradhatott meg a földön fejlődés nélkül. Hiszen el kell ismernünk, hogy a ma élő állatok – sőt még az ember is – nem egyebek, mint sokszor igen bámulatosan célszerű „alkalmazkodások” bizonyos életkörülményekhez, amelyek fölötte ügyesen, hogy ne mondjam, agyafurtan használják ki az élet bizonyos lehetőségeit. Ha ezekkel szemben a kihalt „özönvízelőtti” állatokat nézzük, a ma élők mellett legtöbbjük az „esetlen szörny” benyomását kelti. A kihalt állatok környezetének ismerete még inkább fokozza azt az érzésünket, hogy a szélsőséges – kicsapongó fantáziából származott – formák nem voltak célszerűek s így magukban hordták pusztulásuknak csíráit. A kevésbbé szélsőséges, igénytelenebb, s éppen ezért harmónikusabb formák pedig tovább fejlődtek és ezekből kell levezetnünk a ma élő emlősöket. A fejlődés természetesen nem egy irányban haladt előre, hanem lehetőségekhez mérten. A fejlődés különböző irányait a csoportosítás lehetőségeiből is kiolvashatjuk, természetesen csak az esetben, ha különböző szempontok szerint csoportosítjuk az emlősöket. Így mozgásuk alapján megkülönböztetünk: futókat, ugrókat, úszókat, kúszókat és röpködőket; a mellső láb szerkezete alapján: karmosak, patások, úszólábúak és halhoz hasonló (cetek) emlősállatok; táplálékuk szerint lehetnek: hús-, hal-, dög-, növény- és minden-evők; vannak ragadozó, rágcsáló, foghíjas, kérődző, orrmányos és stb. emlősök.
Minthogy az ember testileg az emlősállatok közé tartozik, némelyek ezeket a szellemi tevékenységek szempontjából is az ember közelébe és melléje állították, jóllehet ez a felfogás az elfogulatlan megfigyelés és a tudományos kritika előtt nem állhat meg. Ezzel a felfogással gyökeresen végezni kell.
Wundt a lipcsei filozófus „Vorlesungen über die Menschen- und Tierseele” (Előadások az emberi és állati lélekről) című művében a következőket mondja: „Ha pontosabban megvizsgáljuk mindazt, amit hiteles megfigyelések igazolnak, ha továbbá azt a takarékossági elvet követjük, mely szerint bonyolult, magyarázó okokat csak akkor szabad igénybe vennünk, mikor az egyszerűek be nem válnak, akkor az állatok egész szellemi életét visszavezethetjük egyszerű képzettársulási (asszociáció) törvényekre, míg azok a bélyegek, melyek a valóságos eszmélkedésre és az értelemnek vagy képzelőtehetségnek cselekvő tevékenységre jellemzők, teljesen hiányzanak”. Heck ugyanezt más helyen, más szavakkal így mondja: „Eddig még egyetlen esetet sem állapítottak meg, mely azt bizonyítaná, hogy valamely állat szellemi tevékenysége a fölé a színvonal fölé emelkedett volna, melyet a pszichológus képzettársítás néven ismer; ez az érzéki észrevételek és tapasztalatok célszerű összekapcsolása cselekedetekkel, többnyire úgy, hogy a cselekvés az állat egyéni jóllétének vagy faja fennmaradásának javára szolgál”. Ezek az asszociációk azonban teljesen külsőségesek, nem alapszanak az ok és okozat belső összefüggésének meggondolásán vagy igazi belátásán. Ezt északamerikai kutatók, kortársaink, hosszú, tervszerű kísérletsorozatokkal igazolták. Mindenféle kísérleti állat (patkány, macska, majom) csak úgy jutott táplálékhoz vagy szabadsághoz, ha egy bizonyos, többé-kevésbbé hosszadalmas utat megtalált, vagy egy bizonyos gépezetet mozgásba hozott. Ezt hosszabb-rövidebb idő alatt valamennyien megtanulták; de mindig fel lehetett ismerni, hogy


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
eleinte teljesen terv nélkül próbálgattak, és e közben véletlenül találták meg a helyes utat. Ezáltal meg volt adva a helyes asszociáció, amely annyira megszilárdult, hogy csekély gyakorlat után, a kísérleti állatok újabb kísérleteknél, azonnal célszerűen cselekedtek. Sohasem történt azonban, hogy egy kísérleti állat cselekvés előtt értelmesen megfontolta volna a dolgot és miután a helyes megoldást megtalálta, első cselekvésével a célszerű megoldást találta volna el. Tehát még ahol ember és állat egyformán, célszerűen cselekszenek is, különböző utakon érnek oda: az állat, még a fejlődés magasabb és legmagasabb fokán álló emlősállat is, véletlen, az emlékezetben tartott tapasztalat útján, az ember pedig értelmes megfontolás és az okozati összefüggés valóságos belátása útján. Vannak esetek, amikor állati és emberi cselekvések annyira egyformák, hogy más megoldás szinte elképzelhetetlen, mint az, hogy az állatnak emberi szellemiképességei volnának; mégis, igazán tudományos kutatások ilyenkor is arra az eredményre vezetnek, hogy ezekben az esetekben is egészen más összefüggésekről és keletkezési módokról van szó. Klasszikus példája ennek a „bölcs Hans”, a berlini Osten úr „tudós” lova, amelyet gazdája mindarra megtanított, amit egy népiskolai tanulónak tudnia kell: írásra, olvasásra és számolásra; a tanítás módszere állítólag ugyanaz volt, amit a népiskolákban a gyermekek tanításánál alkalmaznak, csak az állat némaságának megfelelően módosítva. Erre vonatkozóan Heck a következőket mondja: „A bölcs Hans esete megtanított arra, hogy az állatok oly szellemi ténykedésekre képesek, melyek látszólag hajszálnyira hasonlítanak a sajátlagosan emberi cselekvésekhez, valójában azonban egész más módon keletkeztek. A „bölcs Hans” látszólag éppúgy számolt és olvasott, mint egy népiskolai tanuló, pedig valójában semmit sem tudott számokról és betűkről, hanem csak feszülten figyelt az előtte álló ember legkisebb, öntudatlan mozdulataira, amelyek jelezték, hogy mikor kell patáinak abbahagynia a kaparást (ilyen, igen ügyes rendszer helyettesítette a „tanítás”-nál a beszédet), hogy répát és kenyeret kapjon”. Pfungst Oszkárnak, a berlini pszichológusnak érdemes, hogy ezt felfedezte és kísérletekkel bizonyította. „Gondoljuk csak el”, folytatja Heck, „hogy ezután a tapasztalat után mily kételkedéssel kell fogadnunk az állatok rendkívüli intelligenciájának látszólag megcáfolhatatlan bizonyítékait, melyekről az irodalom beszámol!” Sokszor nyilvánvaló, hogy valamely cselekvést fölösleges módon túlbecsülnek. Mindenki ismeri az elefántnőstény történetét, mely borjúját a veremből ki akarja menteni. „Hűségesen kitart mellette, mígcsak a vadász közeledése el nem űzi. A verem fenekén sok földet és gallyat találnak és ebből minden további nélkül arra következtetnek, hogy az anyaállat mindezeket azért dobta a verembe, hogy borjújának a kimászást lehetővé tegye, holott sokkal közelebb fekszik az egyszerű, csaknem magától értetődő feltevés, hogy a föld és az ágak egyszerűen beleestek a verembe, amikor az anyaállat a gödör szélét taposta, folytonosan próbálgatva, hogy borjúját orrmányával kiszabadítsa”. Sok olyan eset is van, mikor szinte reménytelennek látszik, hogy más magyarázatot találjunk, mint a közkedvelt feltevést, mely szerint a magasabbrendű emlősök úgyszólván emberek, beszélőképesség nélkül. Ily esetekben a dolog mélyére kellene hatolnunk: gyakran elbámulnánk az eredményen! Így például egy előkelő német családi folyóirathoz beküldtek egy hosszú, csodálatos, megható történetet, mely egy farkas és tengeri malac közti barátságról szólt (a cikkíró nő volt!). Heck megvizsgálta az esetet s kutatásának eredménye az volt, hogy a történetből egyetlen szó sem volt igaz.
Valószínűen hasonló elbírálás alá esik az a sok állatbarát, akinek túlzott, mindazonáltal szilárd meggyőződése, hogy kedvencének „emberi értelme” van. Sok állatbarát öntudatlanul kiszínezi, túlozza, amit kedvence tesz. Minden józan megfigyelő, minden önállóan ítélő kutató, ez állatbarátok szemében „szeretetlen és meg nem értő”. Mégis legfőbb ideje, hogy elfogulatlanabb nézetekre tegyünk szert az állat-, de főkép emlőslélektanban, nemcsak a tudósok, hanem az állatbarátok körében is.
Ha meg akarjuk ismerni az állatok szellemi tevékenységének valódi természetét, úgy a logikán és a pontos tudományos kutatáson kívül az az anatómiai és főkép agy-anatómiai vizsgálatokat sem mellőzhetjük. Erre vonatkozik Edinger (Frankfurt a. M.) előadása, melyet „Az összehasonlító anatómia viszonya az összehasonlító psychologiához” címmel a kísérleti psychologusok III. kongresszusán tartott. Előadásának végén a következőket mondja: „Ami azonban minden állatot az embertől megkülönböztet, az a neencephalon nagysága (Edinger neencephalonnak azokat az agyrészeket nevezi, melyek a magasabb szellemi tevékenységeknek szolgálnak, elsősorban a nagy agyvelőt két hemisphaeráját). Egy óriási gorillának kisebb agyveleje van, mint az embercsecsemőnek. Az ember valósággal megdöbben, ha kiveszi a koponyából a kicsinyke agyvelőt, amelyen eltekintve a hátsó és középső részlet csekélyebb fejlettségétől – a homloklebenyek is hiányzanak. Ezek a homloklebenyek különböztetik meg elsősorban az embert az állattól. Az emberi kórtan (ebben az esetben az agybetegségek tudománya, tekintettel a vele összefüggő szellemi zavarokra) arra enged következtetni, hogy a homloklebenyek éppen a magasabb lelki működéseket, az elvonásokat (absztrakció) a fogalomképzést teszik lehetővé. Nyilván csak a beszélőképességgel együtt fejlődnek. Úgy véljük tehát, hogy az emlősállat igen sok oly


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
cselekvésre képes, mely megtanulást, megértést, emlékezetbentartást követel, sok ily cselekvést kombinálni is tud; az elvont felfogás képessége azonban hiányzik, vagy igen csekély s így képtelen oly cselekvésekre, amelyek ezen a képességen alapszanak”. Vogt és Brodmann újabban oly kísérleteket végeztek, melyek arra engednek következtetni, hogy az agy falilebenyeinek melyek az embernél ugyancsak tekintélyes nagyságot érnek el, szintén lényeges jelentőségük van a magasabb lelki tevékenységek keletkezésében. Sőt, mi több: a két fentnevezett agykutató szabatos kutatásai arra az eredményre vezettek, hogy az agyközpontok sokoldalú kialakulása, a részleges szervek szöveteinek nagyító alatt megfigyelhető differenciálódása az, ami az embert megkülönbözteti az állattól. Az ember agyvelejében sokszorosan több különleges központ van, amelyek nem alacsonyrendű érzékelő vagy mozgási központok. Ami az állatoknál, még az emberszabású majmoknál is egyenletesen felépített agymező, az az embernél több, jól megkülönböztethető alközpontra oszlik. Az embernél magában, a homlokagyban eddigelé mintegy 70 ilyen központot mutattak ki. Az állatoknál, még az emberszabású majmoknál is számuk legfeljebb 12! A nagy agykéreg egész felületének az embernél legfeljebb 20 százaléka esik az alacsonyabbrendű, érzéki központok teljes felületére, míg 80 százalék föléjük rendelt, magasabb tevékenységeknek szolgál. Ha egy átlagmajmot veszünk az óvilági majmoknak abból a csoportjából, melyeknek farkuk van, a viszony éppen fordított; már ez is ily mélyen áll az ember alatt!
Heck így folytatja ezt a gondolatmenetet, amikor áttér az ember és állat közti főkülönbségre, a beszédre: „Az emberi és állati értelem közt határvonalat kell húznunk; fogalmakkal dolgozó, elvont gondolkodás az állatoknál is hiányzik és ezért a beszéd képessége is, mely a fogalmakkal rendelkező elvont gondolkodás legbiztosabb bizonyítéka. Az állatoknál is megtaláljuk a beszéd bizonyos elemeit, az emberi értelembe vett tulajdonképpeni beszéd legalacsonyabb fokát, amennyiben képesek arra, hogy kedélyhullámzásaikat hangokkal fejezzék ki; legjobb esetben csak bizonyos elképzeléseket tudnak kifejezni, amelyek érzéki észrevételekkel és ebből eredő kedélyhullámzásokkal függnek össze. A magasabb értelemben vett beszédnek logikusan tagolt szó- és mondatalakjai vannak és fogalmakkal dolgozik: ezt az állatok sohasem érik el, egyszerűen azért nem, mert fogalmakkal dolgozó gondolkozásuk sincs, már pedig a beszéd ennek kifejező eszköze. Wundt azt mondja: „Arra a kérdésre, hogy miért nem beszélnek az állatok, leghelyesebb az a közismert válasz: mert nincs mit mondaniok”. Ehhez még a következőket fűzhetjük: mindezek után már nem csodálkozhatunk azon, hogy a beszédben szereplő szervekben, mint a gége, nyelv, stb., semmiféle oly különleges berendezést sem találunk, amiből ezeknek a szerveknek különleges képességére következtetni lehetne. A tagolt beszéd nem az emberi gégének és nyelvnek működése, hanem az emberi agy munkájának eredménye. Csakugyan, agyunkban megtaláljuk a beszélőképesség központját, mégpedig a harmadik homloktekervényben; ez az úgynevezett Broca-féle központ. Ez azonban csak a tulajdonképpeni beszéd szolgálatában áll; ehhez járul egy másik központ a halántéklebenyben, valószínűleg az első halántéktekervényben; ezt Wernicke fedezte fel 1880-ban; feladata a megértés. Ezek után világos, hogy hogyan kell értelmeznünk azt a tényt, hogy az emberek beszélnek, az állatok nem. Nem az állati gégében, hanem az állati agyvelőben van a hiány, és éppen ez a legjobb bizonyítéka annak, hogy az ember és állat szellemi élete közt mélyreható különbség van”.
„Ezzel szemben a magasabb és legmagasabb rendű állatokat két más lelki tevékenység sorakoztatja az ember legközvetlenebb közelébe; első tekintetre tán nem is látszanak különös, kimagasló tevékenységeknek. Ezek az álom és a játék. Sokszor tapasztaljuk, hogy a kutya álmában morog, vinnyog, elnyomott ugatást hallat, miközben farkát csóválja, végtagjait rángatja. Ugyanezt a lónál is megfigyelték. Mindebből az következik, hogy az állatok is álmodnak, hogy alvás közben a központi idegrendszerben valamilyen inger következtében olyan változások állnak elő, mint ébrenlét alkalmával az érzéki észrevételekkel kapcsolatos kedélyhullámzások és testmozgások. Persze nehéz megmondani – valószínűen sohasem fogjuk biztosan megállapíthatni –, hogy az állati álmok mennyire közelítik meg az emberi álomban függetlenül működő fantáziát. Mindenesetre azonban nagy az állati álom jelentősége, amennyiben belülről kiinduló lelki tevékenységnek látszik, amelynek keletkezésében kimutatható külső ingerek nem vesznek részt”.
„Az álmoknál jobban ismerjük az állatok játékait és ezzel kapcsolatban is könnyű felismerni a különbséget az ember és az állatok közt. Elfogulatlan megfigyelések bizonyítják, hogy az állatok játéka a legelemibb életműködések játékos utánzásában merül ki: ilyenek a táplálékszerzés és életfenntartás; játékuk tehát vadászat, harc és menekülés. Ha lelki szemeink elé idézünk játszó állatokat, akkor fölösleges ezt az állítást bizonyítani. Jóllehet az állati játék tartalma ily korlátozott, mégis értékelnünk kell azt a jelenséget, hogy a magasabbrendű állat bizonyos kezdetleges képzelőtehetség segítségével komoly, vad ösztöneit, egész az ártatlan játékig le tudja gyöngíteni. Azon sem kell csodálkoznunk, hogy épp a háziállatok mutatják a legtöbb játékos kedvet, hisz


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
természetes, vad ösztöneiket az emberi befolyás letompította.”
„A legújabb tudósítások és tapasztalatok megcáfolják, hogy az eszközök használata lényeges különbséget tenne ember és állat között. A magas szellemi színvonalon álló állat a fogságban, az ember példájának és befolyásának hatása alatt, megtanul eszközökkel bánni, föltéve, hogy testileg képes rá; ezt bizonyítják a megszelidített majmok és elefántok, végtagjaikkal, illetőleg orrmányukkal. A berlini állatkertben évekig élt egy japáni vörösarcú majom, mely – persze a neveletlen ifjúság példájára – pompásan tudott homokkal és kövekkel dobálózni és művészetét napról-napra gyakorolta a látogatók nagy örömére, mégpedig a legnagyobb dühvel és azzal a félre nem magyarázható szándékkal, hogy ellenfeleinek fájdalmat okozzon. Ugyanezt szavahihető utazók is tapasztalták, például az afrikai vad páviánok sziklák közt élő csordáiról, ugyanezt elmondja Neumann Oszkár is. Újabban Zenker, a kitűnő gyüjtő és gorillaismerő, Kamerunban figyelte meg, hogy az öreg gorillahímek letépett lombos ágakat használnak a legyek elkergetésére. Annyi tehát bizonyos, hogy az eszközök leleményes használatát ma már nem tekinthetjük oly szellemi képességnek, mely legkezdetlegesebb formájában is meg volna tagadva az állattól.”
„És végül – emlékezzünk meg – a lelki életnek arról a nagy világáról, amelyet kedélyhullámzások néven foglalunk össze! Csak általánosságban, a következőket szeretném megjegyezni: itt is megvannak ugyanazok az alapvonások, és alapelemek, mint az embernél; csakhogy minden kevésbé világos és tudatos, mert hiányzik a fogalmi gondolkozás. Mindazonáltal sok tekintetben igen magas és finom fejlettségi fok érhető el, és ezen nem szabad csodálkoznunk. Mert, ha a modern természettudományos felfogás hatalmas tényezőinek – ezek: az alkalmazkodás és a természetes kiválogatódás a létért való küzdelemben – a testi fejlődésben oly csodálatos alakító erőt tulajdonítunk, amely a növény- és állatvilág oly végtelen sokféle alakjában áll előttünk, akkor ugyanezeknek a tényezőknek alakító erejét el kell fogadnunk a lelki életre vonatkozóan is, és el kell ismernünk, hogy ezen az úton igen sok ösztönöset tenyésztett ki a természet, ami az egyes esetekben első pillanatra magasfejlettségű lelkiélet tudatos kifejezőjének látszik.”
„Ha elfogulatlanul és tudományos föltevésnélküliséggel akarunk eljárni, akkor az ösztönszerű kitenyésztődésnek ezzel a természettudományos magyarázatával igyekeznünk kell megérteni az állatok lelki életének legfinomabb és legnemesebb megnyilatkozásait is, amelyek másfelől éppen az erkölcs és erkölcsiség kezdeteinek látszanak. Én természettudományos szempontból – s ez az egyedüli helyes szempont itt, az állatok megítélésénél – az erkölcsöt és erkölcsiséget úgy fogom fel, mint a naiv, nyers önzésnek, az egyéni jólétre való kiméletlen törtetésnek elnyomását, elnyomását annak a természetes törekvésnek, mely az önfenntartási ösztönből kifolyóan minden szervezet sajátja, s ez a közösség javának érdekében történik. Természetesen ilyesmi csak társas állatoknál fejlődhetik ki, mert csak ezeknél találunk magasabb közösséget. Társas állatoknál – ha egyébként is szellemileg elég magas fokon állnak – meg is találjuk az erkölcsnek ez első nyomait, amennyiben az állat saját egyéni javát a köz java mögé állítja. Emlékezzünk csak a majomcsapatokra, az elefántnyájakra és belső, jól rendezett életükre, vagy a kutyára, amelynél – mint ahogy ebben az összefüggésben röviden mondhatjuk – saját fajának közössége helyébe a gazda lép, akinek magát alárendeli.”
Volt idő – s ez az idő belenyúlt a múlt század második felébe is –, mikor nagyon lebecsülték az állatok szellemi képességeit, és egyidejűleg – nevezetesen Németországban – az állatkedvelés és állattenyésztés is igen alacsony fokon állott. Azután, Darwin korszakalkotó művei nyomán, nagy változás és fellendülés következett be a tudományban, a művelt közönségnek legszélesebb köreiben pedig Brehm „Az állatok világa” című munkája nyomán. Nevezetesen Brehm, ez a zseniális író volt az, aki hangulatos is mélyérzésű leírásaival az állatot, mint élőlényt belopta minden olvasó szívébe. Őrizzük meg ezt a szeretetünket, de egyúttal tartsuk szem előtt a tudományos kritikát is és az előítéletektől ment, szigorúan tárgyilagos kutatást! Mert nem az a legjobb állatbarát és állatvédő, aki az állatot túlzó módon az ember mellé állítja és érzelgősen magasztalja, hanem az, aki becsületesen törekszik arra, hogy igazi állatismerő legyen, aki az állatot nem becsüli le, de túl sem értékeli.
Eddig megismertük az emlős szervezet legfontosabb és legjellemzőbb tulajdonságait. Vessünk egy pillantást az életmódra is, melyet az állat testi és szellemi képességei szabnak meg, szem előtt tartva azonban, hogy mindegyik állat a maga tehetségei szerint igazodik s a legteljesebb mértékben hasznát veszi természetadta képességeinek.
Az emlősök tulajdonképpen a szárazföld lakói, bár vannak köztük tengeri emlősök is, amelyek kizárólag vízben élnek. Ne felejtsük el azonban, hogy a tüdő – a tengeri emlősöké is – voltaképpen a szárazföldi élethez szükséges szerv. A viziélethez való alkalmazkodás néha annyira tökéletes, hogy külsőleg tökéletesen a halakhoz hasonlók, halformájúak, úgyannyira, hogy például a delfin, mely a legügyesebb halakkal is felveszi az úszásban a versenyt, a


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
szárazföldön éppoly hamar elpusztul, mint a halak. A tengeri emlősök élete mégis elsősorban a levegőhöz és nem a vízhez kötött; bizonyos időközökben kénytelenek a víz felszínére szállani lélegzetvétel céljából, hogy az élethez nélkülözhetetlen oxigént a levegőből felvehessék. A víz csak állandó tartózkodási helyük a tengeri emlősöknek, amely megkönnyíti a nagytömegű test súlyát, s így hihetetlen nagy testsúllyal is, aránylag fürgén mozoghatnak. Ebből a szempontból tökéletesen mindegy, hogy víziemlőseink édes- vagy tengervízben élnek. A tenger óriásai, a bálnák, nemcsak az emlősök, hanem az állatvilág óriásai is, melyeket csak a tenger mérhetetlenül gazdag és kiapadhatatlan állatvilága tud a szükséges táplálékkal ellátni.
Ezzel ellentétben a legkisebbek azok az állatok, amelyek nagy erőfeszítéssel mozognak vagy szerzik táplálékukat; ilyenek a repülők és az ásók – a denevér és a vakondok –, vagy a rovarevők általában. Ezeknél a test tömege oly arányban kisebbedett, amilyenben a víziemlősöké megnövekedett.
Eltekintve az úszó, repülő és ásó emlősöktől, túlnyomó nagy részük a föld felszínén él. Az emlősök röghözkötöttsége sokkal feltűnőbb, mint a fürge, mozgékony madaraké, a lég igazi uraié; igen sok madár repülésközben dalol, ami ugyancsak azt bizonyítja, hogy a repülés igazi elemük. Ne felejtsük el azonban, hogy a madarakat a gyors emésztés és elválasztás következtében örökösen korgó gyomruk, és az előbbivel kapcsolatos magasabb testhőmérsékletük képesíti, sőt kényszeríti az állandó mozgásra, repülésre.
Az emlősök élete jóval nyugodtabb és kényelmesebb. Gyomrukat nyugodtan megtölthetik, s minthogy keveset mozognak, elegendő idejük van a nyugalomra és emésztésre. Evésből és pihenésből áll életük, melynek rendjét csak ellenségeik és néha az idő mostohasága zavarják meg, nem kellemes változatosságot vive életükbe.
Mindez azonban nem jelenti azt, hogy a mozgási képesség hiányzik az emlősállatokból. A legkülönfélébb mozgásoknak az emlősök között is vannak mesterei, művészei. A delfin éppoly jól úszik, mint a legügyesebb hal, a korai denevér ügyesség dolgában, ahogy a röpködő bogárságra vadászik, a fecskével versenyez; a vakondok éppoly gyorsan halad ásás közben a föld alatt, mintha a föld felszínén mozogna. A ló és az antilopok szélgyorsasággal száguldanak a steppék fölött és nagy távolságra nyargalásznak naponként, hogy szomjukat elolthassák; még az annyira nehézkesnek látszó elefánt is egy éjszaka alatt hihetetlen távolságot hagy maga mögött, és a kenguru, vagy akár a kicsiny ugró-egér is könnyű szerrel hagyja hátra üldözőjét, oly nagyokat és gyorsan tud ugrani menekülés közben. A ragadozók közül a zsákmányt meglapulva leső macskák hatalmas ugrással vetik magukat áldozatukra; a vad nyomában rohanó kutyát pedig hihetetlen kitartása jellemzi, amellyel előbb-utóbb sikerül legyőznie áldozatát. A legmagasabb fa hiába rejti el gyümölcsét, vagy az ágai közé rakott madárfészket a kúszni tudó emlősök elől; a gyümölcsöt kedvelő medve, a fészekrabló nyuszt és nyest, éppúgy, mint a mókus és egyéb rágcsálók kitünő kúszók, ugróművészek, sőt kötéltáncosok. A kúszásnak kiváló művészei a majmok is, a legmagasabb fákra éppoly ügyességgel másznak fel, mint a legmeredekebb sziklára. A sziklákon otthonosan mozog a kecske, a juh, a zerge pedig csodálatos biztonsággal és gyorsasággal száguld fel, a teljesen meredek és megmászhatatlannak látszó sziklafalon. Még a sarki tájak örök hó- és jéghonában is találunk emlősöket (jegesmedve, jegesróka, fókák, stb.), melyek csak ott érzik igazán otthon magukat.
Mint látjuk, az emlősök sincsenek híjával a mozgékonyságnak, mert járnak, ugranak, futnak, repülnek, kúsznak és úsznak, mindazonáltal jóval kevesebbet mozognak, mint a madár, amelynek a mozgás az igazi eleme.
Az emlősök tápláléka nagyon különböző, az állat- és növényvilág csaknem minden termékének akad kedvelője. A táplálék minőségével függ össze a fogazat alakja és igen gyakran a végtagok szerkezete. A táplálék minősége és a mozgás milyensége is szoros összefüggésben van egymással, együttesen nagy befolyást gyakorolnak az állat alakjára és a legcsodálatosabb alkalmazkodásra kényszerítik a szervezetet. Gondoljunk csak erszényes hangyász hosszú, csőalakú fejére és hosszú féregalakú nyelvére, az elefánt orrmányára, és az újvilági majmok kapaszkodó farkára; vagy a hegyi antilopok kemény és magas, a víziantilopok lágy és szélesen szétterpeszthető patáira; vagy a fakúszó borzok tapadós, a jegesmedve és a sarki nyúl erősen szőrös talpára. Mindannyi kitűnő példa az alkalmazkodásra.
A fogazat annyira jellemző egyes emlősökre, hogy az egyes csoportok elkülönítésében, vagyis a rendszertanban is igen nagy szerepet játszik. Így például a metsző fogak gyökértelensége és a szemfogak hiánya a rágcsálókat jellemzik; jól fejlett szemfoguk van a majmoknak és a ragadozóknak; viszont más zápfog alkalmas a húsevésre, más a rovarevésre és megint más a növényevésre.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A párzás ideje, mellyel a fiatalok gondozása áll viszonosságban, a legtöbb emlősnél meghatározott időhöz van kötve, mely szabályszerűen visszatérő változást hoz az emlős megszokott életébe. A fajfenntartó ösztön oly hatalmas, hogy még az önfenntartás ösztönét is elnyomja, úgyhogy az utódokról való gondoskodás – a legfontosabb feladat teljesítése – közben, a fajfenntartás ösztöne annyira úrrá lesz az állat fölött, hogy például a szarvas elfelejt legelni, az anyamedve pedig behavazott téli szállásán marad újszülött kicsinyei mellett hónapokon keresztül, a nélkül, hogy ez idő alatt enne valamit.
A madarak és emlősök között, páros életüket tekintve is, feltünő különbségeket találunk. Amíg a madarak általában egynejűségben élnek – e szabály alól csak a tyúkfélék egy része kivétel –, addig az emlősök majdnem mind a többnejűségnek hódolnak, a legtöbb hím a párzás után egyáltalán nem törődik többé a nősténnyel. Szorosabb, több mint egy évig tartó életközösségben valószínűen csak néhány kérődző, a kis antilóp fajok élnek.
A többnejűséggel kapcsolatos a másodlagos ivari bélyegek kialakulása, mely a hímet és a nőstényt már külsőleg is megkülönbözteti egymástól és amely különbség a többnejűségben élő madarakat is jellemzi; nevezetesen a hímek nagyobbak a nőstényeknél és különös fegyvereik is vannak. Ezekkel a fegyverekkel küzd a hím emlős a nászideje alatt a vetélytársakkal a nőstény birtokáért, mely küzdelemnek eredményeképpen a legerősebb nyeri el a pálmát.
A csoport vezetését, irányítását azonban nem mindig a legerősebb hím veszi át. A vadlovak között a vezérmén feltétlenül a legerősebb, a kérődzőknél azonban, különösen a szarvasféléknél, a vezetőállat, amely tényleg vezeti a csapatot és őrködik biztonság felett, mindig egy vén és tapasztalt nőstény; a szenvedélytől elvakult bőgőszarvas például nem is volna alkalmas a biztosító szolgálatra. A társas életet élő emlősök között a kötelességnek ilynemű elosztása valószínűleg azzal hozható összefüggésbe, hogy amíg a vezérmén állandóan a csapat mellett tartózkodik, addig a hím kérődzők csak a párzási idő tartamára csatlakoznak a csapathoz.
Érdekes, hogy a vén hímek nem mindig kelnek védelmére a ragadozóktól megtámadott csapatnak. Zell Tivadar figyelmeztet arra, hogy ez az állatok védelmi rendszerével függ össze, a szerint, hogy azok futással vagy támadással védekeznek a támadás ellen. Wissmann megfigyelése szerint a bika gondolkodás nélkül támad, hasonlóképpen – Brehm megfigyelése szerint – az öreg hím majom is.
A vemhesség ideje elég hosszú ideig tart, ezt követően a fiatalok táplálása és felnevelése is elég gondot ad, s így nem lehet csodálkozni, hogy a kölykök száma általában véve kevés. Egész rendekre (majmok, félmajmok, patások, tengeri emlősök) jellemző szabály, hogy rendesen csak egy fiat szülnek. Több mint 20–24 kölyköt (például a disznó) egy emlős sem szül egyszerre, bár a 8–10-es szám is elég gyakori. Az újszülöttek száma attól is függ, hogy milyen fejletten jön a kölyök a világra és mily módon szerzi meg anyja a táplálékot; a ragadozó nagyon fejletten születik, s már egy néhány óra mulva követheti anyját; az erszényes emlős jó ideig a hasán lévő bőrráncban erszényében – hordja fiait.
Az emlősök hangja nagyon távol áll attól, mit kellemesnek lehet nevezni; csak a gibbon „énekel” félig-meddig „zenei” hanglétrán. A bőgőszarvas hangja, a vadat űző kutya csaholása csak a vadászfülnek kellemes; hasonlóképpen a türelmetlen paripa nyerítése is csak gazdájának tetszik igazán. Mindaddig azonban, míg különösebb jelentést nem magyarázunk a hangokra, olyan „dal” marad, „mely a követ is megindíthatja, s az embert őrültté teheti”. Gondoljunk csak a szamár ordítására, a kutya vonítására és a macska szerelmi nyávogására.
Általában az emlős ritkán hallatja hangját, a legtöbb esetben még a legnagyobb fájdalmat is hang nélkül tűri, sőt halál tusáját is némán vívja. A legtöbb hangot azonban mégis a fájdalom (nyúlsírás), az aggodalom és a félelem (őzböffenés, zergefütty) csalja ki belőlük, mely utóbbi figyelmeztetésül szolgál gondtalanul legelésző társaiknak is. A kutya ugatása ugyanebbe a csoportba tartozik, csakhogy az embert figyelmezteti a közelgő veszedelemre. A nász ideje alatt hallatott hívó hangok – szarvas bőgése – jóval erősebbek, ami könnyen érthető, ha az állat nagyfokú izgatottságát vesszük figyelembe; az őzbak hívására az őzsuta is megfelelő hanggal válaszol. A nőstény emlős általában véve – külön hanggal csalogatja kicsinyeit, amellyel azoknak figyelmét akarja felkelteni; annak, aki szereti az állatokat, könnyen úgy hangzik az, mint a tudatos, büszke anyai szeretetnek megnyilvánulása.
A nőstény szülés előtt fokozott mértékben igyekszik lakást építeni, holott egyébként ez az ösztön nincs is benne nagyon kifejlődve. A lakásépítés a legtöbb esetben abból áll, hogy egy vacoknak alkalmas mélyedést keres az állat, melyet esetleg egy kis kaparással kényelmesebbé tágít. Amily nagy mester a madár, olyan kontár az emlős a fészeképítésben.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Csak néhány rágcsáló épít magának a föld fölött rendesebb lakást, ágakból és levelekből; a hód vára, a mókus nyári és téli lakása, valamint eleségkamrái, a törpe egér és a mogyorós pele gömbfészke, mintaszerű és a madárfészekkel teljesen egyenértékű mesterművek.
Egyébként az emlősök csak földalatti lakásokat építenek. A földalatti lakásépítők igazi mesterei a rágcsálók (marmota, üregi nyúl, hörcsög, egér, stb.). Vetélkednek velök a kúszni nem tudó, apróbb ragadozók is (sakál, róka, borz, mezei görény, stb.), a foghíjasok közül az övesállatok, a legszebb és legösszetettebb földalatti várat azonban állítólag a rovarevő vakondok építi.
A barlang- és fészeklakó-emlősöknek különös sajátossága, hogy a kedvezőtlen évszakokat – nálunk a telet táplálkozás nélkül átalusszák; ezt a jelenséget, mely leginkább a költöző-madarak őszi vándorlásához hasonlítható, nevezzük téli álomnak. Télen csak a ragadozók, denevérek, rovarevők és rágcsálók rendjébe tartozó emlősök alszanak, ezek se mind, és téli álmuk sem egyforma. A medve téli álma alvás és bőjtölés; ezalatt minden testi tevékenység zavartalanul működik, az anyamedve magzatai szabályosan növekednek, a kicsinyek megszületnek és néhány heti, sőt hónapi szoptatásuk is „téli álomban” történik. A berlini állatkertben nem régen figyelték meg, hogy a terhes borz magzatának fejlődésében a téli álom alatt pihenési időszak áll be, vagyis a magzat növekedése szünetel. A mókus és a hörcsög téli álmából időnként felébred és éléskamráját felkeresve, táplálkozik is. A pele és marmota hideg halotti merevségbe esik; szívverésük meglassudik s ennek megfelelően lélekzetvételük is szembeszökően megcsappan, sőt félbe is szakad; a test melegsége alább száll, a végtagok megmerevednek és elhidegülnek; álmuk olyan, mint a tetszhalál, az életnek már csak nyoma látszik; végül a tetszhalott hirtelen felébresztése halált okoz.
Nagyon érdekesen igyekszenek a tél nyomorúságait elkerülni a denevérek; ha hiány áll be a repülő-rovarságban, egy részük téli álomra hajtja a fejét, mint a legtöbb emlős, más része vándorútra kel, mint a madár. Legújabban a denevérek vándorlását az Egyesült Államokban figyelték meg; e vándorlások teljes szabályszerűséggel következnek be az északi és déli államok fölött. Ez a megfigyelés ama régebbieket erősíti meg, melyeket Európában és Ázsiában is észleltek. De akadnak az emlősök között igazi vándorok is; ilyen az ó- és újvilági rénszarvas és ilyen volt – kipusztulása előtt – az amerikai bölény is. Majdnem évenkint vándorolnak a szibériai és északamerikai mókusok is; azonban ez esetben szabályos vándorlásról nem beszélhetünk, mert olyan helyen csődülnek tömegekbe az állatok, ahol elegendő a táplálék; állítólag egyes előfutárok kémkedik ki azt a vidéket, ahol a fák magvaiból jó termés van, s ahol azelőtt alig volt mókus, a mag érésekor halatlan tömegekben jelenik meg.
Így jutunk el az emlőstömegek egészen szabálytalan vándorlásaihoz, melyet a táplálék hiánya okoz. A külföldi irodalomban is híres, roppant tömegekbe verődő norvégiai lemming vándorlása is éhségre vezethető vissza és ma is elég gyakran látható. Történelmi emlék ma már a dél-afrikai antilopok vándorlása is; régi utazók napokon át látták vonulni egyik helyről a másikra mérhetetlen tömegeiket; az aranyásók és gyémántkeresők hamarosan véget vetettek ennek az idillikus állapotnak.
Nem vándorlás, hanem egyszerűen terjeszkedési jelenség a vándorpatkány elszaporodása Európában; az előnyomulás keletről-nyugatra, országról-országra, sőt helységről-helységre aktaszerűen bizonyítható.
Az emlős egész életmódja környezetéhez idomul. A környezet és állatkapcsolatát a színezet is felismerhetővé teszi. Kétségtelen, hogy az emlősöknél nem beszélhetünk oly pompás, díszes és ragyogó ruházatról, mint a madaraknál, de beszélhetünk olyan ruházatról, mely óvja, védi, elrejti az állatot ellenségei elől, még akkor is, ha az látszólag a legfeltűnőbb tarka ruhát viseli. A tigris és zebra keresztsávozottsága nagyszerűen beleillik a bambuszerdők nádtörzsei és a füves steppe levélformái közé; a leopárd és zsiráf foltjai a lombokon áthatoló napfény-foltokhoz hasonlítanak; minden utazó határozottan állítja, hogy ezeket a múzeumokban és állatkertekben oly tarkának és feltűnőnek látszó állatokat, kint a vadonban nagyon nehéz meglátni, és hogy már igen kis távolságban összeolvadnak környezetükkel. Minden vadász tudja, milyen nehéz a fekvő nyulat meglátni, bundájának színe annyira hasonló a talaj színéhez. Ha azonban az őznek rókavörös nyári ruhája a zöld mezőn messziről látható, arra azt mondhatjuk, hogy a vörös színt nem a megmívelt zöld mezőre szánta a természet, hanem inkább száraz, erdei, leveles területre. A színbeli alkalmazkodás ténye félreérthetetlen, a havas területeken élő, fehér bundájú állatoknál (jegesmedve, havasi kecske; a hermelin, jegesróka és havasi nyúl téli, fehér öltözete). A sivatagi állatok (a vadszamár, gazella, sivatagi rókák, ugróegerek, stb.) homokhoz hasonló színe is védőszínezet.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Az emlősök legtöbbje nappal van ébren és éjjel alszik, de azért csaknem minden rendben vannak nappali és éjjeli állatok. Az éjjeli emlősök között vannak valódi éjjeli állatok (félmajmok, rovarevők, erszényesek, stb.), melyeket bagolyszerű szemük is állandó éjjeli életre és nappali álomra utal; de vannak köztük olyanok is, amelyek a ragadozóktól való félelmükben járnak éjjel vagy estszürkületkor zsákmány után.
A kimondottan társaséletet élő emlősök mellett, remeteéletet élők is vannak. Egyes fajok csak a párzás és a fiatalok felnevelésének tartamára verődnek csapatba, és mihelyt elérték céljukat, a közösséget felbontják. Az időtartam, amely alatt az emlős-kölyök önállóságát elérheti, csaknem éppoly különböző, mint az állatok nagysága. A szárazföldi emlősök között, határozottan az embereknek kell a legtöbb idő, hogy kifejlődhessék; még az elefánt is előbb nő meg.
Az egyes emlőscsoportok az élet nehézségeinek leküzdésében, sokoldalúságuknál fogva, nagy mesterek; bár az emlősök állnak az állatvilág élén, azért sok tekintetben elmaradottak. Csak a teremtés koronája, az ember áll az emlősök felett, mert tudja mindazt, amit az emlősök tudnak; rosszabbul tud ugyan futni, mászni, kúszni, mint az emlősök, csak repülni nem tud, de mégis túlszárnyalja azokat szellemi képességeinek segítségével. Kérlelhetetlen szigorral uralkodik a földön és lakóin, ahol megjelenik, egy-kettőre megbontja a természet egyensúlyát, valóságos rémuralmat gyakorol, kultúrájának terjedését a gyengébb állatvilág pusztulása jelzi, s nem kis keserűséggel elmondhatjuk, hogy ma már csak ott élnek nagy emlősök, ahol az ember nem bírta vagy – ritkábban bár valamilyen oknál fogva nem akarta kiírtani azokat. Minden természetbúvár világosan látja, hogy a kultúra terjedése az emlősöket sújtja a legjobban, és el fog jönni az az idő is, amikor az embert csak hasznos háziállatai fogják körülvenni a földön; az emberre közömbös, különösen pedig az ártatlan emlősök utolsó példányait legfeljebb kegyeletből fogja megtűrni.
Minél világosabban látjuk a jövőt, annál kevésbé látunk világosan visszafelé.
Az emlősök keletkezését és származását még mindig nem tudjuk biztosan; hogy az emlősöknek történetük és multjuk van, azt számtalan ásatag csontmaradvány bizonyítja. Legkönnyebben a jóval erősebb és ellenállóbb nagy emlősök csontjai kövesednek és maradnak meg, és az annyira fontos, legrégibb emlősöket, melyek kicsinyek, s így csontjaik törékenyebbek, csak egy néhány állkapocs, koponyatöredék és fog képviseli. Mert az emlősöknek legrégibb őseit és a hozzájuk vezető, átmeneti alakokat is, kicsinyeknek kell tartanunk; általánosan tapasztalt és közismert dolog, hogy minden állatcsoportban, a legrégibb, legegyszerűbb és legkezdetlegesebb formák egyszersmind a legkisebbek is. Az emlősök sem kivételek e szabály alól; a legrégibb emlős és emlőshöz hasonló maradványok, amelyeket eddig ismerünk, mind igen kicsiny állatok maradványai; így egy nyúlnagyságú állat koponyatöredéke és egy megkövesült lábnyom (Tritylodon, Theriodesmus), a felső Karroo-formációból, vagyis a délafrikai tábla középső teraszaiból származik; ezenkívül néhány apró zápfogat is ismerünk, a Dél-Német országban és Dél-Angliában egyformán meglevő, úgynevezett „bonebed” rétegből. Úgy a Karroo-formáció, mint a bonebed homokkőrétegek triászkorúak, vagyis földünk történetének második nagy fejezetéből származnak. Ily messze, vagy talán még messzebb kell keresnünk az emlősök eredetét, mert a legrégibb emlősök egyidejű előfordulása Németországban és Dél-Afrikában, azt bizonyítja, hogy azok a triász végén már nagyon el voltak terjedve a földön.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Tritylodon-koponya Dél-Afrika karroo-rétegéből. 1. felülről, 2. oldalról, 3. alulról. Dél-Afrikai Theriodonta-maradványok. Lycosaurus-koponya; 1. oldalról, 2. elülről, 3. egy fog külön. Owen "Palaeontology" c. könyvéből.
Igen érdekes, hogy a legrégibb ásatag és a ma élő legalacsonyabbrendű – az ausztráliai csőrös – emlősök között szoros kapcsolat van, helyesebben néhány rendkívül fontos bélyegben egyeznek meg egymással. Tudjuk, hogy a csőrösemlősnek a rendkívül korán kihulló tejfogán kívül más – emlősfog értelemben vett – foga nincs. A kifejlett állat csőrén találunk ugyan szarufogakat, de ezeknek a rendes emlősfoghoz se alaktanilag, se fejlődéstanilag semmi köze sincs. A tejfog rendkívül apró, felülete homorú – tálszerűen bemélyedő –, melynek szélein apró, kis gumók sora foglal helyet. A csőrös emlős tejfoga rendkívül hasonlít a würtenbergi Echterdingen bonebed rétegeiben talált Microlestes fogához, továbbá az ugyanonnan előkerült Trigliphus, az angolországi Plagiaulax, a délafrikai Tritylodon és Theriodesmus fogaihoz, vagyis azokhoz a legrégibb emlősökhöz, melyeket Multituberculata (sokgumósfogúak) vagy Allotheria néven szokás, külön rendbe, összefoglalni. Az eddig ismert Multituberculata-maradványok alapján azt gondoljuk, hogy azok a ma élő csőrősemlősökhöz rendkívül hasonlók és valószínűen ugyancsak tojásrakók voltak.
Sokgumós fogak Észak-Amerika krétájából. 1. A Cimolomys gracilis felső előzápfoga; 2. A Tripriodon caperatus felső őrlőfoga; 3. A Tripriodon caelatus felső örlőfoga. Marsh után.
A csőrösemlős más tulajdonságokban is eltér a rendes szabású emlősöktől; például szarunemű csőre van, amely tulajdonságok látszólag a madárhoz teszik hasonlóvá; azonban a valóságban a madarak és emlősök között semmiféle származástani összefüggés nincsen. A gerincesek között, a madarak és emlősök törzse, két egyforma


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
értékű, de egymástól teljesen különböző, magasfejlettségű törzs, amelyek melegvérűségük által, a legmagasabb fejlettségi fokig jutottak.
A madarak közvetlen rokonságát a reptiliákkal (csúszómászókkal) már Huxley, Darwin kortársa, bebizonyította; Huxley vizsgálatait az Archeopterix felfedezése csak megerősítette, s egyelőre nem látszik valószínűnek, hogy a madarak származását illetően meg kell változtatnunk eddigi nézeteinket. Sokkal bizonytalanabb alapokon nyugszik Huxleynek az emlősök származásáról írt elmélete. Huxley ugyanis annak alapján, hogy úgy az emlősök, mint a kétéltűek koponyája két bütyökkel ízesül az első nyakcsigolyához, a két csoport között szorosabb származástani kapcsolatot tételezett fel. A modern törzs- és egyénfejlődéstani vizsgálatok azonban nem igazolták ezt a feltevést. Huxley elméletét Gaupp, a freiburgi egyetemen az anatómia tanára, vette bírálat alá és tanulmányainak eredményét „Az emlősök rokonsági viszonyai, különös tekintettel a koponya morfológiájára” címmel, az 1910-ben Grázban tartott zoológiai kongresszuson, adta elő. Gaupp nézete szerint a kettős nyakszirti bütyök, nem olyan alapvető különbség, hanem az egyszerű nyakszirti bütyökből fejlődött ki a két első nyakcsigolyának az emlősökre jellemző átalakulásával kapcsolatban. Más szóval az emlősöket is a reptiliákból kell származtatnunk és pedig olyan kihalt alakokból, amelyek a ma is élő reptiliák közül az újzeelandi Hatteria-hoz állnak legközelebb. Már régen rámutattak mások is, itt-ott, erre a lehetőségre. Így Flower az emlősök és reptiliák nyakcsigolyái között is talált bizonyos összefüggést, mert hiszen ismerünk két nyakszirti bütyökkel bíró ásatag reptiliákat – Theriodontia (emlősfogúak) – is, amelyeknek ráadásul fogazatuk is megközelítően épúgy metsző-, szem- és zápfogakra tagozódik, mint az emlősök fogazata. A fogak alakja, a munkabeosztás elvének megfelelően tehát először a Theriodontiá-nál különféle.
Annak, hogy az emlősök és a reptiliák között vannak átmeneti alakok, legszebb bizonyítéka az, hogy a Tritylodon nemet először a sokgumósfogú emlősök (Multituberculata) rendjébe sorolták; később az emlősfogú reptiliák rendjébe osztották be az állatot; Broom R. legújabb munkájában („Proc. Zool. Soc.” 1910) a Tritylodon típusának „leggondosabb tanulmányozása” után arra az eredményre jut, hogy az mégis a legrégibb – a sokgumósfogú emlősök közé tartozik. Igen érdekes, hogy a Karroo-formációt – a Tritylodon anyakőzetét – Elő-Indiában is megtalálták, csakhogy ott Gondwana-formációnak nevezték el. A Karroo- és Gondwana-formáció tehát nem egyebek, mint egy rég tenger alá – és pedig az Indiai-óceán alá – süllyedt egykori világrész maradványai. Nem lehetetlen, hogy ezzel a földrésszel együtt, a tengerbe vesztek az emlősök származásának kétségtelen bizonyítékai is. Bármilyen is volt azonban az a bizonyos ős, kétségtelen, hogy emlőssé való átalakulását a bőr átalakulása tette lehetővé, amennyiben a test külső védelme mellett átvette a test hőmérsékletének szabályozását is. A hő megtartásának lehetőségével együtt járt a melegvérűség, amely nagyobb életenergiát, s így a továbbfejlődés lehetőségét jelentette. Jegyezzük még meg, hogy a csőrös emlősök és erszényesek testhőmérséklete jóval alacsonyabb, mint a többi emlősé.
Mai természettudományos felfogásunk szerint az emlősök eredetéhez és történetéhez szorosan kapcsolódik földrajzi elterjedésük. Mert az emlősök jelenlegi földrajzi elterjedése egyrészt a korábbi geológiai korokból átszármazott formák összességéből alakultak ki, másrészt a víz és a szárazföld elosztása és más fontos életkörülmények tették lehetővé, hogy a szó szoros értelmében „elterjedjenek” és pedig nemcsak egyszerű szaporodással, hanem kivándorlással is.
Az emlősök földrajzi elterjedésében az éghajlat és mindaz, ami vele összefügg – tehát az állatvilág tápláléka, a növényvilág is – fontos szerepet játszott, jóllehet, bizonyos az is, hogy megszokás és éghajlathoz való alkalmazkodás sohasem volt lehetetlen és gyakran meg is történt. Így például a földön majdnem mindenütt vannak rókák, s nagy elterjedésüknek megfelelően a legkülönbözőbb éghajlat alatt élnek. Általában véve az elmult földtörténeti korszakok mindezen viszonyainak megítélésében csakis a növény- és állatvilág nyujt támaszpontot, csak szárazföldi viszonyok megítélésében pedig éppen az emlősökre szokás következtetni, minthogy, főképpen a fiatalabb rétegekben, azok fordulnak elő a legnagyobb számban. Ebben az esetben tehát a zoológus és botanikus kevés hasznát veszi a geográfusnak, hiszen vizsgálataiban a geográfus is ő reájuk támaszkodik. Így tehát el kell fogadnunk azt az elméletet – amelyet éppen a növényi és állati maradványok ismerete alapján állítottak fel –, hogy földünk történetének ókora, pontosabban a kőkorszak óta egészen a mai napig a víz és szárazföld eloszlása nagyjában nem változott meg, vagyis az összefüggő szárazföld-tömegek már akkor is az északi féltekén voltak. Csak emlékeznünk kell arra, amit az emlősök eredetére vonatkozólag mondottunk, miszerint az emlősök első megjelenésének idejében, a föld ókora és középkora között, a triászban, Indiából még földhíd vezetett Afrikába, amely időközben az Indiai-óceánba merült.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A növény- és állatvilágnak – így az emlősöknek is – az északi nagy szárazföldeken lehetett az őshazája, oly területeken tehát, melyek minden ismert földkéregformáció kétharmadán át többé-kevésbé változatlanul maradtak fenn a jelenkorig. Régebben az volt a tudományos felfogás, hogy itt a létért való küzdelemben különösen megedzett, terjeszkedésre fölötte alkalmas formák alakultak, és ezek a sarkvidékről állandóan sugároztak, szivárogtak az egyenlítő felé; így beszéltek a szervezeteknek a sarkvidékről való meneküléséről, melyet egész természetesen a földkéreg lassú lehűlésével hoztak kapcsolatba. Ma azonban már kétségbe nem vonható, bár még meg nem magyarázott jégkorszak, ezt az egyszerű elképzelést lehetetlenné teszi, főkép akkor, ha ily lehűlési periódusokat nemcsak a harmadkor és jelenkor közt, hanem a föld ókorának (palaozoikum) végén is feltételezünk. Mai felfogásunk szerint az állandóan egymást követő elterjedési hullámok hajtották, szorították a növény- és állatformákat az északi sarkról az egyenlítő felé, sőt még azon túl is; és ezt nem külső okok idézték elő, hanem az a létért való küzdelemben kifejlett belső terjeszkedési erejükből kifolyóan történt. Ezt a belső erőt bizonyítja az a tapasztalati tény, hogy a szárazföldekről, kontinensekről származó alakok rövidesen elnyomják az elkülönült szigetformákat, ha velük találkoznak, amint azt behurcolt gyógynövényeknél, állati élősködőknél, a verébnél, a vándorpatkánynál és házinyúlnál gyakran megfigyelték. Nagy szárazföldek lakói közt ugyanis sokkal elkeseredettebb harc folyik a létért, mint valamely sziget sokkal kisebb számú lakói közt; azokat az állatokat és növényeket, melyek ily kemény iskolába jártak, az állandó küzdelem jobban megacélozta és erősebben fegyverezte fel új területek meghódítására.
Ha tehát a különböző földperiódusokban az állatokat és növényeket nem a földkéreg lassú lehűlésének külső kényszere hajtotta északról délre, hanem valamilyen belső kényszer – harcban edzett formáknak aktív törekvése további terjeszkedésre –, úgy ez a terjeszkedés nem állhatott meg a tropusokban, hanem még délebbre folytatódott, addig, amíg a földhidak vezettek. Csak oda nem juthattak tehát újabb és újabb vándorcsapatok, ahová földhidak – a tenger emelkedése vagy a földnek süllyedése következtében – nem vezettek.
Így egyszerre érthető, hogy a legfélreesőbb szárazföldeken és szigeteken, ha egyáltalán vannak emlősök, ezek mint más jelek is bizonyítják – régibb eredetűek és a fejlődés alacsonyabb fokán állnak. A Csendes-óceán szigetein – ha csak Ausztráliához és Újguineához nem csatlakoznak – emlősök egyáltalán nincsenek, csak sertések és kutyák, melyek az emberrel kerültek oda. Hasonlóképpen az ősrégi Újzeeland kontinensen sincsenek emlősök, hacsak nem akarjuk elhinni azt a kósza hírt, amely szerint az ottani forró forrásoknál egy vidraszerű (tán helyesebben: csőrös emlős?) – a benszülöttek nyelvén a woitoteke-nek nevezett – állat él. Sclater, angol szisztematikus, aki először próbálta az állatföldrajz elemeit összefoglalni, ezeket a területeket ornithogaea-nak (madárföld) nevezte el, minthogy a fejlődés legmagasabb fokán álló lakói e területnek a madarak.
Az általános szabály alól mindenesetre kivételek a tengeri és légi emlősök, melyek vagy egészen függetlenek a szárazföldtől, mint a cetek és szirénák, vagy legalább is kevésbé függnek tőle, mint az úszólábúak és a denevérek, mert táplálékukat más közegben, a tengerben vagy a levegőben keresik és találják. A cetek elterjedését egyáltalán nem lehet kapcsolatba hozni az állatföldrajzi szárazföldbirodalmakkal és a szirénákról csak annyit mondhatunk, hogy az Atlanti- és Indiai-óceán tropikus partjain élnek. Már az úszólábúak és a denevérek inkább függnek a nagy szárazföldektől és szigeteiktől, s így földrajzi elterjedésük kötött, ámde közelről sem oly mértékben, mint ahogy azt a következőkben a többi emlősrendre vonatkozóan vázolni fogjuk. Kivételes helyzetük már abból is kitűnik, hogy füles fókák Újzeeland partjait is látogatják és denevérek nemcsak Újzeelandon, hanem a Csendes-óceán szigetein is vannak.
Az ornithogaea után a következő állatföldrajzi fokon Ausztrália és Újguinea áll, a hozzátartozó kisebb szigetekkel együtt, ahol az emlősök közül egereken kívül csak kloakás és erszényes állatokat találunk, tehát a legősibb emlősöket, azokat, melyek a fejlődés legalacsonyabb fokán állanak. Ezt a birodalmat, az ornithogaeával együtt notogaea-nak nevezzük.
Hogy az állatföldrajzi felosztást folytathassuk, meg kell ismerkednünk az átmeneti területek fogalmával. Az indoausztráliai vagy ausztromaláji átmeneti terület Újguineától nyugatra, a Szunda- és Molukka-szigeteken át bezáróan Celebeszig terjed, ahol még egy erszényes nem (genus) él. Wallace, az angol állatgeográfus az egymáshoz oly közel fekvő Borneo- és Celebes-szigetek közt határvonalat húz, mely élesen elválasztja egymástól az indiai és ausztráliai állatvilágot; Weber Miksa, az amsterdami emlős búvár a Wallace-féle vonal fogalmát újabban módosítja, és azt mondja, hogy a határon túl újabb átmeneti terület fekszik, amelyben, nyugatról keletre haladva mind kevesebb az ázsiai és mind több az ausztráliai állat.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
Minthogy Dél-Amerikában is élnek erszényes állatok, azért mind általánosabbá válik az a felfogás, hogy Ausztrália valaha összefüggött azzal a Dél-Amerikával, mely neogaea néven újabb állatföldrajzi birodalmat alkot. Igaz azonban, hogy az újabban felfedezett Caenolestes kivételével csak erszényes patkányokat (Didelphiidae) találunk Dél-Amerikában, ezek pedig oly erszényes családhoz tartoznak, amely valaha Európában és ÉszakAmerikában is élt. Mégis, mivel csak harmadsorban, tehát a földkéreg újkorában találjuk őket Európában és ÉszakAmerikában, természetesnek találjuk, hogy ezek délről vándoroltak be Dél-Amerikába, ahonnan később az Egyesült-Államokba is eljutottak. Egyébként Dél-Amerika emlős világa igen gazdag, benne a félmajmok és rovarevők kivételével, minden rend képviselve van. Ha nem is egyezik meg az ó- és újvilág faunája, bizonyos hasonlóság, párhuzamosság mégis van közöttük, nevezetesen a majmok, ragadozók, rágcsálók, patások, különböző alakokban bár, de mindkét világrészben egyaránt előfordulnak. Vogt Károly szerint így van ez már a föld újkorának kezdete, az eocén óta, és ez csak úgy értelmezhető, hogy az emlősök a fentemlített északi őshazából egy északi összekötő szárazföldön át vándoroltak Amerikába s itt aztán önállóan és függetlenül fejlődtek tovább. Észak-Amerikát több ízben lepte el ily bevándorlási áradat, melyek közül az utolsók már nem érték el DélAmerikát; így magyarázható, hogy bár a Panama-szoros összeköti Amerika északi és déli részét, állatviláguk mégis lényegesen különböző. Az utolsó bevándorlás nyomai világosan kimutathatók, amennyiben a bevándorlók leszármazottainak legközelebbi rokonait Észak-Európában és Ázsiában is megtaláljuk; ilyenek a bölény, jávorszarvas, wapiti szarvas, havasi kecske, a rettentő vagy szürke medve (grizzly), baribál, róka és farkas, mormota és mások.
Míg Amerika állatvilága szerves kapcsolatban van Európa faunájával, addig az Antillák teljesen önálló állatföldrajzi területet alkotnak, éppen emlőseikre való tekintettel. Már Trinidad szigetén, mely az Orinoko területe előtt fekszik, s nincs messzebb a kontinenstől, mint Anglia Európától, feltűnő a különbség: a majmok, ragadozók, foghíjasok teljesen hiányzanak, ellenben az Antillákon (Kuba) – és csakis itt – egy sajátságos rovarevő nem (Solenodon) él. Hasonlókép a csodálatos nagy kúszópatkányok (Capromys) csakis az Antillákon fordulnak elő.
Észak-Amerika már beletartozik abba az óriási, összefüggő, már többször említett szárazföldtömegbe, mely az északi saroktól az egyenlítőig és azon túl terjed, s amelyet újabban sarki birodalom, arktogaea néven foglalnak össze. Itt találjuk a szárazföldi állatoknak, így az emlősöknek is főzömét. Minden rendet (ordo) megtalálunk itt, kivéve az erszényes- és csőrös emlősöket; ennélfogva a sarki birodalmat a magasabb rendű emlősök őshazájának kell tekintenünk. Természetes azonban, hogy ennek az óriási területnek különböző részeiben többé-kevésbbé mélyreható különbségek észlelhetők s ezért az arktogaeát, az emlősökre vonatkozóan is, négy tartományra osztjuk:
1. Holarktikus tartomány, melybe egyrészt Eurasia – azaz Európa és a vele éghajlatban, állat- és növényvilágban megegyező Észak- és Közép-Ázsia egészen Japánig – másrészt Észak-Amerika tartozik; ezek szerint a holartikus régió két altartományra: a palaearktikus (észak-óvilági) és nearktikus (észak-újvilági) subregióra oszlik. Minthogy ezt a nagy területet, egy tartományba foglaljuk össze, feleslegessé vált a régebben felvett cirkumpoláris (sarkkörüli) tartomány, melynek határa az északi sarkkör volna; a tartománynak két altartományra osztása teljesen jogosult, még ha az ó- és újvilágban uralkodó hasonlóságokat, párhuzamosságokat figyelembe is vesszük. Hisz igen sok család közösen előfordul mind a palaearktikus, mind a nearktikus altartományban, azonban más nemeket és fajokat alkotva. Így a rovarevők közül a cickány és vakondok; a ragadozók közül a valódi hiúz, farkas és róka, a medve, a tengeri vidra, a torkos rozsomák, borz, a tulajdonképpeni nyest és menyét; az úszólábúak közül a rozmár; a rágcsálók közül a pofazacskós mókus, mormota, ürge, a hód, a pocok, lemming, ugróegér, pocoknyúl és nyúl. A patások közül a bölény, kecskeantilóp, a vadjuh és szarvas különösen feltűnővé teszik, hogy a két altartomány egy felsőbb egységet alkot. Ezzel szemben a kecskék, minthogy csak az óvilágban élnek, jogosulttá teszik a két altartomány megkülönböztetését; hasonlókép a szarvasfélék közül a mosuszállatok csak Kelet-Ázsiában élnek, viszont a csodálatos villásszarvú antilopok, melyek a rendszerben egész különálló helyet foglalnak el, csak ÉszakAmerika nyugati részén fordulnak elő. Tulajdonképpeni sertés az újvilágban nincs, helyettesíti azonban a pekari. A rágcsálók közül csak óvilágiak – palearktikusak – a pele-félék, a tulajdonképpeni hörcsögök, az ugróegerek és a lófejű egerek; a ragadozók közül a mosómedvék újvilágiak, a macskamedvék óvilágiak.
Mindkét altartományhoz egy-egy átmeneti tartomány csatlakozik, kevert állatvilággal: a nearktikushoz a szonóri átmeneti tartomány (nevét Szonorától, Mexikó legészaknyugatibb államától kapta), mely összekötő kapocs Északés Dél-Amerika között, tehát teljesen más állatföldrajzi tartományhoz, a neogaeához vezet; a palearktikus altartományhoz a mediterrán (földközi-tengeri) átmeneti tartomány csatlakozik, Európát Afrikával köti össze, vagyis az arktogaea két tartományát: a holoarktikusat az aethiopiaival.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
A szonóri átmeneti tartomány, állatvilága alapján, már határozottan a délamerikai (neogaea) birodalomhoz tartozik és még sem szabad csak Észak-Amerika legdélibb részeit és Közép-Amerikát értenünk alatta, mert hiszen már az északi szélesség 43°-nál, New Yorktól északra kezdődik és Kanadába is benyúlik. A nearktikus altartományból így valóban kevés marad s ebből láthatjuk azt is, hogy az állatföldrajzban általában milyen nehéz tiszta fogalmakhoz jutni. Kétségtelen, hogy délamerikai alakok ily magas szélességi fokra is felhúzódnak; így például a puma, mosómedve, skunk stb. Másrészt azonban éppen emlőstörténeti fontos okok követelik, hogy Dél-Amerikát, mint önálló állatföldrajzi birodalmat (neogaea) tárgyaljuk.
Nagyon messze vezetne, ha a mai mediterrán átmeneti tartomány jelentőségéről a földtörténeti mult megvilágításában akarnánk valamelyes képet adni, vagy ha méltatni akarnánk azt a fontos szerepet, melyet a jelent megelőző földperiódusban, a harmadkorban éppen az emlősvilág kialakításában és elosztásában játszott. Csak megemlítjük, hogy a Földközi-tengert valaha földhidak szelték át s csak természetes, hogy ezeken a szárazföldi állatok átvándoroltak. A sok lelőhely közül csak kettőt említünk: harmadkori emlős maradványok tömegét találták Pikermiben, Athén és Marathon között és a Siwalik dombokban, a Himalaja déli lábánál; ez azt bizonyítja, hogy Afrika emlősvilágát, emberszabású majmait, antilopokban való gazdagságát és óriási zsiráfjait, elefántjait, orrszarvúit és vizilovait Európából és Ázsiából kapta; feltételezzük, hogy a meleg harmadkort követő jégkorszak, a hideg űzte ezeket a meleget szerető állatokat Európából és Indából a forró megkímélt Afrikába. Hogy az állatok ily nagy vándorlásokra is képesek, azt a Hemitragus vadkecskenem elterjedése bizonyítja, melynek két faja Indiában, egy faja Arábiában él.
Ma a mediterrán átmeneti tartomány – melyhez Dél-Európa, Afrikának a Szaharától északra eső része Afganisztánig és egész Elő-Ázsia is Beludzsisztánig tartozik – az állatvilágnak elég tarka képét mutatja. Európa, Afrika és Ázsia (India) – állatföldrajzi elnevezés szerint a holartikus, az aethiopiai és a keleti (orientális) tartomány – állatai találkoznak itt. A többi között itt él egy olyan majom is, mely Észak-Afrikából még Gibraltárra (Európa) is elterjedt (igaz, ott most már mesterségesen tartják fenn), a farkatlan magót, a keletázsiai, helyesebben indiai makakó-családból. Viszont és hasonlóképpen a gímszarvas legdélibb előfordulását az Atlasz vidékén (ma már csak a paratölgyerdőkben, Tunisz és Algir határán) találjuk, ahol ez az állat oroszlánok, leopárdok és csíkos hiénák között él. Az európai és az afrikai szarvasterületek között mindössze csak Szardiniában él egy törpe (szigetlakó) szarvasfaj. A sörényes juh – az egyedüli afrikai vadjuh, legközelebbi rokona a Szardiniában és Korzikában élő mufflon – Tuniszban és Tripoliszban a tehénantiloppal és mendeszantiloppal (Bubolis, Addax) találkozik, melyeknek rokonai, a többi antilopok Afrikában, a Szaharától délre élnek. Ezzel szemben az antilopok családjába tartozó gazellák tulajdonképpeni hazája a mediterrán tartomány sivatagjai és steppéi; a dámszarvas (másik ritka faj Perzsiában) hazája ugyanitt az erdőkben, a beozárkecske hazája pedig a hegységekben van. Más vadkecskék, zergék Spanyolországban és a Sinai félszigeten fordulnak elő; vadjuhok Észak-Afrikán kívül Szardinia és Korzika szigetén és egész Elő-Ázsiában is élnek egészen az Indus vidékéig. Afrikából egy ichneumonfaj egész Spanyolországig hatolt, sőt egy petymeg- (Genetta) faj Franciaországig is előnyomult; keleten a sárga, belsőázsiai vadszamár egész Turkesztánig és Transzkaspiáig hatol a mediterrán tartományba. Valóban gazdag emlősvilág: minden határból valami. Lydekker a mediterrán átmeneti tartományt önálló tartománynak szeretné venni; ezáltal sem válnék azonban egységesebbé.
2. Négerföldi (aethiopiai) tartomány, azaz Afrika a Szaharától délre. Ettől a tartománytól nem vitatható el bizonyos egységesség. Hisz ennek a tartománynak vannak a legtökéletesebb határai, mert a széles északafrikai sivatagöv olyan határ, akár az Indiai- vagy Atlanti-óceán és egy hasonló – az életre kedvezőtlen – sáv húzódik Arábián és Ázsián át is. Igaz ugyan, hogy a Szahara, kőzeteinek tanusága szerint, régtől fogva – részben a legrégibb kőszénkorszak óta – mint szárazföld emelkedik ki a tengerből, tehát ép oly régi szárazföld, mint Afrika többi része. Mégis pusztasága és növényekben való szegénysége miatt épp úgy akadályozta az állatvilág elterjedését, mint a tenger; különben hogy lehetne megérteni azt, hogy – az alakok egyformaságából és közeli rokonságából ítélve Afrika állatvilágát Indiából kapta, mint ahogy azt az előbb már megemlített Siwalik-dombok gazdag harmadkori lelőhelye is bizonyítja.
A csimpánzok, páviánok, orrszarvúak és vízilovak, a zebrák, zsiráfok, bivalyok, antilopok, stb., mind Ázsiából vándoroltak be, s a mai Nílus-völgyén húzódtak délre. Itt tág terük volt a továbbfejlődésre, az új területen számos új faj keletkezett; így alakult ki az a fölötte gazdag, nagyszerű emlősvilág, melyet – a ráktérítőtől délre – Közép- és Dél-Afrikában annyira csodálunk, de amelyet „kultúránkkal” ugyanannyira veszélyeztetünk, sőt részben már ki is


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
pusztítottunk. Valóban, Afrika ma hű képe egy jelenig megmaradt harmadkornak, vagyis olyan, mint amilyen hazánk is lehetett ebben az elmúlt földperiodusban, amikor még nálunk is jóval melegebben sütött a nap.
Éppen az emlősfauna gazdagsága a négerföldi tartományt legrövidebben azokkal az alakokkal jellemezhetjük, amelyek hiányoznak; ilyenek elsősorban a medvék és szarvasok. Nehezen érthető, hogy miért nem találták meg az Afrikába vezető útat. Igaz, hogy medvéket – az ajakos medvéket (Melursus) kivéve – Elő-Indiában sem találunk, de annál több ott a szarvas; könnyebb megérteni azt, hogy a vadkecskék és vadjuhok is hiányzanak – kivéve egy abessziniai zergét és egy délarábiai félkecskét – mert a kecskék és juhok a magas hegységek állatai, tehát nehéz elgondolni, hogy forró mélyföldeken hosszasabban vándoroltak volna.
Egyébként feltűnő bizonyos párhuzamosság, hasonlóság Indiával, az orientális régióval, ami várható is jól indokolt feltevésünk alapján. Afrikában csimpánzok és gorillák, Indiában az orangutang, hasonlókép kacskakezű majmok (Colobus) – karcsú majmok (Semnopithecus), makákók, páviánok – nagyszakállú makákók (Vetulus). Az ősi félmajmok közül a nyugatafrikai potto (Perodicticus) és medvemaki (Arctocebus) nemek élénken emlékeztetnek az indiai lajhármakira. A felsorolt adatok világosan szemléltetik az emlősállatok elterjedésére vonatkozó ama felfogásunkat, hogy a földtörténetileg mindig fiatalabb formáknak egymást követő elterjedési hullámai következtében, a legidősebb alakokat mindig a legtávolabbi területeken találjuk. Ugyanez a párhuzamosság feltűnően ismétlődik az indiai kancsilok (Meminna, Tragulus) és nyugatafrikai patkányok (Hyaemoschus) közt; jellemző, hogy ez utóbbit Dorcatherium néven előbb ismerték, mint ásatag állatot a rajnamenti és francia miocén (középharmadkor) korból és csak később találták meg, mint élő Hyaemoschus-t. Ez a – legtágabb értelemben szarvasféle állatka Afrikában egészen egyedül áll, míg az előbb említett két félmajomhoz a Galago csatlakozik, mely egészen a keleti partokig előfordul. Ettől eltekintve, Nyugat-Afrikára fölötte jellemző a három fentemlített ősrégi emlős, mely az egyébként itt található állatvilággal nem igen áll összhangban; ezért jogosult, hogy Reichenow berlini ornitológus egy nyugatafrikai – a Guineai-öböl körül fekvő – erdőstartományról beszél.
Kizárólag Afrikában élő rovarevő állatok, az orrmányos cickányok (Macroscelides, Rhynchocyon), továbbá az aranyosszőrű vakondok (Chrysochloris), melyek közeli kapcsolatot mutatnak a Madagaszkár-szigetén elterjedt tanrek-kel (Centetes); Afrika sajátja még a Potamogale is, mely szorosabban szintén csak Madagaszkár Geogale nemével függ össze; a Potamogale csodálatos víziállat, oldalt összenyomott evezőfarokkal, mely zápfogainak háromcsúcsú (tritubercularis) alakjával a legrégibb emlősállatokra – a krétakori emlősökre – utal. Polamogale is csak a nyugatafrikai erdős tartományban fordul elő.
A ragadozók elterjedése is párhuzamos Afrika és India között. Így a cibetmacska-félék (Viverridae) közül a cibetmacskának (Viverra) és az ichneumon-nak (Herpestes) mind Afrikában, mind Indiában élnek megfelelő fajai, a petymegek (Genetta) ellenben kizárólag Afrika állatai. Csak egy, a többitől elütő alak, a Poiana él a Guineaiöbölben, Fernando Po szigetén, melynek legközelebbi, csak nehezen megkülönböztethető rokona a tigrispetymeg (Prionodon) Hátsóindiában található. Ez az eset is éles világítást vet azokra az állatföldrajzi vonatkozásokra, melyek a nyugatafrikai erdőöv és a keleti tartomány – nevezetesen annak maláji altartománya között – fennállnak. Másrészt Nyugat-Afrikában, de keletre egészen a Nyassza-földig található a tisztára indiai pálmasodróknak (Paradoxurus) egy már külsőleg is erősen különböző tagja, a nandinia, melyet testének felépítése alapján sok tekintetben a legprimitívebb, a fejlődés legalacsonyabb fokán álló ragadozónak tartanak. Végül a hiénaszerű ragadozók közül Afrikát kettő jellemzi és pedig a cibethiéna (Proteles) – mely a csíkoshiéna és cibetmacska között áll – és a tarka hiénakutya, egy hiénakülsejű vadkutyaféle, mely falkákban vadászik a nagy patásállatokra.
A valódi repülőmókusokat Afrikában a hozzájuk közel álló pikkelyesfarkú mókusok (Anomaluridae) helyettesítik, melyeknek farktövén két sor szarúpikkely van. Valódi hörcsögök nincsenek Afrikában, de ott él a hörcsögök családjához igen közel álló sörényes patkány (Lophiomys). A kizárólag délafrikai nyúlegeret (Pedetes) külseje után az ugróegerek (Dipodidae) családjába tartozónak nézhetnék, holott az utóbbiak csak Afrika mediterrán vidékein élnek; fogazatuk és más bélyegük alapján a pikkelyesfarkú mókusok mellé sorolják őket, de van olyan rendszertani író is, aki a sülalakúak csoportjába (Hystricomorpha) osztja be. A bojtosfarkú sülök (Atheura) jó példái annak, hogy a nyugatafrikai fajok alig különböznek a nekik megfelelő hátsóindiai fajoktól. A csalipatkányok (Octodontidae) családjánál a hódpatkányhoz hasonló nádi patkány (Thryonomys) tisztára aethiopiai, összes rokona azonban Dél-Amerikában él. Ilyen rokona a hódpatkány, melyet a szűcsök nutria néven ismernek. A csalipatkányok ilynemű elterjedése arra a gondolatra vezettek, hogy Dél-Afrikát és Dél-Amerikát valaha egy délsarki szárazföld – az Antarktika – kötötte össze egymással. A föltevés azonban, legalább a rágcsálókat tekintve,


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
fölösleges, hiszen az Arktogaeában ásatag állapotban találták őket, tehát valószínű, hogy onnan származtak tovább.
Ugyanezt elmondhatjuk a foghíjasoknál is, melyek Weber szerint is három önálló rendre oszlanak; ezek közül tisztára négerföldiek a földi malacok (Tubulidentata) és négerföldi és orientálisok a pikkelyes állatok (Pholidota); ez utóbbiaknak megfelelő párhuzamos alakjaik élnek Afrikában és Indiában. Az afrikai elefántnak is megvan az indiai megfelelője. A páratlan ujjú patások közül az orrszarvú és a lovak között találunk párhuzamba állítható fajokat; így Afrikában zebrák és szürke vadszamarak, Indiában sárga vadszamarak és valódi őslovak élnek. A párosujjú patások közül a négerföldi és a keleti tartomány sertései és szarvasmarhái között már mélyreható különbségek vannak. Az antilopok nagy és alakokban oly gazdag csoportjában párhuzamosságról szó sincs: Indiában csak kevés képviselőjük van, Afrikában azonban az alakoknak oly gazdagságával találkozunk, mely, mint már említettük, a harmadkor patásállatokban való gazdagságára emlékeztet. A víziló ma kizárólag négerföldi, a történelmi időkben azonban még a Nílus alsó folyásának vidékén élt és ásatagon még messzebb is előfordul. Ugyanígy vagyunk a zsiráffal és ásatag rokonaival is, melyekhez még Afrika legújabb szenzációja, az ásatag világ élő képviselője, az okapi, csatlakozik. A kicsiny és rejtélyes Hyracoidea rend mormotaszerű külsejével és orrszarvúszerű csontrendszerével négerföldi, csak egyetlen faja terjedt el Szíriáig.
3. A madagaszkári tartományba csakis Madagaszkár szigete és a hozzátartozó kisebb Mauritius, Réunion, Rodriguez, Sechelles és Comora szigetek tartoznak. Mégis szükséges, hogy ezt a kis szigettartományt teljesen önállónak és az óvilág nagy állattartományaival egyenlő értékűnek tekintsük, mert egész állatvilága, különösen ami az emlősöket illeti, teljesen sajátságos. A szomszédos Afrika gazdag patásvilágából csak egy folyami disznót találunk itt; a víziló újra kihalt. Bizonyos, hogy mind a folyami disznó, mind a víziló átúszott ide Afrikából, amikor a kontinens és Madagaszkár közt elterülő, ma 1800 méter mély tenger még csak keskeny, sekély tengerszoros volt; ez a harmadkor vége felé, a pliocénben, vagy a pleistocénben történhetett. A négerföldnek minden későbbi, vagy a vizet kerülő és rosszabbul úszó bevándorlottja ettől a területtől el volt vágva. Régibb emlősök ellenben, így elsősorban a félmajmok, Madagaszkár szigetén elhatárolt területre találtak, ahol mai napig egyedül uralkodnak és ahol a nemeknek és fajoknak éppoly gazdagságára tehettek szert, mint a patásállatok Afrikában. Madagaszkár a félmajmok hazája, úgy, miként Ausztrália az erszényes állatoké; máshol csak elszórtan fordulnak elő. Madagaszkár szigetén a félmajmoknak több faja él, mint a többi emlősrendeknek együttvéve. A ragadozók közül csak cibetmacska-félék (Viverridae) élnek itt, melyek ősi, a fejlődés alacsony fokán álló alakok. Egyik nemüket (Eupleres) kezdetben rovarevőnek tartották, és az egyetlen itt élő nagyobb ragadozó, a fossza (Cryptoprocta) átmeneti alak a macskához macska-koponyával és macska-fogazattal, de cibetmacska lábakkal. Hasonlókép a sörtéssünök (Centetes) primitív sünök, melyeknek fogazata az erszényesekre utal. A sziget rágcsálói is, hörcsögszerű egerek, kizárólag Madagaszkár állatai.
Madagaszkár kicsiny, de önálló szárazföld, akárcsak Újzéland, ámde ennél sokkal fiatalabb; ilyen szempontból inkább az Antillákhoz hasonló. A rovarevők régi emlősrendjében a madagaszkári sörtés-sünök legközelebbi rokonai az Antillákban élő patkányvakondok-félék.
4. Indiai vagy orientális (keleti) tartomány. Minthogy a négerföldi tartomány emlősvilága sok tekintetben képmása és leszármazottja az indiai tartomány emlős faunájának, és erről az előbbivel kapcsolatban oly sok szó esett, a lehető legszűkebbre szabhatjuk mondani valónkat. Az indiai tartomány azonban nemcsak a négerföldivel áll szoros kapcsolatban, hanem széles területen érintkezik a holartikus tartománnyal is, ennek déli határa – a Himalájahegység – révén. De összeköttetésben van az ausztrália-maláji átmeneti birodalom szétdarabolt szárazföldjének maradványaival, a földsüllyedés és beszakadások útján keletkezett szigetekkel is. Határai tehát elmosódtak és ezért – jóllehet állatvilága gazdag, – igen kevés olyan emlősállata van, mely kizárólagos sajátja. Ilyen ugyanis csak három van: a repülő maki, melyet mint külön rendet is (Dermoptera) szokás tárgyalni és ez esetben a denevérek és rovarevők között foglalnak helyet; a megnyult arcorrú, egyébként azonban mókus külsejű rovarevők családja a mókuscickányfélék (Tupajidae); végül a sajátságos kétkarmú félmajmok (Tarsiidae); mindkét utóbbi család egész kicsiny csoport, egy-két nemmel vagy fajjal. Mind a három csoport alakjai igen elütő, régi alakok, melyek főképpen a hátsóindiai-maláji altartományban élnek és amelyek az általános állatföldrajzi feltevésünknek elméletünknek – megfelelően, az északi hazából beáramló elterjedési hullámok legtávolabbi végéhez tartoznak. Még fokozottabb mértékben érvényes ez a tapíroknak egymástól messze elszórt elterjedésére, melyek egyrészt az új birodalomhoz (neogaea) tartozó Dél- és Közép-Amerikában, másrészt az indiai birodalom hátsóindiai-maláji altartományában élnek. Általában, az orientális tartományra jellemző egyéb nemeket is mindinkább itt, mint az előindiai altartományban találjuk. Ilyenek: az orang-utan, a gibbonok, a nagyorrú majmok, a karcsú majmok, a


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
lajhármaki, a karcsú lóri, a legtöbb előforduló kis ragadozó, a szarvasfélék közül a muntyákszarvasok és kancsilok. A medvék és szarvasok, melyek az aethiopiai tartománnyal ellentétben a keleti tartományra jellemzők, nagyjában egyenletesen oszlanak el az elő- és hátsóindiai altartományban; mind a két emlőscsoport a Himaláján át és északkelet felé összeköti az orientális tartományt a holarktikussal. Hasonlókép a félkecskék délarábiai fajukkal összekötik az orientális tartományt az aethiopiaival. A párosujjú patások közül a sertések és szarvasmarhák – a babirussza és a celbeszi ánoa eltérő nemeit kivéve – formákban igen gazdagok. Az antilopok ellenben messze hátramaradnak Afrika alakbősége mögött, viszont itt találjuk a csodálatos négyszarvú antilópokat.
Miután nagyjában megrajzoltuk az emlősök elterjedésének külső határvonalait, rajzoljuk meg az állatföldrajzi megfigyelések számára legkisebb egységnek, a sokat vitatott speciesnek vagy fajnak körvonalát. Úgylátszik, hogy az emlőstanban is számíthatunk ennek a rendszertani egységnek egész határozott földrajzi tartalmával; legalább is ezt vallja Matschie Pál, a berlini múzeum emlősgyüjteményének néhai kezelője. Matschie szerint az emlősállat függvénye szűkebb hazájának és ezen azt érti, hogy az emlősállat legfinomabb kialakulásában, hogy úgy mondjam, utolsó átformálódásában függ a környezetétől, külső életkörülményeitől, melyek a földfelület minden természetesen elhatárolt részein mások. Ebből következik, hogy Matschie a vízválasztóknak és az általuk elválasztott önálló folyamrendszereknek a fajképződésben alapvető fontosságot tulajdonít.
Ezek a kutatások még csak a kezdet kezdetén állnak és a dolog természetében rejlik, hogy tulajdonképpen csak akkor szabadna végérvényes ítéletet mondani, amikor már az egész emlősvilágot ebből a szempontból átdolgozták. Annyit azonban már ma is mondhatunk: azoknak az időknek örökre vége, amikor valamely emlősbőrre azt írták „Délafrika”, vagy éppen „Afrika”. Hiszen a modern rendszertan 1878 óta a megkülönböztethető emlősfajok számát 2000-ről 7000-re emelte! Ehhez csatlakozik még 4500 ásatag faj is. Nem tévedünk, ha feltesszük, hogy a legkisebb rendszertani-földrajzi egységre, a fajokra való hasadás, bár ugyanannak a törvénynek is van alávetve, a különböző emlősfajoknál különbözően – gyengébben vagy erősebben, elmosódottan vagy világosan – domborodik ki, a szerint, hogy ezek a formák mennyire hajlanak a változásokra. Így például mondhatjuk, hogy a tehénantilopok sokkal könnyebben megkülönböztethetők egymástól, mint a zöld cerkófmajmok és a zöld páviánok.
Azt is el kell fogadnunk, hogy az emlősfajok keletkezésében különböző okok játszanak közre. Ha egy magashegységben több főfolyónak forrása egymáshoz közel fekszik, akkor az ott élő magashegységi emlősök egymástól alig fognak különbözni, ellenben nagy különbséget találhatunk alföldekkel elválasztott magashegységtömbökben, még ha egy és ugyanazon folyam vízrendszeréhez tartoznak is. Neumann Oszkár újabban ismét rámutatott arra, hogy ahol Abesszinia déli részén, a Hauasnak és a Kék-Nílusnak forrásvidékén mind a két folyó mellékfolyói keletről nyugatra egymáshoz közelednek, sőt egyesek össze is kötik a két folyót egymással, ott a Nílus és Hauas vízrendszerében bizonyára ugyanazokat az emlősformákat találjuk. Másrészt nagy folyamok elterjedési határokat alkotnak kicsiny emlősök számára, például a déloroszországi Dnyeper elválasztja a közönséges ürgét a gyöngyösürgétől, a Duna a magyar földi kutyát a szerémségitől. Ahol az idők folyamán a föld képe megváltozott, ahol folyók megváltoztatták medrüket, áttörések több folyó vízrendszerét egyesítették (Kongó, Zambézi), másokat pedig utólag elválasztottak, ott természetesen, az emlősök elterjedésének és fajképződésének viszonyai elmosódottak és bonyolultak. Így van ez Németország nyugati folyamrendszereinél (Rajna, Weser, Elba) és ez az oka, hogy a német emlősvilág nem adja oly világos példáját a vízválasztó-szabálynak, mint az afrikai emlősfauna.
Annyi azonban bizonyos, hogy a közgyüjtemények sem hasznavehetetlen lomtárak, mint sokan gondolják, és a sokat támadott rendszertani munka nemcsak a vizsgálati módszerek folytonos tökéletesedését vonja maga után, hanem ismereteinket is gyarapítja és pedig oly módon, hogy abból mélyebb megismerés is fakadhat; végeredményben pedig ez minden tudomány végső célja.
Végezetül az áttekintés megkönnyítésére, álljon itt az emlősök osztályának általunk követett rendszere; ugyanitt adjuk az egyes alosztályok rövid jellemzését is, melyet később nem ismétlünk; a rendszer a következő:
I. alosztály: EGYHÜVELYŰEK (MONODELPHIA)
Erszénycsontjaik nincsenek; az alsó állkapocs szögletnyulványa (processus angularis) – ha van – nem befelé hajlott; a két agyféltekét a kérges test (corpus callosum) köti össze egymással; hüvelyük egyszerű, a kettősség legfeljebb nyomokban jelentkezik; magzatuk méhlepénnyel fejlődik, emlőjük van; erszényük nincs.


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
ÖREGREND: FŐEMLŐSÖK (PRIMATES) (1. és 2. REND)
1. rend: Majmok (Simiae)
2. rend: Félmajmok (Prosimiae)
ÖREGREND: PATÁS ÁLLATOK (UNGULATA) (3.-TÓL 7. RENDIG)
3. rend: Párosujjú patás állatok (Artiodactyla)
4. rend: Páratlanujjú patás állatok (Perissodactyla)
5. rend: Talponjáró emlősök(Hyracoidea)
6. rend: Szirénák (Sirenia)
7. rend: Ormányos emlősök (Proboscidea)
8. rend: Cetek (Cetacea)
9. rend: Ragadozó emlősök (Carnivora)
10. rend: Úszólábú emlősök (Pinnipedia)
11. rend: Rágcsáló emlősök (Rodentia)
12. rend: Újvilági foghíjas emlősök (Xenarthra)
13. rend: Pikkelyes vagy óvilági foghíjas emlősök (Pholidota)
14. rend: Csövesfogú emlősök (Tubulidentata)
15. rend: Denevérek (Chiroptera)
16. rend: Rovarevő emlősök (Insectivora)
II. alosztály: KÉTHÜVELYŰEK (DIDELPHIA)
Erszénycsontjaik vannak; az alsó állkapocs szögletnyujtványa (Proc. angularis) jellemzően befelé hajlott; az agyféltekék között kérges test nincs; hüvelyük kettős; a magzat rendesen méhlepény nélkül fejlődik, de kivételesen méhlepény is található; emlőjük, erszényük van.
17. rend: Erszényes emlősök (Marsupialia)
III. alosztály: MADÁRHÜVELYŰEK (ORNITHODELPHIA)
Erszénycsontjuk van; külön hollóorrcsontjuk van; lapockájuk síma, a tüske hiányzik; külön hüvelyük nincs; az emésztés, kiválasztás és ivarszervek közös kivezetője a kloaka; tojásrakó emlősök; emlőjük nincs, a tejmirigyek egyenként szájadzanak az úgynevezett szoptató mezőre.
18. rend: Kloakás emlősök (Monotremata)
Főemlősök (Primates)
A rendszertan ezt a csoportot Linné óta ismeri, aki az emberen, a majmokon és a félmajmokon kívül a denevéreket is a főemlősökhöz sorozta. Ismereteink gyarapodtával azonban mindinkább kiderült, hogy ez a beosztás nem helytálló, mert a félmajmok az igazi majmokkal semmiképp sem állanak valami közeli rokonságban, a denevérek pedig még kevésbbé. Ennek következtében nagyon is eltérő szervezetük alapján a denevéreket külön rendbe helyezték s a főemlősök csoportja szűkebb határok közé szorult: némelyek csak a majmokat sorozzák ma már ide, vagy a majmok közül is csak az emberszabású majmokat, mert hiszen a „főemlős” megjelölés, legalább bizonyos értelemben csak rájuk vonatkozhatik. Ma természetesen – miután felismertük, hogy az összes majmok magas fejlettségű agyvelejük mellett, teljes fogazatukban és ötujjú végtagjaikban nagyon is ősi vonásokat tüntetnek föl


 Brehm: Az állatok világa / EMLŐSÖK
http://mek.oszk.hu/03400/03408/html/26.html[2020. 10. 21. 17:10:36]
már nem olyan könnyű róluk mint legmagasabb fejlettségű állatokról beszélni. Mi Webert fogjuk követni, aki a Primatesek csoportjában egyesíti a félmajmokat és a majmokat, s ezzel ennek a csoportnak olyan rangot biztosít a rendszerben, mint amelyet például a „patásállatok” elfoglalnak.
6. Változékonyság TARTALOM I. alosztály: Egyhüvelyűek (Monodelphia)


 Brehm: Az állatok világa / MADARAK (AVES)
http://mek.oszk.hu/03400/03408/html/907.html[2020. 10. 21. 17:10:55]
1. Kacsacsőrűek (Ornithorhynchus Blumenb.) TARTALOM A MADARAK SZERVEZETÉNEK ÉS ÉLETÉNEK
ÁLTALÁNOS ÁTTEKINTÉSE
MADARAK (AVES)
FEJEZETEK
A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE A MADÁRVONULÁS A MADARAK VÉDELME MADÁRMENHELYEK A SZOBAMADARAK TARTÁSA FOSSZILIS ÉS KIHALT MADARAK MAGYARORSZÁG ÉS ERDÉLY FOSSZILIS MADARAI I. öregrend: Tarajos mellcsontúak (Carinatae) II. öregrend: Lapos mellcsontúak (Ratitae)
ELŐSZÓ
A multba tekintve, csodálatosan szép álomként tűnik föl az a dicsőséges korszak, amikor a magyar madártan hosszas vergődés után tüneményes fejlődésnek indult s alig egy évtized alatt pótolta azt, ami a kedvezőtlen viszonyok miatt oly sokáig elmaradt. Mennyi minden történt akkoriban rövid néhány esztendő alatt, amikor végre kedvező fejlődési viszonyokat találtak a hivatottak s nem kellett az úttörők meddő harcaiban felőrölni fényes tehetségeiket s szomorú lemondással fölcserélni lobogó lelkesedésüket. A forduló pontot az 1891-ik esztendő hozta meg, amikor a madártanért lelkesedő Rudolf trónörökös ötletéből és óhajára Budapesten ülésezett a II. Nemzetközi Madártani Kongresszus, amelyet fényben és eredményben eddig egy se tudott utólérni, nemhogy túlhaladni. Ennek a kongresszusnak folyományaként 1893 őszén Herman Ottó, aki a kongresszus lelke volt, megalapította a Magyar Ornithológiai Központot, a mai M. K. Madártani Intézetet, amely egy táborba gyüjtötte az akkori ornithológusokat s ezzel lehetővé tette a közös munkaterv alapján való eredményes működést.1894-ben indította meg Herman Ottó az AQUILA-t, az első magyarországi madártani folyóiratot, mely magyar nyelven is megjelent.1899-ben jelent meg Chernel István „Magyarország madarai” című nagyszabású munkája, az első magyar madártani munka, amely a teljes magyar orniszt ismertette a maga korának tudományos színvonalán.
Az első magyarnyelvű madártani folyóirat, az első magyar ornithographia megjelenése olyan fejlődési folyamatot indítottak meg, amelynek következő állomása volt dr. Madarász Gyula „Magyarország madarai” című hatalmas munkája, betetőzése pedig Brehm világhíres standard-művének „Az Állatok Világá”nak magyar átültetése, melynek madártani része 1904-ben szintén Chernel István tollából került a magyar közönség kezébe.
Ezeknek az alapvető munkáknak a következményeként megindulhatott a magyar madártani kutatás céltudatos kifejlesztése, különösen a madárvédelem terén, amelyet Herman Ottó „A madarak hasznáról és káráról” szóló és Csörgey Titusz „Útmutató a mesterséges fészekodvak alkalmazásához” című művei propagáltak. Az elméleti tudományos madártanban is eredményes munka folyt, különösen a madárvonulás, a madáranatómia, madároszteológia és madárpalaeontológia terén.
Mindezekről a munkálatokról nemcsak a belföldi szakemberek és érdeklődők szereztek tudomást az Aquila folyóirat révén, hanem a külföldi szakkörök is, mert a folyóirat nemcsak magyarul jelent meg, hanem német, esetleg angol, vagy francia nyelven is.
Minden a legjobb úton haladt. Nagyszabású újabb tervek kivitelére került volna a sor, így új kiadás volt tervezve Chernel munkájából, amelyhez állandóan gyüjtöttük a színes képeket, amikor a világháború tornádója derékon kettétörte a magyar madártan sudár fáját s a megmenekült utódok minden igyekezete csak arra irányulhatott, hogy az új hajtások gondos ápolásával majd valamikor új törzset neveljenek. Gondolni sem lehetett azonban arra, hogy új kézikönyveket adjunk a lassan fölocsudó régi és mindig nagyobb számban jelentkező újabb madárbarátok


 Brehm: Az állatok világa / MADARAK (AVES)
http://mek.oszk.hu/03400/03408/html/907.html[2020. 10. 21. 17:10:55]
kezébe, holott e nélkül a fejlődés nem indulhatott meg.
Ezzel a megállapítással bontakozik ki az Új Magyar Brehm nagy jelentősége. Oly munkáról van szó, amely egyrészt a szakembert is kielégíti, megismertetve őt a legújabb vizsgálatok eredményeivel, különösen a magyar madárvilágra vonatkozólag, azonkívül a kezdő ornithológusnak, a madárbarátnak és a madárvédőnek ad megbízható vezetőt, végül pedig a tudást áhítozó nagyközönségnek is lebilincselően érdekes és oktató olvasmányt juttat. Arra van hivatva, hogy új ornithológus-generációt neveljen, új lelkes tábort szerezzen a madárvédelem magasztos gondolatának.
Ez a megfontolás volt a döntő, amikor elvállaltam az Új Magyar Brehm madártani részének a szerkesztését. Kötelezett a nagy elődök: Herman Ottó és Chernel István fényes példaadása, akik sohase tértek ki a munka elől, ha azt a magyar kultúra érdeke kívánta.
A német kiadás jórészben való átdolgozását szükségessé tették az újabb adatokkal való kiegészítések s elsősorban a magyar viszonyok ismertetése. Ez a kiegészítés mindig az illető fajokról szóló tárgyalások végén található. Igen jelentős változás a német eredetivel szemben még az is, hogy a bevezető részbe új fejezeteket engedélyezett a kiadó cég, hogy a madárvédelemről, madárvonulásról, madárpalaentologiáról, szobamadarak tartásáról összefoglaló értekezések útján szerezhessen tájékozódást az érdeklődő nagyközönség.
A magyar nevekre vonatkozólag nem mulaszthatom el annak a hangoztatását, hogy szinte teljesen a által megállapított remek madárneveket vettem át, ami rendkívül megkönnyítette a munkát. A tudományos elnevezéseket legnagyobbrészben az eredeti szövegből vettem át s csak néhány helyen változtattam azt, ahol arra okvetlenül szükség volt.
születésének századik évfordulóján indult útjára az Új Magyar Brehm, hogy nagy hivatást teljesítsen: fogadja a magyar természetkedvelő közönség azzal a szeretettel, amellyel azt a kezébe adjuk.
Schenk Jakab.
1. Kacsacsőrűek (Ornithorhynchus Blumenb.) TARTALOM A MADARAK SZERVEZETÉNEK ÉS ÉLETÉNEK
ÁLTALÁNOS ÁTTEKINTÉSE


 Brehm: Az állatok világa / HÜLLŐK
http://mek.oszk.hu/03400/03408/html/1671.html[2020. 10. 21. 17:11:08]
6. család: Strucc-félék (Struthionidae) TARTALOM Általános jellemzés
HÜLLŐK
FEJEZETEK
Általános jellemzés ELSŐ REND: Pikkelyes hüllők (Squamata) MÁSODIK REND: Páncélos hüllők (Emydosauria) HARMADIK REND: Teknősök (Testudinata) NEGYEDIK REND: Felemásgyíkok (Rhynchocephalia)
A NEGYEDIK KIADÁS ELŐSZAVÁBÓL
Mikor a „Biologisches Centralblatt” 1893. évi folyamában beszámoltam Brehm nagy műve harmadik kiadásának hüllőkötetéről, melyet az én nagyrabecsült barátom, dr. Boettger Oszkár tanár dolgozott át teljesen újból, igazán nem sejtettem volna, hogy valaha az én feladatom lesz a mű negyedik kiadása részére elkészíteni annak nagy részben új szövegét, s így az én vállaimra nehezedik az a feladat, hogy a kiváló búvár művét folytassam. A negyedik kiadás elkészítésére eredetileg szintén Boettger tanárt kérték fel, ő azonban 1908-ban, tekintettel megrendült egészségére, erről a megbizatásáról lemondott, s így vált az az én feladatommá.
Remélem, hogy sikerült megőriznem a régi „Brehm” szellemét, annak ellenére is, hogy az azóta lefolyt 20 esztendő alatt éppen a hüllők és kétéltűek ismerete valóban óriási ismeretanyaggal gyarapodott. Ezt bizton remélem, jóllehet az eredeti szövegből alkalmasint alig maradt meg több a felénél. De míg egyrészt arra törekedtem, hogy abból különösen Brehm eredeti megfigyeléseit tartalmazó részeket őrizzem meg, másrészt mégis kénytelen voltam a régi szerzők műveiből való idézeteket, bármennyire kedvesek is azok, jórészt elhagyni, hogy ilyen módon helyet nyerjek a fontosabb anyag számára.
A mű megírásának a legnagyobb nehézsége alkalmasint abban állott, hogy az anyag nagy tömegét bele tudjam szorítani abba a keretbe, melyet számomra a kiadó kijelölt. És nem tudok eléggé hálás lenni azért, hogy a kiadó cég ebben a tekintetben elment a lehetőség legszélső határáig, nem csak azzal, hogy felemelte a kötetek számát, hanem még az egyes kötetek ívszámainak a gyarapítását sem tagadta meg. És mégsem lehetett minden fajt felvenni, melynek életmódját valamelyest ismerjük, de az mégis sikerült, hogy valamennyi olyan fajt ismertethetek, melyek a német állatkereskedésekben és az állatkertekben állandóan láthatók, azokat, amelyek a német gyarmatokon a leggyakoribbak és végül mindazokat, melyek életmódjuk és szaporodásuk révén vagy bármely más vonatkozásban megérdemlik a figyelmünket. A fajokban gazdag és Európában is honos nemzetségek fajai közül elsősorban az európaiakat ismertetem, míg a többieket csak röviden megemlítem.
A tudományos nevek tekintetében Boulenger G. A. művét, a British Museum katalógusának megfelelő köteteit vettem alapul, s csak ahol újabb összefoglaló művek állottak rendelkezésre, fordultam ezekhez.
Legyen szabad remélnem, hogy ez a két kötet új alakjában is megbízható tanácsadója lesz a hüllők iránt érdeklődők örvendetesen meggyarapodott táborának és számos olvasót fog ez állatok megfigyelésére serkenteni.
Werner Ferenc.
6. család: Strucc-félék (Struthionidae) TARTALOM Általános jellemzés


 Brehm: Az állatok világa / KÉTÉLTŰEK
http://mek.oszk.hu/03400/03408/html/1934.html[2020. 10. 21. 17:11:19]
1. Felemásgyíkok (Sphenodon Gray) TARTALOM Általános jellemzés
KÉTÉLTŰEK
FEJEZETEK
Általános jellemzés ELSŐ REND: Békák vagy farkatlan kétéltűek (Ecaudata) MÁSODIK REND: Farkos kétéltűek (Caudata) HARMADIK REND: Lábatlan kétéltűek (Apoda)
1. Felemásgyíkok (Sphenodon Gray) TARTALOM Általános jellemzés


 Brehm: Az állatok világa / HALAK (PISCES)
http://mek.oszk.hu/03400/03408/html/2042.html[2020. 10. 21. 17:11:30]
2. Gilisztagőték (Ichthyophis Fitz.) TARTALOM A halak szervezete és életmódja
HALAK (PISCES)
FEJEZETEK
A halak szervezete és életmódja I. alosztály: Csontvértes halak (Osteichthyes) II. alosztály: Porcoshalak (Chondrichthyes)
2. Gilisztagőték (Ichthyophis Fitz.) TARTALOM A halak szervezete és életmódja


 Brehm: Az állatok világa / KEREKSZÁJÚAK (CYCLOSTOMATA)
http://mek.oszk.hu/03400/03408/html/2563.html[2020. 10. 21. 17:11:42]
8. család: Fűrészes cápa-félék (Pristiophoridae) TARTALOM Kerekszájúak
KEREKSZÁJÚAK (CYCLOSTOMATA)
FEJEZETEK
Kerekszájúak Fejetlenek (Acrania) Zsákállatok (Tunicata)
A kerekszájúakat (Cyclostomata) jellemzi a kígyószerűen megnyúlt, mindenütt egyforma átmérőjű test, amelynek nincsenek páros úszói. Durva, nyálkás bőrükből hiányoznak a pikkelyek. Keskeny, páratlan úszótaraj fut végig a háton, megkerüli a farkat és a hason, a végbél nyílásáig terjed. A belső váz csak porcból áll és igen tökéletlenül fejlett. A tengelyváz főrésze a gerinchúr, amelyet kötőszöveti burok vesz körül. Porclemezek telepednek rája, amelyek azonban egymással nem lépnek összeköttetésbe. A koponya számos porclemezből áll, amelyek között kötőszöveti hártyák vannak kifeszítve; az agy tokja tehát igen kezdetleges és hiányos; csak a nagy érzékszerveket védik szilárd porctokok. A kopoltyútájékon porclécekből kosárszerű álló váz fejlődött ki, állkapcsi ívek azonban nincsenek; csak az ajkakon van pár apró porclemez. A tágas, hátrafelé tölcséresen keskenyedő szájüreget teljesen kerek ajkak szegélyezik; belsejében apró, hegyes, kúpos fogak vannak, amelyek a száj bőrének elszarusodott részeiből lettek. A száj mélyében van az ugyancsak szarufogakkal ellátott, hengeralakú nyelv is, melyet porcszövet szilárdít meg, erős izmok segítségével előretolható és hátrahúzható. A bélcső nem tagolódik gyomorra, vékony- és vastagbélre, továbbá végbélre, hanem egyenesen fut a végbélnyílásig. Májuk van, hasnyálmirigyük ellenben igen kicsiny, s a bél falába van beágyazva. A kopoltyúknak sajátságos zacskó- vagy zsákalakjuk van, s vagy számos kopoltyújárattal (nyálkásangolnák), vagy pedig egyetlen réssel (ingolák) közlekednek a garattal. Az ingolákon tehát különálló résekkel kifelé fordítva nyílnak, a nyálkásangolnákon pedig egyetlen közös kopoltyúréssel, amely hátul és a hasoldal szélén van elhelyezve.
Idegrendszerük kevéssé fejlett; agyvelejük kicsiny és alig vannak benne dúcsejtek. Az ingolák szeme meglehetősen nagy, de lárváikon és a nyálkásangolnákon apró, csökevényes és a bőr alatt van elrejtve. A halló-, illetve helyzetérzőszerv is igen fejletlen állapoton marad meg, úgyhogy csak egy, vagy két ívjárata van. Szaglószervük egyedülálló az összes gerincesek között, mert nem páros, hanem egyetlen orrnyílásuk van. Ez a nyílás terjedelmesebb orrüregbe vezet, amelyet páros szaglóidegek látnak el, s a nyálkásangolnákban az orrüreg a garattal is összeköttetésbe lép.
Az ingoláknak, főképpen pedig lárváiknak, amelyeket Ammocoetáknak is neveznek, igen sajátságos érzékszervük is van, az úgynevezett homlokszem. A középagyból a koponyatető felé vastag ideg indul, amelynek külső végén hólyag van. A hólyag fenekén a magasabbrendűek szemében lévő recehártyához igen hasonló sejtréteg van, míg a hólyag külső fala átlátszó, lencseszerű sejtekből áll. A homlokfal feletti koponyatető elvékonyodik és átlátszó szaruréteggé válik. Ez a szem kétségtelenül igen ősi szabású érzékszerv, amely a többi gerincesben – néhány hüllő kivételével – csak a nyomaiban mutatható már ki. A törzsön felületes elhelyezésű érzékszervek vannak, amelyek a halak oldalszervének felelhetnek meg. A szív, az erek, a vesék és az ivarmirigyek körülbelül olyanok, mint a halak megfelelő szervei. A peték és a hímcsirasejtek a testüregbe kerülnek és külön nyíláson át, amely az alfelnyílás mögött van elhelyezve, jutnak ki a szabadba.
A kerekszájúak vagy Cyclostomaták osztálya két élesen elkülöníthető családra tagolódik, mégpedig a nyálkásangolnák, vagy Myxinidae-, és az ingolák vagy Petromyzontidae-családra.
8. család: Fűrészes cápa-félék (Pristiophoridae) TARTALOM Kerekszájúak


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
II. CSOPORT: Abroncsos izmúak (Cyclomyaria) TARTALOM RÁGÓCSÁPUAK (Chelicerata)
ÍZELTLÁBUAK (Arthropoda)
FEJEZETEK
RÁGÓCSÁPUAK (Chelicerata) ÁSZKAPÓKOK (Pantopoda, Pycnogonida) ROVAROK (Hexapoda vagy Insecta) SOKLÁBUAK (Myriopoda) ŐSLÉGCSÖVESEK, Peripatidák (Onycophora) MEDVEÁLLATOK (Tardigrada) FÉREGATKÁK (Pentastomidae) RÁKOK
Ebben a kötetben nagyon különböző alakok fognak elvonulni előttünk. Kígyószerű százlábúak, amelyek hajlékonyan kanyarogva siklanak tova a talajon, keménypáncélú tengeri szörnyek, méregtől duzzadó skorpiók és fortélyos pókok és mindenekelőtt a víg és életvidám rovarok majdnem beláthatatlan seregei, a maguk tarka színeivel és változatos életszokásaival. A zoológus mindezeket az állatalakokat ízeltlábúaknak, Arthropodáknak nevezi és a rákokkal együtt egy nagy állatkörbe foglalja össze, amelynek tagjait bizonyos sajátságaik alapján, különösen testük szelvényessége és a páros, ízelt végtagok révén ismerjük fel.
Az ízeltlábúak csoportja igen régi. Eredetüket messze, a sziluri idők ködös távolába követhetjük, tehát a föld korszakainak egyik legrégibbjébe, amelyből az életet ismerjük. Gyűrűsférgek vagy ezekhez hasonló állatok lehettek a törzsalakjaik, az ízeltlábúak azonban messze túlemelkedtek a gyűrűsférgek fokán és már sokkal tökéletesebb szervezetre tettek szert.
Bőrük külső vázzá fejlődött, amely a test egész felületét befedi és majdnem mindig gazdagon tagolt, amennyiben számos rovátkaszerű bevágás gyűrűkre osztja, amelyek egymással szemben mozgathatók. Ez az ízeltség már Aristotelesnek feltűnt, úgyhogy mindazokat az állatokat, amelyeknek ilyen alkotásuk volt, Entomanak nevezte. Entomon, görög szó, annyit jelent, mint bevágott, rovátkolt. [Megfelel a magyar „rovar” szónak.]
Ebből képezték a rovartan, entomológia nevét is.
A gyűrűsférgektől az ízeltlábúak ízeltségük módjában különböznek. Bár testük, mint amazoké, bizonyos számú, egymásra következő gyűrűből, szelvényből vagy metamerből áll, az egyes gyűrűk azonban sohasem egyformák vagy homonomok, mint a legtöbb gyűrűsférgeknél, hanem egymástól többé-kevésbé eltérők. A százlábúak még meglehetősen egyszerűen szelvényesek, mert a legelső testgyűrűk a fej alakítására összeforrtak ugyan, a fejre következő törzs azonban még csupa egymásközt majdnem egyforma gyűrűből áll. A többi ízeltlábúnál bizonyos testgyűrűk átalakulása által rendesen a toron is külön tájak alakulnak ki, amelyeket helyzetük szerint tornak vagy potrohnak nevezünk. Gyakran különböző törzsszelvények egymással össze is nőnek, vagy pedig az elsők közülük a fejjel egyesülnek, úgyhogy a testtagozódás az ízeltlábúaknál rendkívül változatos lehet.
Az ízeltlábúak még egy másik bélyeg által is különböznek a gyűrűsférgektől, t. i. azáltal, hogy oldalaikon ízelt függelékek, végtagok vannak. Eredetileg minden testszelvényen egy pár végtag van, úgyhogy a végtagpárok száma tulajdonképpen a testszelvényeknek felel meg, ami azonban egyáltalában nem mindig szükségszerű, mert nem ritkán különböző végtagok csökevényesek vagy hiányzanak.
A végtagpárok az ízeltlábúak mozgási szervei, a lábak, amelyek eredeti alakjukban bizonyára kétágúak voltak és egy külső és egy belső ágban végződtek, miközben kezdetben valószínűleg csak a talajon való mászkálásra szolgálhattak. Elcsodálkozunk azonban azon, hogy a természet mi mindent hozott létre ezekből a végtagokból. Egyszer a lábakból nagy fogók lettek, mint a skorpiónál, amely hatalmas ollójával a zsákmányát ragadja meg, vagy pedig, mint a rovaroknál és a százlábúaknál, a legelső végtagpárból csáp keletkezett, amelynek feladata a szaglás


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
és a tapintás. A hátulsó lábak az úszó bogaraknál evezésre, a bolhánál ugrásra szolgálnak, más esetekben pedig kúszásra, hangadásra vagy másféle feladatok végzésére használhatók. A legfontosabb azonban az, hogy minden ízeltlábún a szájnál lévő végtagok rágásra vagy harapásra valók, vagy pedig másféleképpen kell gondoskodniok a táplálék felvételéről, amely célra mint állkapcsok vagy szájszervek egészen különleges módon átalakultak. Ez semmiféle gyűrűsféregnél nincs meg.
A külső váz, amelyhez a testet és függelékeit mozgató sok harántcsíkolt izom tapad, chitinből áll. A chitin nitrogéntartalmú, többé-kevésbbé merev és szilárd anyag, amely különböző vegyi hatásoknak is meglehetősen ellentáll és ezért az állatnak egyidejűleg védőburokul is szolgálhat. Egyes helyeken a chitin betüremlik a testbe és így belső vázat is képezhet. A chitin kutikuláris képződmény és az alatta fekvő sejtes bőrréteg, a hypodermis választja el. Időről-időre vedlésre kerül a dolog: a merev, rideg chitinréteg a test elülső végén, közönségesen a középvonalban felpattan és a tátongó hasadékból az állat elődolgozza magát. Az állat testét új, természetesen már előzőleg képezett, de egyelőre még egészen lágy és engedékeny chitinbőr fedi, míg a régi bőrt leveti. Az ilyen vedlések periodikusak, némelykor még kifejlett állatnál is, rendesen azonban, mint pl. a legtöbb rovarnál, csak fiatalkorban, amíg a test növekedik. A fiatal állatoknak bizonyos időközökben le kell vetniök a régi, nem engedékeny chitinbőrt, amely mint zsineg fűzi körül a testet és nem engedi többé kiterjedni, hogy a puha, duzzadó test megnagyobbodhassék. Igy az ízeltlábúaknál a vedléssel a testnek külsőleg is észrevehető növekedése szokott együttjárni. Ez tehát ezeknél az állatoknál nem fokozatosan történik, hanem rendesen csak időnként abban a rövid időközben, amíg az új, a régi bőr levedlésekor napfényre kerülő chitinbőr még puha és engedékeny.
A gyakran szőrökkel, pikkelyekkel vagy tüskékkel fedett chitinréteg nagyon különböző vastagságú lehet, némelykor csak vékony, finom hártya, másrészt pedig valóságos páncéllá is lehet, mint pl. a délafrikai sivatagokban honos, a Brachycerus Oliv. nembe tartozó ormányos bogaraknál, amelyeknek vastag, majdnem kőkemény chitinjét még minden erőfeszítés mellett is alig bírja átszúrni egy erős tű. A chitinben gyakran sárga, vörös vagy barna színanyagok székhelye van, míg más esetekben egyszer a hypodermisréteg tartalmazza a pigmentet, máskor meg a belső szervek vagy a szövetnedvek festékei tűnnek át a chitinen és úgy okozzák a test színét. A pigmentszíneken kívül, amelyek bizonyos kémiai vegyületek (karotinok és mások) jelenlétén alapulnak, előfordulnak szerkezeti színek is, amelyek akkor állanak elő, ha a fény a testfelületről különböző szögek alatt visszaverődik, akár mert két különböző színű, egy alsó sötét és egy átlátszó felületi chitinréteg fekszik egymáson, akár pedig mert a chitinen kívül finom recék, lécek vannak, amelyeken a fénysugarak megtörnek. A szivárványlepke szivárványos ragyogása, a vértesbogarak tarka csillogása, valamint egyáltalában az összes fémes színek, mindmegannyi kék és sok zöld színárnyalat, mind ilyen szerkezeti vagy felületi színek.
Az izmok száma, összehasonlítva a gerincesekkel, igen jelentékeny, mert pl. a fűzfafúró hernyójának Lyonet szerint nem kevesebb mint 40.061 különböző izma van. Ehhez járul még, hogy az izmok erőteljesítményei nagyon jelentékenyek, mert egy olyan kis állat, mint az emberi bolha, hátulsó lábaival 1 m-es ugrásokat tud tenni és állítólag saját testsúlyának nyolcvanszorosát képes elhúzni.
A testen a fejtől a hátulsó végéig keresztülvonul a bélcsatorna, amely három egymásra következő szakaszra oszlik: előbél, középbél és utóbél. Ezek közül az első és az utolsó chitinnel van kibélelve, míg a középbél inkább mirigyes. Az előbél olykor begyszerűen kitágult és olyan rovaroknál, amelyek kemény anyagokkal táplálkoznak, hátul úgynevezett izmosgyomorrá vagy rágógyomorrá alakulhat át, amelyek belső falán a táplálék felaprítására, vagy más kutatók szerint a durvább alkotórészek visszatartására, számos chitinfog van. A táplálkozás módja nagyon különböző. Húsevőkön, dögevőkön, televényevőkön és ürülékevőkön kívül vannak növényevők, amelyek különösen a legkülönbözőbb nedvdús, lágy növényi szöveteket eszik. Nem hiányoznak a faevők sem, amint ezt a régi bútorainkban tanyázó kopogóbogarak (Anobium) bizonyítják, amelyek megelégszenek a kiszáradt fával, miközben természetesen nem a tulajdonképpeni faanyagot (cellulose) emésztik meg, hanem csak a fasejtek beszáradt tartalmát értékesítik. A táplálékhoz rendesen hozzákevert nyál nemcsak a falat folyósítására és tökéletesebb megemésztésére szolgál, hanem a vérszívó rovaroknál a kiszívott vért megóvja az alvadástól és így megakadályozza a szívószervek eldugulását, ami különben elkerülhetetlen lenne.
A bél és a test fala közt levő tér a testüreg, amelyet legnagyobb részben sajátságos, többnyire fehéres „zsírtestszövet” tölt ki. Ez zsír- és hasonló tartalékanyagok felhalmozására szolgál és különböző anyagcserefolyamatok színhelye. Ahol a középbél átmegy az utóbélbe, rendesen hosszú húgycsövek, a Malpighi-edények szájadzanak a bélbe, amelyek a vesék módjára a húgysavat és egyéb káros anyagokat választják ki.


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
A csőalakú szív a hátoldal középvonalában fekszik és egyes hernyóknál vagy más lágybőrű rovaroknál már szabad szemmel is megfigyelhető a működése. Látjuk, hogy mint húzódik össze rövid időközökben a szív és a vért, amely az oldali, szelvényesen elrendezett hasítékszerű nyílásokon át került bele, előrehajtja egy véredénybe, az aortába, amely a szív meghosszabbításában egészen a fejbe nyúlik. A rovarokénál jobban fejlett véredényrendszere van a százlábúaknak, kivált a tulajdonképpen százlábúaknak (Chilopoda), mert ezeknél az elülső, elágazó feji véredényen kívül páros, szelvényenként ismétlődő, elágazó oldaledényeket és egy hosszanti hasi véredényt is találunk. Némely igen kis fajoknak, mint például bizonyos atkáknak, szívük és véredényeik nincsenek. Vérük színtelen, ritkábban zöld, sárga vagy vörös folyadék, amely fehéres sejteket tartalmaz.
Általában sok csőalakú csatornából álló légcső- vagy trachearendszerekkel lélekzenek, amelyet rugalmas, rendesen csavaros vastagodást mutató chitinréteg bélel ki és amely a felületen páros, többnyire szelvényenként ismétlődő légzőnyílásokkal, stigmákkal veszi kezdetét. Minden stigmából erős, vastagfalú járat vezet befelé és faalakúlag egyre vékonyabb és szűkebb légcsövekbe, tracheákba ágazik szét. Ezek a belélegzett levegőt az egyes szervekhez vezetik és végül rendkívül vékonyfalú csövecskékre oszlanak szét. Az elhasznált levegő a kilélekzéskor a stigmán át ismét a szabadba jut. A stigmák rendesen el vannak rejtve vagy pedig védőberendezéssel bírnak, hogy a piszok és a por el ne tömje őket. Némely parányi rovaroknak, pl. a legtöbb farokugrónak (Collembola) nincs trachearendszere, hanem ezek a bőrükön át lélekzenek. Sok vízben élő rovarlárvának nincsenek stigmái, hanem ezek helyett tracheakopoltyúi, azaz vékonyfalú bőrkitüremlései, amelyeknek a belsejében tracheák vannak és amelyek lehetségessé teszik a víz alatt a lélekzést. Vérkopoltyúknak nevezik az olyan vékonyfalú bőrkitüremléseket, amelyeknek belsejében nem tracheák vannak, hanem csak vér és a nedves levegőben való lélekzésre szolgálnak. Ezek különösen egyszerű szervezetű fajoknál fordulnak elő, rendesen be vannak húzva a testbe, és csak használatkor nyomulnak ki mint kis zsákalakú hólyagocskák. Igazi kopoltyúkat fogunk megismerni az óriási Limulus-féléknél, amelyeknek a potrohlábain levélalakú függelékek vannak a vízben való lélekzésre. Az úgynevezett tüdők szerkezetéről hátrább, a pókszerűeknél lesz szó.
Az agy fehér, a garat felett fekvő csomó, amely elő-, közép- és utóagyból áll és zur Strassennel szólva, „magasabb, az állatok viselkedését megszabó működések” székhelye, amelyeket mások szellemi tevékenység (észrevételek feldolgozása, akarat, stb.) kifejezőinek tekintenek. Az agy csekélyebb vagy tökéletesebb kialakulása ennélfogva legszorosabban összefügg a mindenkori tehetséggel. A cserebogárnál, amely kétségtelenül igen tehetségtelen rovar, az agy csak 1/3500 része a testtömegnek, a méh dolgozójánál ellenben 1/174 része. Éppen úgy a méhek és a hangyák közt a dolgozók, melyeknek mindenféle nehéz cselekvést kell elvégezniük, sokkal nagyobb és bonyolultabb szerkezetű aggyal bírnak, mint a hímek, amelyeknek nem kell törődniük a fészeképítéssel és a fiasítás felnevelésével.
A hasdúclánc dúcainak száma általában megegyezik a testszelvények számával. Persze nem ritkán néhány vagy több hasi dúc összeolvad egymással, sőt némely rovaroknak az egész hasdúclánca koncentrált és egyetlen egységes tömeggé olvadt össze. Ugyanez az eset a pókoknál is. A hasi dúcokban öntevékeny középpontok vannak a légzés, mozgás és más fontos életműködések számára, úgyhogy a rovarok, ha hasdúcláncuk ép, némelykor még rettentő csonkítások után is hosszú ideig életet mutatnak; lefejezett hangyákon 45 napra fejvesztésük után még egyes mozgások észrevehetők voltak. A központi idegrendszeren és a belőle kiinduló kerületi idegeken kívül, mind a százlábúaknál, mind pedig a rovaroknál még egy külön együttérző zsigeri idegrendszert is találtak, amely egy páratlan homloki ganglionból és páros garatganglionból áll.
A két, oldali fekvésű összetett szemen gyakran már nagyító nélkül is nagyszámú hatszögű mezőcskét vagy facettát lehet észrevenni. Ahány mezőcske van, annyi egyes szemecskéből áll a facettás szem. Az egyes szemecskéken a következő részeket lehet megkülönböztetni: kívül van a chitinből álló lencseszerű facetta, beljebb egy fénytörő csúcsával befelé néző kúp, amely a lepkéknél, hártyásszárnyúaknál és sok bogárnál egy átlátszó kristálytestet zár magába, végül a látósejtek csőalakú csoportja pálcikáikkal, amelyek a fényérzékeny recehártyát alkotják. Minden egyes szemecske sötét pigmentburokkal van körülvéve, amely arra való, hogy minden ferdén beeső fénysugarat elnyeljen, úgyhogy a recehártyát csak körülbelül merőlegesen beeső sugarak ingerelhetik. Ilyen módon minden facettás szemben egy kicsinyített, egyenes összkép keletkezik, amely mint ú. n. appositiós kép mozaikhoz hasonlóan a sok egyes szemecskében keletkezett érzetekből tevődik össze. Van néhány rovar, amelyek még a ferdén behatoló fénysugarakat is tudják érzékelni, miáltal az ú. n. superpositiós képek keletkeznek, amelyek azonban igen homályos látást tesznek lehetővé. A facettás szemnek nincsenek szemhéjai és mindenekelőtt nem bír a gerincesek szemének a mozgékonyságával. A rovar tehát látszólag közönyösen és részvétlenül néz két nagy,


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
merev chitinszemével a világba, amellyel azonban mégis mindent jól észrevesz, ami a szomszédságában mozog, úgyhogy mindig gyorsan figyelmes lesz a közeledő ellenségre vagy a közelgő zsákmányra.
Sok rovarlárvának és majdnem minden százlábúnak és pókszerű állatnak a facettás szemek helyett csak egyszerű oldali pontszemei (stemmata) vannak. Ezekben a fényt kivédő pigmentburkon kívül többnyire fénytörő lencsét, egy réteg pálcikás látósejtet és gyakran még közben helyetfoglaló üvegtestsejteket lehet megkülönböztetni. Hasonló elv szerint épültek fel az egyszerű homlokszemek (ocelli), amelyek a fej közepén ülnek és különösen a jól repülő rovaroknál fordulnak elő. Az egyszerű szemek teljesítőképessége nagyon különböző. Egyesek a rovart csak a fény irányának érzékelésére, mások a mozgások felismerésére, ismét mások az alakok világos megkülönböztetésére képesítik. Számos rejtett helyen vagy barlangban élő ízeltlábúnak a szemei hiányzanak.
A látás érzékénél sokkal jobban szokott kifejlődve lenni a rovaroknál a szaglás érzéke, amelynek főleg a csáp a székhelye, amely rendesen gazdagon el van látva bunkó-, palack-, csap- vagy gödöralakú mikroszkópos kicsinységű szagló érzékszervekkel. A rovarok a csápjukkal tudják megszimatolni a nekik megfelelő táplálékot, a csápjukkal ismerik meg a barátot és az ellenséget és találják meg az utat a fészekbe. Amikor a rovarok hímjei vadul repkednek a levegőben, hogy fajtársnőket keressenek, rendesen a szaglásuk vezeti őket a nőstény nyomára, ugyanúgy, mint egy fürkészdarázs, amely folyton rezgő csápjaival vizsgálja a fatörzset, teljes biztonsággal találja meg a fában rejtőző bogárlárvát, amelybe azután a petéjét besüllyeszti. Ehhez járul még, hogy a mozgatható csápokon szabadon elhelyezett szaglószervek megengedik sok rovarnak azt is, hogy a tárgyakat különböző oldalakról szaglássza körül és a szaglással egyidejűleg térképzeteket is összekössön. Úgy, hogy ezeknél az állatoknál talán nem jogtalanul beszéltek „szagalakérzék”-ről és „szaghelyérzék”-ről.
Nem kétségtelen, hogy sok rovarnak ízlésérzéke is van, mert bizonyos táplálékok iránt egészen határozott előszeretet mutatnak. Vannak monophag fajok, például bizonyos hernyók, amelyek egyáltalában csak egyetlen egy tápnövényen élnek és inkább éhen halnak, semhogy arra határoznák el magukat, hogy más táplálékra mennek át. Mások polyphagok és egyforma kedvvel vesznek magukhoz különféle táplálékot. A méhek azonnal megérzik a mézhez adott csekély mennyiségű glycerint. A hangyákat, amelyek általában kevésbbé válogatósak, valóban látták sóval és szódával kevert mézet éppen olyan szívesen elfogyasztani, mint a tiszta mézet. Úgy látszik, az ízlés székhelye bizonyos szervekben van, amelyek a szájüreg bejáratánál és a szájrészeken találhatók.
Mint a tapintás érzékének készülékei, mindenféle szőrök, pikkelyek és serték jönnek tekintetbe, amelyek a testből kiállanak vagy pedig a lábakon, szárnyakon és más függelékeken emelkednek ki és alapjukon idegrosttal vannak összekötve. Az ilyen szőrök nemcsak már a legkönnyedébb érintésnél képesek tapintásérzetet közvetíteni, hanem a léghullámok és a környezet finom rázkodásainak észrevevésére is szolgálnak.
A hallás érzékét, amely az említett „rázkodásérzék”-hez kétségtelenül nagyon közel áll, már sok rovarnál kimutatták. Hogyha azt a sajátságos magas éneklő hangot, amelyet némely szúnyogok adnak, amikor közösen a levegőben rajzanak és amely körülbelül a d vagy e hanggal egyenlő, hangosan énekeljük vagy pedig hegedűn meghúzzuk, az egész raj rögtön nagy felindulásba és kavarodásba jut. Mint az eszeveszettek örvényzenek az állatok összevissza és valamennyi rögtön arra a helyre húzódik, ahonnét a hang kiindult. Ugyanúgy a tücskök, sáskák és különböző más rovarok is egészen félreismerhetetlen izgalmat mutatnak, amikor a közelben társaik cirpelése felhangzik. Kétségtelen tehát, hogy ezek a rovarok valóban hallanak. Úgylátszik azonban, hogy a hallás általában csak arra szorítkozik, hogy a rovarok csak bizonyos, nekik fontos hangokat vesznek észre, mint pl. fajtársaik cirpelését, ellenben a trombitaharsogás, madárcsicsergés és más, nekik idegen és természetesen közömbös hangok iránt süketek maradnak. A hallás székhelyei az ú. n. chordotonális szervek, amelyek különböző testrészeken foglalhatnak helyet és amelyekről a szöcskéknél és tücsköknél még külön szó lesz.
A pókoknál, skorpióknál és rokonaiknál a testen és függelékein különleges szőrök, az ú. n. hallószőrök fordulnak elő, amelyek kétségtelenül hanghullámok felvételére is valók. Az itt említetteken kívül még másféle változatos érzékszerveket is találtak, amelyeknek bizonyára fontos jelentősége lesz, a nélkül azonban, hogy egyelőre meg tudnánk mondani, milyen célra is valók tulajdonképpen.
Ha a természet meg is tagadta az ízeltlábúaktól a tulajdonképpeni hangot, mégis sokkal elterjedtebb náluk a hangadás képessége, mint általában feltételezni szokták. A hangadás igen sokféle úton jöhet létre. A fába zárt kopogóbogár úgy kopog, hogy a lábaira támaszkodik és kemény testével ütögeti a fát, amely pompás rezonáló aljzatot ad ezekhez a tornagyakorlatokhoz. A poszméhek, méhek, számos légy és rokonaik zümmögése másképpen


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
jön létre. Ezeknél a mély, brummogó basszus vagy a finom éneklő zümmögő hang nem úgy keletkezik, mint régebben hitték, t. i. a légnyílásokon elhelyezkedő különleges lemezkék rezgése által, hanem részben a szárnyak mozgása okozza, részben pedig, mint Prochnow gondolja, a tor rugalmas chitinfalának a rezgése. A legtöbb esetben azonban a hangok két kemény chitinrésznek egymáshoz való dörzsölése által keletkeznek, amint ez az eset áll fenn a szöcskék, tücskök, sok bogár, poloskák, hártyásszárnyúak és más fajok hangadásánál, amelyeknek erre a célra bizonyos testrészeiken különleges cirpelőszerveik vannak. Ezekkel a készülékekkel az állatok szokatlanul erős, átható hangokat képesek adni, amelyek messzire hallhatók, mint a tücskök és az énekes kabócák hangja. Ezekben az esetekben mindig a hímek a zenészek, amelyek hangjukat arra használják, hogy a nőstényeket magukhoz csalogassák.
Az egyéb életnyilvánulások nagyon változatosan alakulnak. Ha megfigyeljük az ízeltlábúakat, akkor sok idegenszerű és meglepő vonásra akadunk náluk, amelyek mindenekelőtt igen megnehezítik ez állatok psychikai képességeinek a helyes értékelését. Sok hártyásszárnyú és termesz csodálatraméltó és művészi fészeképítménye, a levélsodróbogár gondos munkája, amely a petézéskor a levelet mindig egészen határozott módon vágja be és e mellett számot vet a mechanika bonyolult törvényeivel, a hangyák barátsága és ellenségessége, hadjáratai és rabszolgavadászata, a gondos ápolás, amelyben gyermekeiket és háziállataikat részesítik, minket is, mint oly sok mást, könnyen arra a véleményre bírhatnak, hogy a rovarok nagytehetségű lények, amelyek cselekvésükkor, éppen úgy, mint az ember, bizonyos meggondolással és megfontolással látnak munkához. Ezért nincs hiány írókban, akik a rovarok ravaszságáról csodadolgokat tudtak elbeszélni, akik azokat, mint értelmes teremtményeket, matematikai lángészeket állították oda, sőt a hangyaállamot, mint a szociális berendezkedések utánzásraméltó mintáját magasztalták. Ha azonban a rovarok cselekvését és üzelmeit emberi szempontból szemléljük, úgy másrészt bizonyára nem tagadható, hogy a rovarok bizonyos dolgokban egyenesen bámulatos módon ostobán viselkednek és cselekvéseket végeznek, amelyek nekünk rendkívül célszerűtleneknek és értelmetleneknek látszanak. Az éjjeli molyok zavartalanul repülnek mindig újra a halálthozó fénybe, amely egyszer már megperzselte szárnyukat; darazsak és méhek egy bizonyos ablakon kínlódnak és nem veszik észre a közeli nyitott ajtót, amelyen át fáradság nélkül a szabadba juthatnának; a házilegyek ráülnek az enyves botra, a nélkül, hogy óvná őket az azon függő, halálkínjukban vergődő fajtársaik szomorú sorsa. Sőt olyan rovarok, amelyeknek ügyességét gyakran halljuk dicsőiteni, némelykor valamely jelentéktelen zavarásnál nem tudnak magukon segíteni. Így vannak hernyók, amelyek, ha fonadékuk szokásos módon való elkészítésében megakadályozzák őket, teljesen tanácstalanok és többé nem tudnak normálisan bebábozódni. Bethe egyszer hangyákat tett próbára. Egy sokat járt hangyaút fölé kis csészében mézet függesztett fel oly magasan, hogy a hangyák fáradság nélkül hozzáférhettek; nemsokára meg is jelentek nagy seregekben, hogy az ízletes eledelhez kedvük szerint hozzálássanak. A legközelebbi napokban a csészét kissé magasabbra függesztették. Az állatok ismét jöttek, nyujtóztak és ágaskodtak, amennyire ez ment és még éppen hozzá tudtak jutni a mézforráshoz. A csészét lassanként mind magasabbra emelték, amíg végre a hangyák nem tudtak hozzá felérni. Nos, az állatoknak bizonyára csekély fáradságába került volna, néhány földmorzsát odacipelni, hogy így magasabb helyhez jussanak, ahonnét a mézet ismét elérhették volna. Bizonyára minden értelmes lény rájött volna erre az egyszerű kisegítésre, a hangyák azonban képtelenek voltak erre és ezentúl a mézes csésze alatt vették útjukat, a nélkül, hogy ezzel tovább törődtek volna.
Különböző oldalról végeztek szellemes kísérleteket, amelyekből kitűnik, hogy a hangyák fészektársaikat egy különös szagról ismerik meg, a fészekszagról, amely egy és ugyanazon fészek minden lakójának sajátsága. Ugyanazon fészekszaggal bíró hangyák barátságos lábon állanak egymással; a más fészekből való hangyákat, amelyeken eltérő fészekszag tapad, azonnal idegeneknek ismerik fel és mint ellenséget kezelik, rágóikkal megragadják, megtépdesik vagy másképpen rosszul bánnak velük. Bethe egyszer érdekes kísérletet tett. Hangyákat más fészekből való hangyák vérében fürösztötte meg és így elérte, hogy az így kezelt állatokat, amelyekhez most idegen fészekszag tapadt, saját társaik nem ismerték meg, hanem mint ellenséget kezelték és dühösen megtámadták őket. Éppen így sikerült neki az is, hogy az idegen kolóniából való hangyák vérében megfürösztött hangyát az illető kolóniában barátságosan fogadták.
Ezekből és hasonló kísérletekből azonban egyáltalán nem szabad arra következtetnünk, hogy a rovarok mindig csak bizonyos ingerekre és érzéki benyomásokra ezeket vagy amazokat a cselekményeket úgyszólván tisztára automatikusan, mint gépek végzik el. Ez teljes téves volna. Így például Wasmann, aki az említett kísérleteket felülvizsgálta, általában nagyon megerősítette azokat, de egyidejűleg felfedezte, hogy a hangyák csak átmenetileg csalódnak, amikor más hangyák vérével megnedvesített társukkal találkoznak, mert végül csakhamar rájönnek arra, hogy az álcázott idegen valóságban ellenség, és megfordítva, az elváltoztatott fészektársakban felismerik a


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
jóbarátot. A rovarok egyáltalában nem reflexgépek, mint bizonyos oldalon valamikor állították, hanem a reflexelmélet a pontos, szigorú tárgyilagossággal végrehajtott kísérletek eredményeképpen nagy csalódásnak bizonyult, sőt éppen olyan jogosulatlan, mint bizonyos írók fent említett képzelgései, akik a rovarokra mindenféle csodálatos szellemi képességet fogtak rá és olyan sajátságokat akartak nekik tulajdonítani, amelyek egy embernek is becsületére váltak volna. Középen van az igazság. Mindenesetre mondhatjuk, hogy a százlábúak, rovarok és pókok életnyilvánulásaiban nagy szerepet játszanak ösztöncselekvések, öröklékennyé lett, szilárdan meggyökerezett képességek, amelyek külső vagy belső ingerekre meglepő szabályossággal és biztossággal végeztetnek el. Ezért van az, hogy az egy és ugyanazon fajhoz tartozó pókok vagy rovarok valamennyien majdnem teljesen megegyezően viselkednek és az evés, a bújóhelyek felkeresése, a kokonjaik szövése, ivadékgondozásuk és sok más hasonló dolog tekintetében teljesen ugyanazokat a szokásokat mutatják. Kétségtelen, hogy itt a százlábúaknál és alsóbbrendű rovaroknál még egyszerűbb természetű ösztöncselekvések uralkodnak, míg sok bogár, hártyásszárnyú és más tökéletes szervezetű rovar bonyolultabb ösztöncselekvéseket tud véghezvinni, amelyek rendkívüli célszerűségük, biztonságuk és pontosságuk révén egyenesen bámulatot keltők és méltó párjai a testi szervezettség éppen olyan csodálatos tökéletességének.
Különben Forel, Wasmann és más újabb megfigyelők beható kutatásai bebizonyították, hogy a rovarok életnyilvánulásai egyáltalában nem merülnek ki ösztönös képességek sablónszerű kifejtésében, hanem igenis az állatok képesek cselekvéseiket egyénileg bizonyos határok között megváltoztatni. Ez a képessége, bár nagyon különböző tökéletességben, minden ízeltlábúnak megvan. A százlábúaknál és az ősrovaroknál az agy önálló tevékenysége szemmelláthatóan lényegesen szűkebb határok közé van szorítva, mint a bogaraknál, ásódarazsaknál és különösen az államalkotó rovaroknál, amelyek nagyon jól tudnak bizonyos észleleteket tenni és személyesen, ennek megfelelően cselekvéseiket berendezni tudják, tehát némely dolgokat megtanulni is képesek.
Így a fiatal darazsaknak, méheknek és más hártyásszárnyúaknak mindig lassan el kell sajátítaniok bizonyos helyismeretet, és meg kell ismerniök fészkük környékét, hogy később haza találjanak. Amint az előzőkben láttuk, a hangyák a fészkükre jövő idegen állatokat ellenségként kezelik. Ha azonban egyszer azt tapasztalták, hogy bizonyos állatoknak, bár nincs előírásos fészekszaguk, olyan sajátságaik vannak, amelyek nekik kellemesek, akkor ezeket az állatokat, amelyeket az első pillanatban talán dühöngve rohantak meg, később barátokként fogják kezelni. A méheknek az időre is kell emlékezniök. Ugyanis Forel látta, hogy az állatok egészen határozott órákban látogattak el reggelizőasztalához, miután hozzászoktak, hogy az előző napokban ott ugyanabban az időben édességet találtak.
Sőt kétségtelenné vált, hogy sok esetben közlőképességük is van. Ennek az első kezdetét a „hangulatok” átvihetőségében ismerjük meg, amint például a vándorsáskáknál a vándorló állatok nagy izgatottsága nagyon gyorsan közlődik a faj mindazon egyéneivel, amelyek az átvándorolt területen élnek és arra készteti őket, hogy a közös vonuláshoz csatlakozzanak. Buttel-Reepen figyelmeztet arra, hogy egy méhraj hangja olyan fertőzően hat más törzsekre, hogy némelykor szomszéd törzsek is a levegőbe lendülnek, amelyek még egyáltalában nem voltak rajzásra érettek. Hasonló megfigyeléseket tettek a termeszeknél is. Ha a fekete vándortermesznek (Eutermes monoceros Kön.) tovahúzódó menetoszlopát egy ponton megzavarják, akkor, mint Escherich elbeszéli, a nyugtalanság néhány másodperc alatt egy egész menetoszlopra villámgyorsan átterjed. Behatóbb közlések is lehetségesek. Amikor a vérvörös rabszolgatartó hangya rablóhadjáratra készül, először néhány hangyát előre küldenek, amelyek egy megrohanásra alkalmas idegen fészek fekvését kikémlelik és azután hazatérnek, hogy azután az egész rablóhadjáratnak a vezetői legyenek. Egyes esetekben lehetséges volt az értesítés módjának a megállapítása is. A méheknél a zümmögő és tisztán éneklő hangok azok, amelyek segítségével az a különleges izgatott állapot, például nyugtalanság, amely néhány állatot elfogott, egészen rövid idő alatt a kas összes lakóival közlődik. A hangyák ilyen helyzetben rendesen a csápjukat használják, hogy társuknak a fejét gyengéden ütögessék. Ezt mint a jelbeszéd egy nemét fogták fel, ami azonban határozottan túllő a célon, mert nem szabad elfelejtenünk, hogy csupán érzésállapotok közvetíttetnek és nem szavak, fogalmak, mint az embernél.
Az ivarmirigyek a törzsben, a rovaroknál és a pókalakúaknál a potrohban van. A hím-ivarmirigyek az ondóvezetékekkel (vasdeferens), a női ivarmirigyek pedig a petevezetékekkel (oviductus) vannak összeköttetésben. Az ivarjáratok vagy egyenesen kifelé nyílnak, vagy pedig először külön páratlan vagy páros, chitinnel kibélelt végső szakaszba mennek át. A kivezető utakon, különböző természetű mirigyeken kívül még bizonyos függelékek vannak, amelyek közt a nősténynél különösen az ondótartó (receptaculum seminis) és a párzótáska (bursa copulatrix) említendők, míg a hímeknél rendesen ondóhólyagok (vesiculae seminales) fejlődtek


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
ki. A hím ivarutainak kivezető része gyakran kitüremlíthető párzószervben folytatódik. Az ivarnyílás egyes százlábúaknál páros, a többieknél és a legtöbb rovarnál páratlan és nagyon gyakran ivarfüggelékeket visel a környékén, amelyek az ondó átvitelére, petelerakásra, vagy más hasonló célokra szolgálnak.
A váltóivarúság szabálya alól, úgy látszik, csak a Termitoxenia-fajok kivételek. Ezek repülni nem tudó legyecskék, amelyek termeszbolyokban laknak és Wasmann szerint mindig hímnősek. Rendellenességképpen megfigyeltek ittott hímnős bogarakat, lepkéket és más hermaphrodita rovarokat is, amelyek többé-kevésbé mindkétféle ivarszervekkel rendelkeztek. A hermaphroditák közt gyakoriak az ú. n. felezett hímnősek, amelyeknek egyik oldala hím-, a másik női jellegű.
A párzás nagyon különböző módon történik. Gyakran csupán a két ivarnak egészen futólagos érintkezéséből áll, míg máskor a hím és a nőstény órákhosszat egyesülve maradnak. Így a Polydesmidae-családba tartozó százlábúak összeölelkezése olyan benső, hogy a körülbelül 48 óráig tartó párzás alatt a párt nyugodtan felvehetjük és chloroformot önthetünk rájuk, anélkül, hogy szétválnának. A párzás többnyire szilárd aljazaton, a hangyáknál és a méheknél a levegőben, a vízibogaraknál a vízben megy végbe. Az ondó átvitele rendesen úgy történik, hogy egy tok, az ondótok (spermatophor), amely a mikroszkópos kicsinységű ondószálakat tartalmazza, tolatik be a női ivarnyílásba, vagy pedig arra ráerősíttetik és ebből a tokból az ondó először többnyire az ondótartóba jut, ahol felhalmozódva marad, amíg felhasználtatik. A peték különböző nagyságúak és alakúak. Külső héjuk a chitinhez hasonló anyagból áll és vagy sima, vagy pedig bordákkal és más függelékekkel bír. A pete belsejét sziktartalmú anyag tölti ki, amelynek közepében van a mag. A héj és a peteszik ritkán hiányzanak.
A megtermékenyítés nem a párzáskor megy végbe, hanem csak a peték lerakásakor, amikor a kivezető utak végső szakaszában a peték az ondótartó előtt elsiklanak. Sok rovarról kitűnt, hogy szűznemzéssel (parthenogenesis), azaz meg nem termékenyített petékkel szaporodik. A parthenogenesis előfordulása vagy szabályszerű, mint a mézelő méhnél, levéltetveknél és másoknál, vagy pedig csak kivételes olyan rovaroknál, amelyek rendes körülmények közt megtermékenyített petékkel szaporodnak. A megtermékenyítetlen petékből sok esetben mindig csak egynemű állatok keletkeznek. Így a méh szűzpetéiből hímek (herék), az imádkozó sáskák megtermékenyítetlen petéiből, úgy látszik, mindig csak nőstények fejlődnek. A szűznemzés egyik alakja a lárvanemzés (paedogenesis), a fiatalkori nemzés, amelynek érdekes eseteit ismerjük a kétszárnyúaknál. Wagner fedezte fel először Kasanban, hogy bizonyos gubacslegyek (Miastor) már lárvakorukban képesek utódokat létrehozni, amennyiben ismét új lárvákat szülnek. Látjuk tehát itt, hogy egy fiatal szervezet, amely egész berendezésénél fogva még egyáltalában nem volt megtermékenyíthető, képes parthenogenetikus úton szaporodni. A paedogenesis hasonló eseteit a rovarvilágban egyebütt is megfigyelték, így például a Micromalthidae bogárcsalád lárváinál és a Chironomus szúnyognem bábjainál.
A peték néha már az anyai testben fejlődnek, akár az ivarmirigyekben, akár a kivezető utakban, rendesen azonban a szaporodás úgy történik, hogy a peték fejletlen állapotban rakatnak le (oviparitas). Az elevenszülés (viviparitas), azaz fejlett utódok szülése, a skorpióknál, sok levéltetűnél, némely kétszárnyúaknál, bizonyos bogaraknál és egyes alsóbbrendű rovaroknál ismeretes. A kék Calliphora erythrocephala Meig. nevű légynél mindkettő előfordulhat. Az anyalégy rendes körülmények közt petéket rak. Ha azonban peterakás közben megzavarják, akkor elrepül és azokat a petéket, amelyeket a testében visszatartott, bizonyos idő múlva mint élő fiatalokat hozza a világra.
Az anyaállat csak ritkán rakja le a petéit minden gondoskodás, intézkedés nélkül, mert rendszerint már ösztönszerűleg kikeresi azokat a helyeket, amelyeken a peték leginkább biztonságban vannak és a kibúvó utódok boldogulnak. Így a házitücsök hosszúkás, üvegtiszta petéit hosszú tojócső segítségével szűk repedésekbe és hasadékokba süllyeszti be, míg a könnyűszárnyú szitakötő petéit a vízre, lárváinak életelemére bízza, a peterakó lepkenőstény pedig a növények ezrei között megtalálja éppen azt, amely később a hernyóknak tápnövénye lehet. A gondoskodás azonban gyakran még tovább megy. A Rhynchites conicus Ill. nevű ormányos bogár nősténye petéit a gyümölcsfák fiatal hajtásaiba süllyeszti be és miután egy petét lerakott, valamivel alatta bemetszi a hajtást, úgyhogy az elszárad, leesik és a petéből keletkező lárva a fonnyadó anyagban találja meg táplálékát, ami neki sokkal kellemesebb, mint a nedvektől duzzadó szövet. Gyakran mesterségesen biztos megőrzési helyet készítenek a petéknek. A fekete csibor nősténye petéi elrejtésére úszó, hajócskához hasonló házat sző, míg sok hártyásszárnyú a szilárd földépítmények építésének a mestere. Egészen új alakot nyerhet az ivadékgondozás azáltal, hogy az anyaállat utódaival közelebbi viszonyba kerül. A százlábúak egy részénél és a rovarok közt a lótetűnél ezek a viszonyok egészen egyszerűek. A nőstény a letojt peték mellett marad, őrzi és védi azokat, amíg a fiatalok


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
kibújnak, amelyeknek azután már maguknak kell tovább magukon segíteni és táplálékukat megkeresni. Sok hártyásszárnyúnál az ivadékgondozás nem a petékre szorítkozik, hanem a fiatalokat is a saját anyjuk, vagy más, gyerekgondozásra való nőstények ellátják táplálékkal, védik, tisztán tartják és általában nagy gonddal felnevelik.
A postembryonális fejlődési korban, a lárvakorban, amelyet az éppen világra jött állatnak meg kell futnia, amíg szüleihez hasonlóvá lesz, két különböző fejlődési mód különböztethető meg: az anamorph fejlődés (anameria) és az epimorph fejlődés (holomeria). Az elsőt megfigyelhetjük a legtöbb százlábúnál; abban áll ez, hogy a fiatalok nem teljes számú testszelvénnyel és lábpárral jönnek a világra. Amikor az állat nő és vedlik, minden vedléskor növekedik a szelvények és a lábak száma, míg végre a kifejlett állaton eléri az illető fajra jellemző számot. Másképpen van ez az epimorph-fejlődésnél. Itt általában a fiatal már kezdettől fogva összes végtagjainak birtokában van, ezért a testszelvények száma utólag többé nem emelkedik, bár a test felépítésében ennél a fejlődési módnál is tetemes változások állhatnak be.
A petétől a szaporodásképes állapotig terjedő egész időközt generatiónak nevezik és ez különböző hosszú lehet. A rovaroknál, az évszakok járásának megfelelően, általában egyéves generációk uralkodnak. A cserebogár generációja többéves, mert nála rendesen négy teljes évig tart, amíg a petéből kész cserebogár lesz. A leghosszabb ismert generációtartama egy amerikai kabócának van, amelyet Linné tizenhétévesnek (Cicada septemdecim L.) nevezett, mert fejlődése majdnem teljes 17 évet vesz igénybe. Másrészt vannak rovarok, melyeknek évenként két, sőt több generációjuk van. Nem ritkán csak külső körülményektől, a hőmérséklettől és tápláléktól függ a generációk gyorsabb vagy lassúbb egymásutánja. Ha a külső feltételek kedvezők, akkor az egész év folyamán rövid időközökben generáció generációra következik, mint például ez az eset a fűtött helyiségekben a lisztmoly és sok más kellemetlen házi kártevő szaporodásánál.
A külvilág hatása némelykor abban is felismerhető, hogy ugyanannak a fajnak egymásra következő nemzedékei évszakok szerint különbözőek. Ezt a jelenséget évszaki kétlakúságnak (saisondimorphismus) nevezik. Jó példa erre a hazai térképes pille (Araschnia levana L.), mert ennek első, tavasszal repülő ivadékai, a téli generáció, amely a hideg évszakban fejlődött, egészen másmilyen, mint a következő, júliusban és augusztusban repülő nyári generáció, amely nagyobb napmeleg hatása alatt fejlődött. Amint a mi szélességeink alatt a nyár és a tél, úgy a trópusokon a száraz és esős évszak okozhatja az évszaki kétalakúságot. Hasonló jelenségeket fogunk megismerni bizonyos gubacsdarazsak ivadékcseréjénél (heterogonia), amelyeknél két különböző alakú és másmilyen gubacsokban fejlődő generáció szabályszerűen váltakozik egymással. Még bonyolultabb sok növényi tetű heterogóniája, mert ezeknél több különböző generáció következik egymásra.
Már az ízeltlábúak szervezetének tárgyalásánál lépésről-lépésre észrevesszük az egyes testrészek rendkívül szellemes alakulását és a különböző szervek célszerű berendezését. Ez az érzés még jelentékenyen erősödik, ha egyszer az élő rovarokat a szabad természetben szemléljük. Bámulva látjuk itt, milyen pompásan illeszkednek bele mindezek az állatok természetes környezetükbe, milyen jól „alkalmazkodnak” ehhez. Ilyen alkalmazkodások után nem kell sokáig keresnünk, mindenütt találhatók. Számos hernyó, szöcske, poloska, levéltetű és más rovar, amelyek a fák és bokrok zöld lomberdejében élnek, vagy teljesen zöld, vagy legalább túlnyomóan zöldszínű, úgyhogy nehezen láthatók meg.


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
Virág- és falakó poloskák
A virágok látogatói igen gyakran élénk színekben pompáznak, a száraz, növénytelen területek és sivatagok lakóin pedig az egyhangú sárgabarna vagy vörösesbarna színezet az uralkodó, amely megegyezik a sivár, napégette, steppetalaj színével. Ez azonban még nem elég, mert a színbeli egyezéshez, amely a szomszédsághoz gyakran az árnyalat és rajzolat részleteiben hasonló, gyakran ugyanolyan feltűnő alaki hasonlóság is járul. Pompás példák erre a botsáskák és „vándorló levelek”, amelyeket még gyakorlott szem is alig képes felfedezni, ha a növényzet sűrűjében mozdulatlanul ülnek.
Más rovarok elváltozóművészek, álcázzák magukat, amennyiben testüket növényrészekkel fedik be, vagy mint némely ragadozó poloskák, homokkal és porral, úgyhogy vándorló piszokgomolyaghoz hasonlítanak. Azonban nincs minden rovarnak védőszíne vagy védőalakja, sőt ellenkezőleg, van sok faj, amely rikító színpompában szabadon, nyiltan mutatkozik és ezzel a figyelmet mindjárt magára tereli. Ide tartoznak például a katicabogarak, sok tarka mezei poloska, hártyásszárnyúak, amelyek az ú. n. dacoló színezetet mutatják, mert a legtöbb ilyen, úgyszólván kihívóan mustrázott, elénk „óvószínekben” pompázó faj valami más módon védve van. A katicabogarak a rovarevők számára csípősszagú vérük miatt élvezhetetlenek, a poloskákat undorító szaguk védi és mindenki eléggé tudja, hogy a rikító színű darazsakat és lódarazsakat nem tanácsos megérinteni.
Gyakran előfordul, hogy ártatlan, védtelen rovarok egészen más fajok tarka, feltűnő külsejét veszik fel, amelyek fullánkjuk vagy más különleges testi sajátságaik révén az ellenségek támadásától nagyjában meg vannak védve. Az ilyen utánzók tehát mint egy hamis zászló alatt vitorláznak és egy védett fajt majmolnak, pedig tulajdonképpen egészen ártalmatlanok. Ezt a viselkedést mimikrynek nevezik. Ilyen utánzó vagy mimetikus faj például a lebegőlégy (Volucella bombylans L.), amelyet felületes szemléletkor könnyen össze lehet téveszteni a kövi poszméhvel (Bombus lapidarius L.). Éppen így viselkedik a tarka délamerikai korallcincér (Poecilopeplus corallifer Sturm), amely minden rovarevő madár számára bizonyára pompás falat volna, de külsőleg nagyon feltűnően hasonlít az ugyanolyan színben gazdag, de a cincérekkel egyáltalában nem rokon Erotylus-nem fajaihoz, amelyeket ellenszenves nedvük és szaguk miatt a madarak elkerülnek. Ohaus együtt találta a brazíliai őserdőben a korallcincért és az Erotylust, és feltehetjük, hogy a cincérnek haszna van a hasonlóságból, mert ugyancsak őt is kerülik a rovarevők.
A mimikrynek még sok más példáját ismerjük, köztük olyanokat is, amelyeknél tudjuk, hogy milyen fontos lehet a megtévesztő hasonlóság. Így vannak bizonyos hangyákhoz hasonló bogarak, amelyek mindig hangyákhoz szállásolják be magukat. A hangyákat ebben az esetben megcsalja a mimikry. Az eleinte nagyon bizalmatlan hangyáknak nem sikerül sem szemükkel, sem tapintóérzékükkel az idegen vendégeket társaiktól megkülönböztetni és mivel szaglásukkal sem találnak rajtuk semmi különöset, az illető bogarak, a nélkül, hogy a hangyák részéről


 Brehm: Az állatok világa / ÍZELTLÁBUAK (Arthropoda)
http://mek.oszk.hu/03400/03408/html/2607.html[2020. 10. 21. 17:11:54]
ellenséges támadástól kellene tartaniok, kényelmesen lakhatnak a hangyák hajlékában.
Igaz, hogy hivatatlanok leírtak egyet-mást tévesztő utánzásképpen, ami pontosabb vizsgálatnál nem annak bizonyult, de ha ezáltal a mimikry-elmélet részben kissé hitelét is vesztette, másrészt azonban a rovarvilágban még mindig elég kétségtelen mimikryesetünk van, amelyekben az utánzó fajnak valóban haszna is van a hasonlóságból. Természetes, hogy a mimikry által nyujtott védelem egyáltalában nem teljes, mert az említett különböző alkalmazkodásoknak nem az a jelentősége, hogy minden egyén, minden körülmények közt, mindennemű üldözéstől védve legyen, hanem ezek csak megnehezítik az ellenségnek az üldözést és ezáltal vannak javára a faj összességének. Különben is egyáltalában nem szabad azt állítani, hogy most már minden sajátság, minden színösszeállítás vagy az összes tüskék és fogak, amelyeket valamely rovar testén látunk, az illető fajra nézve különleges fontossággal és jelentőséggel bírnak. Ez túlzás volna, mert minden rovarnak van egy csomó bélyege, amelyek az életszükségletek szempontjából egészen közömbösek vagy mellékesek. De mindenütt látjuk a létért való küzdelem hatását, amelynek más állatokhoz hasonlóan az ízeltlábúak is alá vannak vetve és amely, ha meg is hagy közömbös sajátságokat, mégis állandóan odahat, hogy a hasznos tovább tökéletesedjék, de viszont kérlelhetetlenül kiirt minden lényegesen hibásat és tökéletlent, amint az az állatfaj további fennmaradását veszélyezteti.
Alábbiakban még ismételten lesz szó azokról a sokféle vonatkozásokról, amelyekben az ízeltlábúak és különösen a rovarok a többi élőlények világával állanak és számos példa fogja mutatni, hogy ezek az általában oly kicsi és jelentéktelen állatok a természet egészének nélkülözhetetlen tagjai. A rovarok serény tevékenységének, amelyek virágról-virágra sietnek és így a megtermékenyítést elvégzik, számos növény köszöni létezését és ezeknek a kis látogatóknak a közreműködése nélkül rövid idő alatt a föld egész vegetációja gyökeresen megváltozna, ami természetesen életbevágó fontossággal bírna az egész állatvilágra. Rovarok teszik az élőlények nagy tömegének a táplálékát és ismét a rovarok azok, akik falánk rágóikkal a növényzetet szétrombolják, a tönkrement szervezetek elhalt maradványait és hulladékait eltávolítják, a legkülönbözőbb fajú állati életet megsemmisítik és ezzel állandóan közreműködnek a természet egyensúlyának a fenntartásához.
Ilyen körülmények közt az embernek minden oka megvan arra, hogy az ízeltlábúakkal közelebbről foglalkozzék, mert hiszen úgyszólván lépésről-lépésre látja, hogy körül van véve velük. A rovarok azok, amelyek kertjeit és földjeit megrohanják, amelyek az emberi munkát gyakran eléggé megsemmisítik és gyakran nemcsak a háziállatok és más hasznos állatok életét és egészségét fenyegetik, hanem még magánál az ember személyénél sem állanak meg, mert mint élősdiek egyenesen, mint betegségátvivők közvetve kellemetlenek és veszélyesek lehetnek. Hogy milyen nagy hatalmat jelent az ízeltlábúak világa az emberrel szemben, az legjobban a kártevők alkalmi tömeges megjelenésekor látható, amely már nem ritkán rettentő gazdasági katasztrófára vezetett.
Hasznos fajokban nincs hiány: a mézelő méh és a selyemhernyó fontos termékek szállítói, más ragadozó rovarok és élősködők pedig, amelyek más rovarokon élnek, fontos, sőt többször egészen nélkülözhetetlen szövetségesnek mutatkoztak a mindennemű kártevők elleni küzdelemben. De nemcsak a tudományos kérdések és a gazdasági érdekek vezetnek az ízeltlábúakkal való foglalkozásra, hanem a színpompás alakok láttára érzett öröm és a különleges életjelenségek megfigyelésének élvezete is nagyban hozzájárulnak ahhoz, hogy ezeknek az állatoknak egyre új barátai és kedvelői akadnak.
II. CSOPORT: Abroncsos izmúak (Cyclomyaria) TARTALOM RÁGÓCSÁPUAK (Chelicerata)


 Brehm: Az állatok világa / PUHATESTŰEK (Mollusca)
http://mek.oszk.hu/03400/03408/html/2884.html[2020. 10. 21. 17:12:06]
HARMADIK ALREND: Héjas kopoltyúlábú rákok
(Conchostraca) TARTALOM ELSŐ OSZTÁLY: LÁBASFEJŰEK VAGY
POLIPOK (CEPHALOPODA)
PUHATESTŰEK (Mollusca)
FEJEZETEK
ELSŐ OSZTÁLY: LÁBASFEJŰEK VAGY POLIPOK (CEPHALOPODA) MÁSODIK OSZTÁLY: KAGYLÓK (BIVALVIA) HARMADIK OSZTÁLY: ÁSÓLÁBÚAK (SCAPHOPODA) NEGYEDIK OSZTÁLY: CSIGÁK (GASTROPODA) ÖTÖDIK OSZTÁLY: ŐSPUHATESTŰEK (AMPHINEURA)
Az élet vásárjában mindenki részére kínálkozik alkalom, hogy megismerkedve néhány puhatestűvel, azokról bizonyos ismereteket szerezzen magának. Valamely csigáról vagy kagylóról azt a tapasztalatot szerezheti az ember, hogy azok valóban „puhatestű” állatok, amiben benne van az a megismerés is, hogy azok alapjában eltérnek az ízelttestű vagy a gerinces állatoktól. A csigákat és a kagylókat egy kalap alá fogva, nem zavartatjuk magunkat az által a tény által, hogy az egyiknek feje van s azon tapogatói és szemei, a másikon meg hiába keresünk a fejnek megfelelő testrészt. Az a körülmény, hogy az ehető csigának háza is van, még a laikust sem zavarja abban, hogy az úton mászó házatlan csigában az előbbinek közeli rokonát lássa. A tengerparton meg arra nyílik alkalom, hogy az új alakoknak egész sorával ismerkedjünk meg, de itt is nagyon hamar rájövünk arra, hogy mely állatok tartoznak ezeknek a csoportjába s nem igen tévesztjük össze őket más csoportokba tartozókkal, mondjuk gerincesekkel, ízeltlábúakkal, vagy éppen férgekkel.
Bár sok puhatestűn megkülönböztethető a fej és a törzs, azonban egész testük, a magasabbrendűekéhez viszonyítva, mégis sokkal darabosabb és egyáltalában nem ismerhető fel rajta az a tagoltság, vagy csak az arra való törekvés is, amely felismerhető az ízelttestű állatok szervezetén vagy a gerinceseken is abban, hogy tagolt gerincoszlopuk és törzsükhöz ízülettel kapcsolódó végtagjaik vannak. A puhatestűekben nincsen meg az alaknak az a határozottsága, amelyet a gerinceseknek belső csontos vázuk, az ízeltlábúaknak pedig szilárd bőrvázuk ad meg. Igaz, hogy a legtöbb csigának és kagylónak nagyon szilárd háza van, azonban az csak ház, melyet bár a test maga választ ki, de azért mégis csak olyan lazán függ vele össze, hogy nem is hasonlítható a külső vagy a belső vázhoz. Ez az utóbbi valódi alkotórésze a szervezetnek a szó legszorosabb értelmében: a csontok növekszenek és táplálkoznak; a rovart nem lehet kivenni a bőrvázából; ha a rák páncélja nem alkotja többé élő részét a szervezetének, tulajdonosa leveti azt s újat fejleszt helyette. A puhatestűek nem nőttek össze ilyen belsően a házukkal. Ez utóbbi váladéka a szervezetnek, amely vastagodhatik újabb rétegeknek a régiekhez való hozzáadásával, növekedhetik azzal, hogy szabad szélén újabb részek rakódnak hozzája, ha megsérül, a szó valódi értelmében ki is foltozható, azonban az állat testével csak egy vagy egynéhány szűkreszabott ponton függ össze valójában, és mivel az állat anyagcseréjében nem vesz részt, holt anyag.
Így tehát ha tisztába akarunk jönni a puhatestűek általános alkatával, azok után kell igazodnunk, melyeknek egyáltalában nincsen házuk, a többieket pedig pőrére kell vetkőztetnünk. S akkor látjuk, hogy tagolatlan, gyakran nagyon esetlen állatok, melyeknek eredetileg részarányos szervezete utólag részaránytalanná lett. Bőrük csuszamlós és lágy s részben lemezes vagy köpenyszerű redőbe vagy redőkbe nyúlt meg, melyek a testet részben vagy egészben beburkolják. Mi sem könnyebb, mint a puhatestűeknek erről az alaptulajdonságáról saját szemeinkkel is meggyőződést szerezni. Mikor a csiga visszahúzódik a házába, láthatjuk, hogy egy vastag bőrlebeny ráborul az állat visszahúzódó fejére: ez az úgynevezett köpenynek egy része. Ha a kagylót kivesszük a héjából, azt tapasztaljuk, hogy testét teljesen beburkolja mindkét oldalról egy-egy bőrredő, s ezek sem mások, mint a köpenynek két fele. A házat a köpeny választja ki, különösen annak szabad szélei.
Ha az elmondottakhoz még hozzáfűzzük, hogy a legmagasabbrendű puhatestűeknek nem ritkán 1 m, sőt 2 és több, esetleg még 6 m-nél is hosszabb, óriási testén majdnem olyan tökéletes érzékszervek vannak, mint amilyenek a magasabbrendű gerincesekéi, és hogy erejük is méltó a nagyságukhoz, de viszont olyan aprók is vannak közöttük,


 Brehm: Az állatok világa / PUHATESTŰEK (Mollusca)
http://mek.oszk.hu/03400/03408/html/2884.html[2020. 10. 21. 17:12:06]
melyeket csak a nagyítóval lehet meglátni, némely alakjuk meg szinte nem is csigának vagy kagylónak, hanem inkább valami kerekesféregnek látszik, nem is igen várhatjuk, hogy ezeknek az állatoknak a szervezetét, életmódját és előfordulását egységes képben rajzolhassuk meg. Miután a test külső védőszerveinek a fontosságát már kiemeltük, mindjárt utánuk egy másik nagyon fontos szervükről, az idegrendszerről kell megemlékeznünk. A puhatestűek idegrendszere gömbded- vagy csomóalakú úgynevezett idegdúcokból és az azokat egymással összekapcsoló idegfonatokból áll. A központi része a bélcsatorna legelejét körülvevő garatgyűrű, mely legalább is három pár dúcból és az azokat egymással összekötő fonatokból áll, éppen ilyen módon alkotva „gyűrűt” a garat körül. Vele a test távolabbi részeiben szétszórt dúcok szintén idegfonatok közvetítésével függenek össze. Az érzékszervek fejlettsége általában az állat fejlettségétől, valamint életmódjától és tartózkodási helyétől függ. Így, hogy csak egy példát említsünk, csak nagyon kevés kagylónak vannak szemei: nekik nem kell a zsákmányra leskelődniök, mivel táplálékukat testük bizonyos részeit borító csillók mozgása tereli a szájukba. Ellenben a csigáknak, és főként a nagyon tökéletes szervezetű és veszedelmes rabló lábasfejűeknek maguknak kell megkeresniök a táplálékot s ehhez természetesen látószervekre, szemekre van szükségük.
Majdnem valamennyi puhatestűnek jólfejlettek a táplálószervei. A magasabbfejlettségű csoportok tagjainak, nevezetesen azoknak, melyek szilárd táplálékot aprítanak szét, nagyon sajátságos és feltűnő rágószerveik vannak, amelyeket újabban éppen olyan sikeresen felhasználnak a rendszerezés céljaira, mint az emlősök fogazatát. Mint eléggé falánk állatoknak nemcsak terjedelmes bélcsatornára van szükségük, hanem az emésztést lehetővé tevő nedvek tekintélyes mennyiségére is, azért azt találjuk, hogy a nyálat és az emésztő fermentumokat elválasztó mirigyeik, a nyálmirigyek és a „máj” nagyon erősen fejlett szerveik. Véredényrendszerük hajtószerve és középpontja, a szív, kamrából és egy vagy két, kivételesen négy pitvarból áll. A lélekzőszervekben megtisztult vér ez utóbbiakba lép be, hogy onnan a kamrán keresztül eljuthasson a test valamennyi részébe és vihesse magával az azokat tápláló anyagokat. A lélekzőszervek, többnyire kopoltyúk, szintén jólfejlett szervek szoktak lenni és változatos fejlettségüknél fogva szintén különösen alkalmasak arra, hogy segítségül vegyük őket akkor, mikor az állatok csoportosításáról van szó. Rendesen hatalmas fejlettségűek szoktak lenni a faj fennmaradását biztosító szervek, az ivarszervek vagy szaporítószervek. Kialakulásuk nagyon különböző és gyakran eléggé bonyolult. Nem ritkák közöttük a hímnősek, vagyis az olyanok, melyeknek a szaporítószervei petéket és hím csirasejteket termelnek egyszerre, tehát azok egyidejűleg hímek is, meg nőstények is, azonban éppen olyan gyakori az is, hogy külön hímjeik és nőstényeik vannak. Fejlődésük is különböző, mert míg egyesek közvetlenül fejlődnek, vagyis a petéből kibúvó fiataljaik lényegesen nem térnek el a felnőtt egyénektől, addig mások közvetve, lárvák útján fejlődnek.
A természet érdekes alkotásai iránt érdeklődők már évszázadok óta nagy szeretettel gyüjtik a csiga- és kagylóhéjakat, gyönyörködve azok csodálatos alak- és színgazdagságában. Ma már régen túl vagyunk ezen az egyoldalú állásponton; a nélkül, hogy lemondanánk a szép kagylógyüjtemény által nyujtott élvezetről, éppen annyira nem elégszünk meg ezeknek az ismeretével, mint ahogyan nem elégszünk meg pl. valami karom- és patagyüjteménnyel, ha igazán ismeri akarjuk azokat az állatokat, melyeknek ezek a részei.
A puhatestűek törzsét összesen öt osztályra osztjuk fel. Ezek közül kétségtelenül a legfejlettebbek a lábasfejűek, azért követve eddigi rendünket, mi is ezekkel kezdjük a törzs ismertetését.
HARMADIK ALREND: Héjas kopoltyúlábú rákok
(Conchostraca) TARTALOM ELSŐ OSZTÁLY: LÁBASFEJŰEK VAGY
POLIPOK (CEPHALOPODA)


 Brehm: Az állatok világa / TÜSKÉSBŐRŰEK (Echinodermata)
http://mek.oszk.hu/03400/03408/html/2925.html[2020. 10. 21. 17:12:18]
MÁSODIK REND: Bogárcsigák (Placophora) TARTALOM ELSŐ ALTÖRZS: Nyeles tüskésbőrűek (Pelmatozoa)
TÜSKÉSBŐRŰEK (Echinodermata)
FEJEZETEK
ELSŐ ALTÖRZS: Nyeles tüskésbőrűek (Pelmatozoa) MÁSODIK ALTÖRZS: Nyeletlen tüskésbőrűek (Eleutherozoa)
A tüskésbőrűek lényében valami csodálatos merevség, valami egészen sajátságos idegenszerűség, majdnem ősvilági idejemultság nyilvánul meg. Otthon vannak a tengerben mindenütt, annak a legsekélyebb parti részeitől legnagyobb mélységeiig, a legészakibb Jeges-tengertől a legdélibbig. Valóban ősrégi törzs, amely már régen túlhaladta léte delelőjét, s amelynek egész csoportjai régen kihaltak már, tehát csak mint kövületek ismeretesek. Visszafelé követhetők a föld legrégibb rétegeiig, amelyekben élőlények egyáltalában előfordulnak. A ma élő alakok közül az ötsugarú tengeri csillagok (Asteroidea) és a gömbded tengeri sünök (Echinoidea) általánosan ismeretes állatok. De nem ritka vendégei tengeri akváriumainknak a többi csoportok képviselői sem: a tengeri csillagokhoz hasonló, öt élesen elhatárolódott, hengeres és nagyon mozgékony karral biró kígyókarúak (Ophiuroidea), az esetlen, nehézkes tengeri ugorkák (Holothurioidea) és a tengeri liliomok (Crinoidea) sem, az ő merev s mégis olyan szép és csinosan cimpázott karjaikkal. A tüskésbőrűekhez tartozó valamennyi állatot már a külseje is nagyon élesen jellemzi, és nem számítva egyes, sajátságos életmódhoz alkalmazkodott és ezzel sajátos veretűvé lett alakokat, valamennyien annyira jellemző alkatúak, hogy bizonyára senkinek sem jutna eszébe valamelyik tüskésbőrűt más állatkörbe osztani be, még akkor sem, ha azoknak jellemző képviselőit csak felületesen ismeri.
De bármilyen élesen elhatárolódott, bármily szorosan körülzárt legyen is ez az állatkör, mégis csak kevés olyan bélyeget találhatunk, mely valamennyi tüskésbőrűre egyaránt jellemző. Már a „tüskésbőrű” megjelölés sem talál valamennyi ide tartozó állatra, mert jóllehet sok tengeri sünnek és tengeri csillagnak valóban olyan bőre van, mint a tüskésdisznónak, másoknak azonban, mindenek előtt a tengeri ugorkáknak, egyáltalában nincsenek tüskéik. De a helyett a külsőleg teljesen csupaszoknak látszó alakok bőrében is megvannak a mészváz nyomai. Ezek a mészelemek nagyon különbözőek az egyes csoportok szerint: a tengeri ugorkák szívós, bőrszerű testtakarójában számtalan, díszes mésztestecskét találunk, a tengeri liliomokéban, a tengeri csillagokéban, a tengeri sünökében és a kígyókarúakéban ellenben szilárd, szorosan egymáshoz fűzött lemezeket, s ezeknek a tüskéi tulajdonképpen csak a fejlődés során utólagosan emelkednek a valamennyi tüskésbőrű testében meglévő, lemezekből álló váz fölé.
Általánosabban jellemzőek rájuk testük szimetriaviszonyai. Miként a tömlőállatok, ezek is sugaras szimetriájú lények, melyeket középső főtengelyükből sugarasan kiinduló síkok mentén több egymással egyenlő, szimetrikus részre lehet feltagolni. Éppen ezért Lamarck és Cuvier a tömlőállatokat és a tüskésbőrűeket össze is foglalta sugaras állatok néven és csak Leuckart állapította meg egészen határozottan és világosan a két állatcsoport közt lévő nagy anatómiai különbséget és választotta el határozottan a tüskésbőrűeket a tömlőállatoktól. Szervezetük alapterve rendesen az ötös szimetria szerint épült fel. Öt karja van a Quarnero legközönségesebb tengeri csillagainak, öt meridionális sávban helyezkednek el, vagyis egyik saroktól a másikig húzódnak a tengeri sünök „szívólábacskái”, és öt sávban rendeződtek a tengeri ugorkák „lábai” s öt, széthasadó kar indul ki a tengeri liliomok kelyhéből is. Az említett „szívólábacskák” a test felületére jutott alkotórészei a tüskésbőrűek rendkívül jellemző szervének, a víz- vagy ambulakrális edényrendszernek. Mozgásszerveiként szolgálnak a rendszerint kevéssé ügyes, páncélba burkolt állatnak, s nem egyebek, mint üres, felette mozgékony, a test pórusain át a felületre kinyúló csövek, végükön rendesen egy kis szívókorong alakult ki. Ezek a lábak (ambulakrális lábak) egy csatornarendszerrel állanak összeköttetésben, amelyben vízszerű folyadék van. Minden egyes lábbal egy összehúzékony falú hólyag (ampulla) függ össze, a hólyagok működése a csatornák folyadékát besajtolhatja a lábakba, mire ezek megduzzadnak, gyakran egészen tekintélyesen megnyúlnak s izmaik segítségével nagyon élénken mozognak erre-arra, mintegy támasztékot keresve. Az állat „mászás” közben előre nyujtja őket; a tapadókorongok akkor szilárdan megtapadnak, magukat a lábakat az állat összehúzza, amivel természetesen a test is elmozdul a kívánt irányban. De amiként nem minden tüskésbőrű testét fedik tüskék, akként ambulakrális lábai


 Brehm: Az állatok világa / TÜSKÉSBŐRŰEK (Echinodermata)
http://mek.oszk.hu/03400/03408/html/2925.html[2020. 10. 21. 17:12:18]
sincsenek valamennyinek, nincsenek pl. némely tengeri ugorkának. Ha pedig a kihalt tüskésbőrűeket vizsgáljuk, akkor meg azt fogjuk látni, hogy az ötös szimetria sem valamennyi tüskésbőrűnek alapvető sajátsága.
Hol jelöljük meg a tüskésbőrűek helyét a rendszerben, miképpen jellemezzük őket, és miként válasszuk el őket a többi „alsóbbrendű” állattól? Ebben a tekintetben a legkiválóbb útmutatást a fejlődéstan és az összehasonlító anatómia adja. A fejlődéstan azt tanítja, hogy a megtermékenyített petéből éppen a tüskésbőrűek esetében majdnem sématikus átlátszósággal lefolyó barázdálódás után ú. n. gastrula, magyar nevén bélcsira fejlődik. Miként a többi, testüreges állat példájában is megfigyelhetjük, a fejlődés legelején kialakuló két ú. n. ősi csiralevél, az ekto- és entoderma között, melyekből bizonyos meghatározott szervek alakulnak ki, egy harmadik csiralevél, a mezoderma jelenik meg. Mindez még a bélcsirán. A következők megértéséhez tudnunk kell, hogy a bélcsira nagyon kicsiny, általában véve hengeres test, melynek belsejét egy üreg, az ú. n. ősbél foglalja el; az üreg falának a külső rétegét az ekto-, a belsőt pedig az entoderma alkotja; az ősbél üregébe a csira egyik végén lévő nyílás, az ősszájnyílás vezet be. A mezoderma olyanképpen alakul ki, hogy az ősbél falán jobbra és balra zacskóalakú kitüremlés keletkezik s ez a zacskó tolódik itt nem részletezhető módon a két ősi csiralevél közé, s annak ürege alkotja később a testüreget. A tüskésbőrűek fejlődésében nevezetes jelenség már most az, hogy eltérően a legtöbb féregtől, ízelttestű állattól és puhatestűtől, az ősszájnyílás nem jelzi az állat testének elülső végét és nem a végleges szájnyílás lesz belőle, hanem ellenkezőleg: a test hátulsó végén marad s a végbélnyílássá lesz, vagy legalább is közelében keletkezik ez a nyílás, viszont a szájnyílás az ellentétes testvégen tőle függetlenül alakul ki. Ez igazi alapvető különbség a többi felsorolt állatcsoporttal szemben, melyeket Prostomia néven állítunk szembe a Deuterostomiákkal (tüskésbőrűek, Enteropneusta, nyílférgek, gerinchuros állatok, Amphioxus és gerincesek). Ebből a társaságból a tüskésbőrűek megegyeznek az Enteropneustákkal, magyarul bélélekzőkkel, ezekkel a külsőleg megnyúlt testű férgekkel megegyező lényekkel azon kívül, hogy ősszájnyílásuk a végleges végbélnyílásuk lesz, abban is, hogy testüregükből egy külön csatornarendszer ágazik ki, amelyből a tüskésbőrűekben az ambulakrális edényrendszer, ezeknek pedig fúrószervül szolgáló ú. n. feje alakul ki. Közel áll ez a két csoport egymáshoz abban is, hogy a tengervízben szabadon úszkáló lárváik anatómiai tekintetben nagyon hasonlítanak egymáshoz, így pl. abban, hogy mindegyiknek a csillóberendezése közel ugyanaz. Ennek magyarázatául csak annyit, hogy a lárvák mozgásszerveiül ú. n. csillóssejtek szolgálnak, vagyis olyanok, melyeknek a testéből rendkívül finom, örökké mozgó fonalkák állanak ki, s éppen ezeknek a fonalaknak a mozgása szolgáltatja a hajtóerőt a lárvák számára; a csillóssejtek az itt szóban lévő lárvákon felette jellemző módon vannak elhelyezve. Ezekről a sejtekről egyébként bővebben lesz szó a következő kötetben, a véglények ismertetése alkalmával. A lárva mindkét esetben bilaterális szimetriájú szervezet, ami az Enteropneustákat illetőleg magától értetődő dolog, hiszen azok szimetrikus szervezetek egész életükön át, de már nem olyan természetes az, hogy a tüskésbőrűeké ilyen, hiszen azok, mint láttuk, nem bilaterálisan, hanem sugarasan szimetrikus állatok. Ebből pedig azt a következtetést kell levonnunk, hogy a tüskésbőrűek bilaterális szimetriájú ősöktől származnak! A sugaras szimetriának utólagosan kellett keletkeznie, valószínűleg az ülő, helyhez kötött életmód eredményeképpen. E mellett a feltevés mellett szól az a körülmény is, hogy a tüskésbőrűek fejlődése során ilyen páratlan szervek is jelennek meg, melyek nem a főtengelyben helyezkednek el, ahol éppen mert páratlanok, el kellene helyezkedniök, hanem az egyik sugártengely mentén (az egyik „antimerában”), tehát az ötsugarú szimetriába nem illeszthető be. De vannak azért olyan tüskésbőrűek is, melyeknek ötsugarú szimetriája elmosódott és helyét kétsugarú foglalta el, mint amilyenek pl. a „szabálytalan” tengeri sünök, de ez már megint legújabb módosulás, új életmódhoz való alkalmazkodás folyománya.
A törzsön belül csak a tengeri csillagok és a kígyókarúak rokonsága állapítható meg anatómiai szerkezetük alapján, ellenben a többi osztályok többé-kevésbbé mélyrehatóan eltérnek egymástól, ill. valamennyi többitől, így azok nem is származtathatók le egymásból. Minden bizonnyal ősrégi ágai egy közös törzsnek, melyek rengeteg idők során nagyon erősen eltávolodtak egymástól.
Bőrüket, miként a gerincesekét is, két réteg alkotja: a külső csíralevélből származó felhám (epidermis) s a belső csiralevélből eredő irha (cutis). Az előbbinek a sejtjei gyakran csillósak, s majdnem mindig vannak bennük mirigyek és érzéksejtek. Az irha szolgáltatja a vázat, de váz keletkezhetik a test kötőszöveteiben is. A tengeri sünök váza vagy héja úgy nagy általánosságban megfelel a gerincesek ú. n. fedőcsontjainak, de nem pl. a csigák házának, mert ez utóbbi tisztán a felhám származéka. A váz legelső nyomai, mint azt pl. a mészvázú szivacsok esetében is látjuk, parányi kis szénsavas mészszemcsék alakjában (mint apró kis lemezkék vagy tüskeszerű képződmények) a sejtek belsejében jelennek meg. Ha azután ezek a vázelemek túlságosan nagyokká válnak, kinyomulnak azokból. Vagy pedig lehetséges, hogy a vázképző sejtek magvai oszlás útján megszaporodnak és a


 Brehm: Az állatok világa / TÜSKÉSBŐRŰEK (Echinodermata)
http://mek.oszk.hu/03400/03408/html/2925.html[2020. 10. 21. 17:12:18]
mésztestecskék ebben a sokmagvú sejtben (úgynevezett syncytiumban) alakulnak ki. És miként a mészvázú szivacsok esetében három sejt együtt hoz létre egy-egy háromsugarú mésztestet, akként a tüskésbőrűek lárváinak a testében is, a mészelemek első megjelenésének idején mezodermális sejtek háromszögű csoportokká tömörülnek és szintén háromsugarú mészelemeket hoznak létre, melyekre egyre több mész rakódva rá, a vázelemek lesznek belőlük. Woodland szerint még a tengeri csillagok, kígyókarúak, tengeri sünök és tengeri liliomok nagy mészlemezei is ilyen módon jönnek létre. A tüskésbőrűek vázának felépítéséhez szükséges mész a szénsavas mésznek a tengervízben oldott állapotban lévő nyomaiból származik; a sokkal nagyobb mennyiségben jelenlévő kénsavas meszet (gipsz) az állat nem tudja felhasználni, miként azt Herbstnek ez irányú kísérletei bizonyítják. A tengeri sünök, tengeri csillagok és kígyókarúak bőrének lapos vázelemeiből rendkívül különböző alakú tüskeszerű képződmények emelkednek ki, melyek egyszer csak szemölcsszerűek, máskor ellenben akkorák, hogy sokszorosan hosszabbak a test egész átmérőjénél. Valamennyien pontosan úgy keletkeznek, mint a többi vázelemek, azonban azoknál legtöbbször erősebben elmeszesedtek. A tengeri sünök ilyen tüskéi apró dudorokon ízesülnek és külön izmok segítségével mozgathatók.
Csak a tengeri sünök és a tengeri csillagok bőrén keletkeznek ú. n. „pedicelláriák”, apró, 2–4 szárú fogók, melyek különböző hosszúságú, gyakran mészváz által megtámasztott nyélen ülnek. Feladatuk a test tisztogatása, de azon kívül méregmirigyekkel függhetnek össze s ebben az esetben védőszervekként szerepelnek, avagy szolgálhatnak a táplálékul szolgáló mindenféle apró állat megragadására és fogvatartására is. A bőrben foglalnak helyet a színsejtek is, forrásai a tüskésbőrűek gyakran oly szép tarka köntösének. Egyes tengeri sünök bőrében kiterjedni tudó színsejtek is vannak, ami azt jelenti, hogy ezek a színüket változtatni is tudják. Esetleg még világító mirigysejtek is lehetnek a bőrben, s ezek a forrásai annak a pompás fénynek, mely különösen egyes kígyókarúak testéből kisugárzik éjjelenként, ha izgatjuk őket.
A test ötsugarú szimetriája alig van befolyással a bélcsatorna szerkezetére, amely majdnem a maga teljességében az ősbélből alakul ki és csak ritkán különböztethetők meg rajta élesen egyes elhatárolt részek. A tengeri csillagok és kígyókarúak bélcsatornája egyszerű, rövid zacskó, ellenben a többieké az egész testüregen végigfutó, többszörösen csavarodott csatorna. A tengeri csillagok bélcsatornáján annyiban látszik meg az ötsugarú szimetria befolyása, hogy öt kétlebenyű, vakbélszerű függelék ül rajta. Az állandóan, vagy legalább fiatal korukban nyéllel az alzathoz erősített, tehát ülő életmódot folytató tengeri liliomok száj- és végbélnyílása egymás mellett található a testnek a nyéllel szembe eső oldalán, ellenben az összes többiek e két nyílása rendesen a testnek két szemben lévő sarkán helyezkedik el. A tengeri sünök, a kígyókarúak és a tengeri csillagok mozgás közben szájnyílásuk oldalát („orális oldal”) a fenék felé fordítják, ellenben a végbélnyílás oldalát („apikális oldal”) fölfelé. A kígyókarúak és a tengeri csillagok egy részének nincsen végbélnyílása, szerepét ilyenkor a szájnyílás tölti be. A tengeri ugorkák a férgek módjára szájnyílásukkal előre másznak tova, míg végbélnyílásuk a testük ellentétes végén van.
A tüskésbőrűek rendkívül jellemző szerve, a vízedényrendszer már jobban beillik az ötsugarú szimetria alaptervébe. Mint a testüregnek önállóvá lett része, ehhez hasonlatosan vizes, gyengén fehérjetartalmú folyadékot tartalmaz, amelyben alakjukat változtatni tudó (amöboid) vándorsejtek úszkálnak. A garat körül egy körcsatorna fut körül s abból öt mellékcsatorna ágazik ki, amelyek, ha az illető állatnak karjai vannak, azok csúcsáig haladnak, ha pedig nincsenek, akkor a test fala mentén az apikális pólusig futnak. Ez ú. n. sugárcsatornáknak (valamint a főidegtörzseknek és fővéredényeknek) a helyzete a tüskésbőrűek testének öt „sugarát” vagy „rádiuszát” jelzi; ezekben a sugarakban, ahogyan mondani szoktuk: radiálisan fekszenek a karok, radiálisan jelennek meg az ambulakrális lábak. A rádiuszokkal az „interrádiuszok” váltakoznak, vagyis a rádiuszok közé eső testrészek. Az ambulakrális lábak majdnem mindig lélekzésre szolgálnak, de egyszersmind egyes esetekben mozgásszervek is lehetnek, melyek segítségével az állat valami sajátságos módon tova tud mozogni. Ha ugyanis kinyujtja a lábait és az azok végén lévő tapogatókorongok a szilárd alzaton megtapadnak, akkor összehúzódnak hosszanti izmaik. Ha sok ilyen lábacska egyformán működik, akkor azok segítségével tulajdonosuk mászhat, megragadhatja a táplálékot és azt a szájához viheti. A kígyókarúak lábacskái ragadós anyagot választanak el és így tapadószervekként szerepelnek. Azonkívül általánosan mint tapogatószervek is működnek, és mint külön „ambulakrális tapogatókat” érzéksejtek vonhatják be őket. Azonkívül minden sugárcsatorna egy érzékeny végtapogatóban végződik. Ha az állat fel akarja duzzasztani a lábait, egyszerűen vizet sajtol beléjük a hozzájuk tartozó hólyagból, egyidejűleg elzárva egy billentyűt, mely megakadályozza a víznek a sugárcsatornába való visszaáramlását. A körcsatornán az interrádiuszokban több tágulat (Poli-féle hólyagok) ül, a tengeri csillagokén azonkívül még mirigyes, fürtös függelékek (Tiedemann-féle testecskék) is. Interradiálisan fut a „kőcsatorna” is, amely nevét a falában lévő mészlemezkéktől kapta. Ez a csatorna köti össze az ambulakrális csatornarendszert a külvilággal, azonban nem


 Brehm: Az állatok világa / TÜSKÉSBŐRŰEK (Echinodermata)
http://mek.oszk.hu/03400/03408/html/2925.html[2020. 10. 21. 17:12:18]
közvetlenül, mert először az ú. n. axiális öbölbe vezet, a testüreg egy elkülönült részébe, mely körülveszi a kőcsatorna mentén elhelyezkedő ú. n. axiális szervet. Az öböl a szabadba legtöbbször számos apró nyílás útján nyílik, melyek együttvéve a szita módjára átlyuggatott madrepora-lemezt alkotják. A tengeri ugorkáknak nincsen madrepora-lemezük, azok kőcsatornája számos nyílással a testüregbe nyílik. Az axilális szerv feladata, mint látszik, az, hogy vándorsejteket hozzon létre, amelyek szabadon mozognak a testüregfolyadékban és az a hivatásuk, hogy az anyagcsere nitrogéntartalmú végtermékeit (az exkrétumokat) felvegyék. Az utóbbiak vagy felhalmozódnak a test különböző pontjain, vagy pedig a sejtek, váladékokkal megrakottan, a test felületére vándorolnak s ott a szervezet kilöki őket.
Ami a lélekzés szerveit illeti, arra vonatkozólag tudnunk kell, hogy többé-kevésbbé lélekzőszerv a tüskésbőrűek testének egész felülete. Valamennyinek sok oxigénra van szüksége, azért a rosszul átszellőztetett akváriumokban nem sokáig bírják ki. Mivel azonban a vázképződés a testük felületének a jórészét megakadályozza abban, hogy a lélekzésben szerepet játszhasson, azért az egyes csoportokban különböző szerkezetű, külön lélekzőszervek alakulnak ki. A tengeri csillagok e „bőrkopoltyúi” a bőrnek hólyagalakú kidudorodásai, a kígyókarúakéi hatalmas, vékonyfalú, betüremkedett zacskószerű képződmények s az egyes karok eredési helyénél jobbra és balra helyezkednek el. A víz ezekben a zacskókban az azok falát bevonó csillóssejtek működése útján újul meg, de közreműködnek benne a test megfelelő lélekzőmozdulatai is.
Némelyik tengeri sünnek a szájnyílása körül vannak kopoltyúboltjai, és Perrier szerint egy sajátságos alakú mellékbélnek szintén a lélekzésben való segédkezés a feladata. A tengeri ugorkáknak egészen sajátságos lélekzőszervei a „tüdőfák”; ezek nem egyebek, mint a végbélnek hatalmas és fa módjára elágazó kitüremkedései. De a testnek minden finom, vékony bőrrel fedett része szerepet játszik a lélekzésben, mint pl. az ambulakrális lábak vagy a tengeri liliomok finom kis tapogatói. A felvett oxigént a test folyadékai viszik szét a testben. Ezt a folyadékot a testüreg falát bevonó csillóssejtek csillói állandó mozgásban tartják, és ugyanúgy állandó mozgásban a vízedényrendszerben is. Ellenben a madrepora-lemez, mint látszik, semmiféle szerepet sem játszik az oxigénban dús és az oxigénjétől megfosztott víz kicserélődésében, mivel Cuénot szerint nem állapítható meg, hogy azon állandóan víz áramlana keresztül. A lélekzés szempontjából állítólag a legkevésbbé jelentős szerepet játssza a harmadik üregrendszer, a vérüregek rendszere. Ez utóbbinak legfontosabb részei a sugárirányú véredények, melyek a vízedényeket követik, azután egy körkörös, a garat körül futó véredény, valamint a bélcsatorna véredényrendszere és az axiális szerv.
Egy gyűrűből és az abból kiágazó öt törzsből épült fel a tüskésbőrűek „orális”, vagyis a száj oldalára eső idegrendszere is. Mert tudnunk kell, hogy ez állatoknak háromféle, egymástól meglehetősen független idegrendszere van. Ezek egyike éppen az orális idegrendszer. Az ideggyűrű is, meg a belőle kiágazó sugáridegek is idegsejtekből és idegrostokból állanak, és miként az ízeltlábúak hasdúclánca, idegközpontként szerepelnek, melyek a külvilág ingereit felfogják s azokat az izmokhoz és a mirigyekhez továbbítják. A felfogott inger hatására a tüskék felmerevednek, az állat nyálkát választ el, stb. Ez az orális idegrendszer, melynek fősugarai a tengeri csillagok és a kígyókarúak karjainak a középvonalában egy barázdában futnak le, kevert, ami azt jelenti, hogy vezető, vagyis érző rostok mellett mozgatókat is tartalmaz, vagyis olyanokat, melyek a mozgásokat végző szervekhez vezetnek és azok mozgását irányítják. Ellenben a nála mélyebben fekvő „hyponeurális” idegrendszer majdnem tisztán csak mozgató rostokból áll. Ez az idegrendszer nincsen meg a keményvázú tengeri sünökben, a tengeri ugorkákban pedig csak a periferikus része van meg, vagyis itt hiányzik a garatot körülvevő körkörös rész. Végül a tengeri csillagoknak és tengeri liliomoknak még egy harmadik („apikális”) idegrendszerük is van. Ez a testnek a szájnyílástól elfordult oldalán alakult ki.
Tulajdonképpeni érzékszerveik kevéssé jól fejlődtek, annak ellenére, hogy sok tüskésbőrű nagyon érzékeny állat. Az érzékszervek tulajdonképpen csak a bőrben és az ambulakrális lábakban elszórt érzéksejtekre szorítkoznak. Az ambulakrális és a végtapogatók mint tapintó- és szaglószervek szerepelnek. Külön egyensúlyérző szerveket a tengeri ugorkákból és a tengeri sűnökből ismerünk. Sok tüskésbőrű határozottan érzékeny a fény iránt, külön fényérző szerveknek értelmezik a tengeri csillagok karjai végén lévő úgynevezett szemeket, azonban a kísérletek tanúsága szerint meglehetősen közömbösek a fényérzékenység szempontjából, mert hiszen az a tengeri csillag is érzékeny a megvilágítás és a beárnyékolás iránt, melynek a karjai végét levagdosták. A tüskésbőrűek egész magatartása a környezet és annak ingerei iránt arra vall, hogy idegéletük nagyon jól fejlett. Nagyon jól tudnak a „meg nem szokott” viszonyokhoz alkalmazkodni és „megszokhatnak” bizonyos dolgokat. Erről alább még bővebben lesz szó.


 Brehm: Az állatok világa / TÜSKÉSBŐRŰEK (Echinodermata)
http://mek.oszk.hu/03400/03408/html/2925.html[2020. 10. 21. 17:12:18]
A tüskésbőrűek, kevés kivételt leszámítva, váltivarú állatok. Az ivarszervek tekintélyes nagyságú, fürtös mirigyek, melyek az interrádiuszokban helyezkednek el. A tengeri ugorkáknak csak egy ilyen mirigyük fejlődött ki, viszont a tengeri liliomokéi oly dúsan burjánzanak, hogy behatolnak a karokba is és azoknak a végső ágaiban peték és hím csirasejtek érnek meg. Csirasejtjeiket rendesen egyszerűen a tengervízbe bocsátják ki, ott folyik le a peték megtermékenyítése is. Nagyon sok faj, köztük feltűnően nagy számban antarktikus fajok, ivadékaikról is gondoskodnak bizonyos fokig. A peték és a lárvák az anya testén maradnak s ott a tövisek védik őket, vagy pedig a fiatalok külön költőzacskókban fejlődnek ki, amelyekről akkor, a tengeri sünök kivételével, a nemeket külsőleg is meg lehet különböztetni egymástól. A megtermékenyített pete fölötte bonyodalmas átalakuláson megy át. Azt már említettük, hogy a lárva mindig bilaterálisan szimetrikus lény, amely a bélcsira csillóruhájából megőriz egy, a szájtájékot körülvevő, nagyon bizarr alakban lefutó csillóssávot. Az egyes osztályok lárvái a fejlődés későbbi során nagyon eltérőekké válnak egymástól és többé-kevésbbé kalandos alakot vesznek fel. A meglett állat teste a lárva testének csak egy részéből alakul és részaránytalanul annak baloldalából sarjad ki. Ha a peték költőzacskóban fejlődnek ki, akkor átalakulásuk megrövidül és egyszerűbbé válik. Az ivaros szaporodáson kívül szaporodnak ivartalanul is oszlás útján. Némelyik tengeri csillag és kígyókarú testét a korong közepén ketté lehet vágni s mindegyik fél pótolni tudja hiányzó részét, ami ékesen szóló bizonysága annak, hogy a tüskésbőrűeknek milyen nagyfokú az a képessége, hogy elveszített testrészeiket regenerálni tudják. Tengeri liliomok, tengeri csillagok és kígyókarúak levágott karjai ismét csakhamar pótlódnak, sőt egyes tengeri csillagok egyetlen karjából teljes állat egészülhet ki, annak korongjával és a hiányzó nagy karral. A regeneráló erőnek ezzel a tökéletességével vele jár az a hajlandóság is, hogy alkalomadtán öncsonkítás révén meneküljenek meg. Tengeri csillagok és kígyókarúak nagyon könnyen otthagyják zsákmányul a támadónak egyik karjukat, melyet az megragadott; egyes tengeri ugorkák meg éppen széthullanak darabokra, míg mások védekezés céljából kihányják összes zsigereiket.
MÁSODIK REND: Bogárcsigák (Placophora) TARTALOM ELSŐ ALTÖRZS: Nyeles tüskésbőrűek (Pelmatozoa)


 Brehm: Az állatok világa / MOHAÁLLATOK (Bryozoa)
http://mek.oszk.hu/03400/03408/html/2942.html[2020. 10. 21. 17:12:30]
HARMADIK REND: Ágaskarúak (Cladophiurae) TARTALOM ELSŐ OSZTÁLY: ECTOPROCTA
MOHAÁLLATOK (Bryozoa)
FEJEZETEK
ELSŐ OSZTÁLY: ECTOPROCTA MÁSODIK OSZTÁLY: ENTOPROCTA
Két állatcsoportot, nevezetesen a mohaállatokét és a pörgekarúakét gyakran közös törzsbe szokták összefoglalni Molluscoidea néven, de a kettő rendszertani tekintetben nagyon eltérő multra tekint vissza. A rendszerben egészen biztosan még ma sem tudjuk elhelyezni őket. Rokonságukat régebben más állatokkal való külső hasonlatosságukról ítélték meg, és ennek megfelelően a pörgekarúakat a kagylók mellé sorozták, a mohaállatokat pedig a hidroidpolipokkal, korallokkal, szivacsokkal stb. a „növényállatok” vagy Zoophyták tarka társaságában egyesítették. Azonban az ismeretek gyarapodásával kiderült, hogy a mohaállatokat ezektől az állatcsoportoktól valósággal tengernyi távolság választja el, azért hát kivették onnan s beosztották a „férgek” még tarkább egyvelegébe, hogy itt se találják meg a nyugtukat és tovább dobálják őket másfelé. Ma a szakirodalom általában véve egy csoportba foglalja őket a pörgekarúakkal, azon az alapon, hogy bizonyos megegyezés állapítható meg a bonctani szerkezetükben is, meg a fejlődésükben is. Mi itt nem foglaljuk őket össze azért, mert a nem zoológus egy cseppnyi hasonlóságot sem fog felfedezni köztük, hiszen a pörgekarúakat kétségtelenül kagylóknak nézné, a mohaállatokat meg – bizonyára inkább növényeknek, mint állatoknak.
Rendesen összefoglalják velük a Phoronideák osztályát is. Ebbe a kicsiny csoportba csak az egyetlen Phoronis Wright nemzetség tartozik kevés fajjal (a Földközi-tengerben a Ph. psammophila Cori él). A Phoronis kicsiny, hímnős, féregszerű állat, amely magakészítette csövekben telepekbe egyesülve él; szerkezete némileg a csillagférgek (Gephyreák) szervezetéhez hasonlít, azonban bővebb tárgyalását ezen a helyen bízvást mellőzhetjük.
És ezzel áttérhetünk maguknak a mohaállatoknak az ismertetésére.
Ha valamely álló vagy lassan mozgó vízből olyan ágakat, fatörzseket s ehhez hasonlókat húzunk ki, amelyek már hosszabb ideig hevertek a vízben, azoknak a felületén nem ritkán barnás vagy fehéres, kocsonyaszerű megvastagodásokat és bevonatokat találunk. Hogy mi lehet az, első pillanatra még csak el sem tudjuk képzelni. Ha azonban az ilyen fadarabokat vízzel telt üvegedénybe tesszük, csakhamar valami meglepő kép bontakozik ki előttünk. Először is azt fogjuk látni, hogy az előzőleg összezsugorodott bevonat ismét kiterjed és fölveszi korábbi alakját. Pontosabb megtekintésre azt is látni fogjuk, hogy a tömegben élénk élet lüktet, mert apró fehér képződmények mozognak rajta, lassan megjelennek és villámgyorsan eltünnek. Ha pedig nem túlságosan gyenge kézinagyítót veszünk elő, azt fogjuk látni, hogy az egész nyálkatömeg csövekből áll, amelyekből fehéres, mintegy szőrös tapogatókoronák bújnak ki, lassan és habozva, de végül is nagyon csinos, kettős patkók alakjában tárulnak ki előttünk. A vízben lebegő iszapszemcsék vagy ázalékállatok mozgása, melyeket valami finom örvény látszik magával ragadni, arról is meggyőzhet bennünket, hogy a tapogatók finom szőreit csillóknak kell borítaniok. Ami most ott előttünk kitárja egész szépségét, nem egyéb, mint egy mohaállat telepe, ebben az esetben a Plumatella repens L. nevű fajé, amely nálunk is gyakori mindenütt.
Tehát állattelep van előttünk, nagyon sok egyes egyénből álló telep. Az egyes egyéneket tudományos néven zooeciumoknak nevezzük. Minden ilyen egyén két részből áll. Az egyik a ház, amely ebben az esetben csőalakú, de lehet zacskó- vagy dobozalakú is; a ház fala rendesen chitinszerű anyagból áll, de lehet nagyon kemény is, mert mész rakódhatik le beléje. Ebből az ú. n. cystidből nyúlik ki az állat másik része, melyet, mivel nagyon hasonlít a hidroidpolipok egyéneihez, polypidnek szoktak nevezni. A polypid végén ül az említett tapogatókorona, amely vagy patkó- vagy pedig köralakú, amit különösen jól meg kell jegyeznünk, mert a mohaállatokat ennek az alapján osztjuk fel két csoportra. A tapogatók bezárta tér közepén van a szájnyílás, amely egyik csoportban egy fedővel elzárható. A polypid belsejében lévő terjedelmes testüregben a bélcsatorna mintegy fel van függesztve. A bélcsatorna hurokszerűen vagy patkóalakúan meghajtott, ami azt jelenti, hogy a száj- és végbélnyílásuk egy irányba néz. Az utóbbi vagy a tapogatók koszorúján belül, vagy pedig azon kívül nyílik, az állat hátoldalának


 Brehm: Az állatok világa / MOHAÁLLATOK (Bryozoa)
http://mek.oszk.hu/03400/03408/html/2942.html[2020. 10. 21. 17:12:30]
tekintett oldalon. E sajátság alapján két osztályra osztjuk őket, az előbbieket Entoprocta, az utóbbiakat pedig Ectoprocta néven jelölve. A bélcsatornának ez a berendezése, egyirányba néző száj- és végbélnyílással jellemző más helyhez kötött, nem mozgó, hanem ülő életmódot folytató állatokra is. Az üregben így mintegy lógó bélcsatornát a ház falához csak egy fonál, a funiculus erősíti hozzá. A mohaállatok hímnősek, ivarmirigyeik a testüreg falán alakulnak ki, a nőik leggyakrabban a funiculuson. A telep ma ivartalan szaporodás útján jön létre, olyanképpen, hogy a test falán bimbók keletkeznek s azok teljes egyénné nőnek ki, de nem válnak külön anyjuktól. Az édesvízi mohaállatokban ezeken a külső bimbókon kívül belsők is keletkeznek a funiculuson; ezekről alább még lesz szó. A tengeriek ivarosan, lárvákkal szaporodnak, ellenben az édesvíziek fejlődése inkább közvetlen.
A mohaállatoknak mintegy 1700 kihalt és még élő faja van, de ezek jórésze, a telepekbe való egyesülés ellenére is, csak nagyon kevéssé ötlik szembe. Mert bár egyesek egészen tekintélyes tömegeket alkotnak, ezek sem keltenek valami különös feltünést, mert az apró egyes egyének kicsinységüknél fogva elkerülvén a figyelmet, a vázak meg valami élettelen tárgynak látszanak. Pedig ezek nagyon változatosak és sokszor csodálatosan díszesek. Különböző alapon emelkednek fel mint díszes kis fák, vagy villásan elágazó képződmények, vagy pedig ugyanilyen alakban a fenéken kúsznak tovább. Mások ismét finom hálózatos, fodros képződményekké szövődnek össze, vagy pedig összefüggő gyep- vagy mohaszerű bevonatokat és más egyéb alakokat formálnak. Túlnyomó részük tengeri, kisebb részük pedig édesvízi; szárazföldiek nincsenek közöttük.
Mohaállat
Az Atlanti-óceán és a Földközi-tenger partjain gyakran kerül a fenékhálóba az ú. n. hálóskorall (Retepora cellulosa Cavol.), de amely nem korall, hanem csinos telepeket alkotó mohaállat. Friss állapotában vöröses szerves anyag vonja be a finom, kehelyforma vagy sokféleképpen redőzött, fodros hálózathoz hasonlítható telepeket, amelyekben csak erős nagyítóval különböztethetők meg világosan az egyes állatok kiemelkedő, finom fejvégei. Az olyan telepek azonban, amelyekből kitisztogatták a lágy részeket, vakító fehérszínűek. A telep áttört levelein látható apró nyílásokon ültek korábban a zooeciumok. Ezeknek a falai alkotják együttesen a vázat.


 Brehm: Az állatok világa / MOHAÁLLATOK (Bryozoa)
http://mek.oszk.hu/03400/03408/html/2942.html[2020. 10. 21. 17:12:30]
Retepora cellulosa Cavol.
Lepralia.
A képben is bemutatott Lepralia szolgálhat példájául annak a sok tengeri mohaállatnak, amelynek a váza kérget alkot idegen tárgyakon, de gyakran szabadon elágazó levélszerű képződményeket is formál. A telep egy sokágú testen, az algákkal rokon és a Melobesiákhoz tartozó nagyon közönséges növényen ül, amely maga viszont egy kőről sarjad ki. Az egyes egyének sorokban ülnek a telepen és jellemző rájuk – ami a Lepraliát a Reteporától és más mohaállattól megkülönbözteti –, hogy a telepnek csak az egyik oldalán, tehát csak egy rétegben helyezkednek el.
A testfal nagy része megmeszesedésének köszönhető, hogy a mohaállatok megkövesedett állapotban is megmaradhattak. A telepek különböző alakja a bimbók képzésének eltérő módjától származik. Ugyanis a petéből kibúvó fiatal állat megtelepedve, a telepet bimbózással vagy sarjadzással építi fel. Minden nemen és fajon


 Brehm: Az állatok világa / MOHAÁLLATOK (Bryozoa)
http://mek.oszk.hu/03400/03408/html/2942.html[2020. 10. 21. 17:12:30]
meghatározott helyen sarjadnak ki a bimbók és foglalnak el bizonyos helyet az anyaállathoz képest, s e kis eltérések eredményeképpen a legkülönbözőbb alakú telepek jönnek létre. Mivel a telep minden egyéne megszabott időben hím és női csirasejteket is hoz létre, a kiadós szaporodás biztosítva van. A tenger partján néhány napon belül csinos gyüjteményt lehet összehozni mohaállatokból; csak moszatokat kell hazavinnünk s e növényeknek csaknem valamennyi levelén találunk valamilyen fajt, és ahol a tenger nem túlságosan sivár, ott még a kövek, valamint az üres és lakott csiga- és kagylóházak felülete is tele van ez állatok telepeivel, bár az ember gyakran csak akkor veszi észre őket, ha előbb kézinagyítóval átvizsgálta ezeket a tárgyakat.
Az elmondottakból világos, hogy állataink nem játszhatnak nagyobb szerepet az élő szervezetek világában. Számuk azonban olyan jelentékeny, szerveik szerkezete, valamint bimbózásuk és szaporodásuk módja olyan változatos, hogy a velük való foglalkozás több esztendőt lefoglalhat a búvár életéből, amit a rájuk vonatkozó terjedelmes irodalom is bizonyít.
Rendszertani felosztásuk alapjául elsősorban a száj és a tapogatókorona szerkezetét vesszük. E szerint az alábbi két osztályra tagoljuk őket.
HARMADIK REND: Ágaskarúak (Cladophiurae) TARTALOM ELSŐ OSZTÁLY: ECTOPROCTA


 Brehm: Az állatok világa / PÖRGEKARÚAK (BRACHYOPODA)
http://mek.oszk.hu/03400/03408/html/2950.html[2020. 10. 21. 17:12:41]
MÁSODIK OSZTÁLY: ENTOPROCTA TARTALOM ELSŐ OSZTÁLY: ZÁROSHÉJÚAK
(TESTICARDINES)
PÖRGEKARÚAK (BRACHYOPODA)
FEJEZETEK
ELSŐ OSZTÁLY: ZÁROSHÉJÚAK (TESTICARDINES) MÁSODIK OSZTÁLY: ZÁRNÉLKÜLIEK (ECARDINES)
A pörgekarúak elnevezés nemcsak hogy nem találó ez állatokra, hanem még téves képzetre is vezethet. Mikor nevet adtak nekik, abból a téves nézetből indultak ki, hogy ezek tulajdonképpen puhatestűek, a kagylók rokonai, s mivel ott az egyik csoportot fejlábúaknak, a másikat meg haslábúaknak nevezték el, ezek részére olyan nevet kerestek, amely kifejezze az azoktól való eltérést. Pedig ezeknek az állatoknak sem lábuk, sem karjaik nincsenek, melyek akár a csigák lábával, akár a lábasfejűek karjaival volnának összehasonlíthatók. A régi természetbúvárok olyan vonatkozásokat véltek felismerni a pörgekarúak és a kagylók között, amelyek a valóságban nincsenek meg s megegyezésük nem egyéb külső hasonlatosságnál. Ezt a külső hasonlatosságot az a körülmény adja meg, hogy a pörgekarúaknak is kétteknőjű házuk van, és ezen az alapon sokáig nem is tartották őket egyébnek, mint a kagylók egyik különleges csoportjának. A szájnyílás mellett kisarjadt két spirálisan becsavarodott szervben a táplálék megszerzésére való szervet láttak, mert alkalmasint akaratlanul is az akkoriban még Cuvier által is puhatestűeknek tartott kacslábú rákokra gondoltak. A félreértés annál is inkább meggyökeresedhetett, mert ezelőtt 50–60 évvel az élő állat még alig volt ismeretes, és csak az újabb időkben tudtuk meg, hogy a vélt fogókarok egyáltalában nem tudják végezni a nekik tulajdonított feladatot, mert a valóságban kopoltyúk. Az amerikai Morse és az orosz Kowalewsky 1873-ban, ill. 1874-ben közzétett vizsgálatai inkább a zseniális Steenstrup ama véleményét erősítették meg, hogy a pörgekarúak nem egyebek nagyon átalakult férgeknél, amit belső szerkezetük és fejlődésük bizonyít.
Az elmondottakból már kiderül, hogy ezeknek az állatoknak az életnyilvánulásairól és szokásairól nem sok mondanivalónk lesz, mert az egész élővilág legunalmasabb és legzárkózottabb tagjai közé tartoznak. De más tekintetben szerencsére nagyon figyelemreméltók. Azonban legelőször meg kell ismernünk testük szerkezetét és alkatát, és ha ez bizonyos fokig sikerül, el fogunk csodálkozni azon a hihetetlen szívósságon, amellyel az állatvilág multjának legősibb kezdetei óta egészen napjainkig átélték az idők változásait anélkül, hogy lényegesen megváltoztak volna. Virágzásuk kora már régen lejárt. Valamikor nemcsak nagyon sok fajuk élt, hanem egyedeiknek is olyan rengeteg tömege népesítette be az ősvilági tengereket, hogy héjaikból helyenként vastag sziklarétegek keletkeztek. Ma élő 150–160 fajukkal szemben mintegy 7000 kihalt ismeretes eddig is. A mai pörgekarúak és legrégibb őseik megegyezéséből fontos következtetéseket vonhatunk az ősvilági tengerek állapotára is. De tulajdonképpeni származásuk, valószínű rokonságuk rejtve maradt egészen a legújabb időkig, és az a puszta tény, hogy már a legrégibb rétegekben is előfordulnak, egymagában is megdönthetetlen bizonyítéka annak a feltevésnek, hogy úgynevezett legősibb faunánknak, vagyis annak az állatvilágnak, amelyet a legrégibbnek kellett tekintenünk, talán éppen olyan sok és régi őse van, mint amennyi ős kimutatható ettől az ősi faunától a maiig.
A zoológiában avatatlan bizonyára különösen hajlandó lesz a pörgekarúakban a kagylók legközelebbi rokonait látni. De közelebbi megtekintésre fontos különbségeket fogunk találni már a héjuk szerkezetében is, nem is szólva a lágy részeikről, amelyek egyáltalában nem engedik meg a kagylókkal való összehasonlítást. Ellenben Morse összevetései a gyűrűsférgekkel meglehetősen helyénvalóknak bizonyultak, annál is inkább, mert ezt az összevetést a fejlődéstan is támogatja. A kagylósférgekben, ahogy ezeket az állatokat helyesebben nevezhetnők, nem az egyes állat életmódja a vonzó, hanem az egész csoport keletkezésének a története, amelyről az egyes állat fejlődése tudományosan megindokolt képet ad. De erről alább lesz szó.
Ismertetésünket a ma leginkább elterjedt családhoz, a Terebratula-félékhez fűzzük. A család valamennyi tagján azonnal feltűnik a két teknő nem egyenlő volta; az egyik hasas, nagyobb mint a másik, vége csőrszerűen megnyúlt


 Brehm: Az állatok világa / PÖRGEKARÚAK (BRACHYOPODA)
http://mek.oszk.hu/03400/03408/html/2950.html[2020. 10. 21. 17:12:41]
s a csőr átfúrt. Ezen a lyukon rövid, izmos nyél nyúlik ki, amelynek segítségével az állat hozzánőtt különböző tengeralatti tárgyakhoz. Ha az üres héjat szétnyitni iparkodunk, meggyőződhetünk arról is, hogy azok a csőr közelében levő zárókészülék segítségével össze vannak kötve egymással olyanképpen, hogy a nagyobb teknő egy pár foga beléillik a kisebb teknő megfelelő bemélyedéseibe. A teknők nem eshetnek széjjel, annak ellenére sem, hogy nincsen rajtuk a kagylókéhoz hasonló sarokpánt. Az állatnak a héjban való elhelyezkedéséből azt kell következtetnünk, hogy a nagyobb, hasasabb teknő a hasoldalon, a kisebb pedig a hátoldalon fekszik. Az utóbbinak a zártájékától díszes, hurokszerű mészképződmény, a karváz nyúlik a szemben fekvő szabad felső szegélyig, amelynek különböző fejlettsége és alkotása önként kínálkozó bélyegeket nyujt az egyes családok és más csoportok pontos rendszertani megkülönböztetésére. Ez a karváz a kihalt állatokon is nagyon jól felismerhető és szerkezete tanulmányozható, s fontos következtetések vonhatók belőle annak a szervnek a szerkezetére, amelytől az egész csoport a nevét vette. A teknők zárását és nyitását, ellentétben a kagylókkal, egyaránt izmok végzik.
A mészváz két, spirális vonalban becsavarodott, rojtosszélű ajakfüggelék vagy kar megtámasztására szolgál. A teknők által bezárt üreg nagyobb részét ezek foglalják el. A függelékek, mint már említettük, a lélekzés szervei; mozgatni az állat alig tudja őket, és így igazán nem érdemlik meg a nevüket, mert a Rhynchonelláéi kivételével ki sem tolhatók a héjból és így a táplálékot sem tudják megragadni, de azért mégis van szerepük a táplálékszerzésben, mert a felületüket borító csillók vízáramot keltenek és ez szállítja az apró részecskékre darabolódott táplálékot a szájba. A bélcsatorna rövid és vakon végződik.
Az eddig leírt részeket, amelyek a legkönnyebben ötlenek szembe a héj szétnyitásakor, két vékony köpenylemez burkolja be; a köpenylemezek szorosan hozzásimulnak a héjhoz, melynek anyagát is ők választják ki. Ezeknek a lemezeknek a tágulataiban foglalnak helyet a nagyon egyszerű szerkezetű ivarszervek is. Az ivarok különváltak és néha eltérő héjaikról külsőleg is megkülönböztethetők egymástól. Az ivartermékek kivezetőjárataiul, és egyúttal valószínűleg kiválasztószervül is egy pár hártyás, belül csillós tölcsér szolgál, amelyeknek szabad vége a testüregbe nyílik s peték és a hím csirasejtek szállítását egyaránt végzi. Ez az anatómiai részlet azért bír fontossággal, mert a két tölcsér a férgek u. n. szelvényszerveire emlékeztetve, a legnagyobb bizonyítéka a pörgekarúak és a férgek szorosabb összefüggésének.
Ezt a felfogást különösképpen megerősíti a pörgekarúak fejlődésének a története is, azért ezzel kell foglalkoznunk, mielőtt a tulajdonképpeni rendszertani ismertetésre áttérhetnénk. Régebben csak a Földközi-tengerben honos Thecidium mediterraneum Risso fejlődéséről tudtunk egyet-mást Lacaze-Duthiers vizsgálatai alapján. A peték eszerint egy, az alsó köpenylemez által alkotott zacskóba jutnak. Ugyanebbe süllyed bele a két hozzá legközelebb eső karfodor is, ezek megvastagszanak s a végük megduzzad; a duzzanat körül csoportosulnak a peték s az embriók rövid szalaggal összenőnek vele. Az embrió kezdetben zsemlyealakú, azután rövid, zömök féreghez lesz hasonlóvá. Elülső kisebbik fele olyan, mint valami fej, s rajta négy szemfolt és egy bemélyedés, a leendő szájnyílás látható. Az egész lényt csillók borítják.
Morse és Kowalewsky azután kiderítették, hogy miképpen megy végbe a további átalakulás, ezt azonban egy másik nemzetség, az Argiope fejlődésén fogjuk figyelemmel kísérni.


 Brehm: Az állatok világa / PÖRGEKARÚAK (BRACHYOPODA)
http://mek.oszk.hu/03400/03408/html/2950.html[2020. 10. 21. 17:12:41]
Terebratula caput serpentis L.
Waldheimia (Magellanea) flavescens Val. pr = zárnyujtvány, v=szájnyílás, c = héjnyitó izom, a = héjzáró izom, z = bélcsatorna, d = spirálisan becsavarodott karok h cafrangos szegéllyel,


 Brehm: Az állatok világa / PÖRGEKARÚAK (BRACHYOPODA)
http://mek.oszk.hu/03400/03408/html/2950.html[2020. 10. 21. 17:12:41]
Crania anomala
Az Argiope fejlődése.
Képünkön a-val jelölve a három részre osztott rajzólárvát látjuk, rajta elül az ernyőszerű fejrésszel. A középső legnagyobb testrész két izmot rejt magában, amelyek később lesüllyednek a nyél felé. A lefelé irányuló köralakú bőrredő, amelyből tűszerű, hosszú sertecsomók merednek ki, még nyomát sem árulja el a későbbi kitürődésnek, miként az egyszerűen legömbölyített hátulsó részen sem lehet még látni, hogy abból lesz későbben a nyél. A lárva ebben az állapotában olyan, mint valami sertelábú féreg lárvája, csakhogy nem fejlődik tovább a várt irányban, hanem ellenkezőleg, visszafejlődés állapítható meg rajta, miként azt a b jelzésű ábra tanusítja. Ez a lárva már megtelepedett, a középső gyűrű bőrrésze visszahajlott, hogy a pörgekarú köpenyét alkotó burokká legyen, míg a fejrész már eltűnőben van. Abban az állapotban, amelyet a c kép ábrázol, még szintén valami féregre emlékeztető lény van előttünk. Hátulsó része nyélbe megy át s annak a segítségével az állat véglegesen megtelepszik és kialakul a kétteknős ház, védelmül az egyébként teljesen védtelen állatnak.
A Brachiopodákat az alábbi két osztályra osztjuk. Közülük az elsőt főképpen az jellemzi, hogy héjának van zárókészüléke és karváza, a második osztályén ellenben sem egyik, sem másik nincsen.


 Brehm: Az állatok világa / PÖRGEKARÚAK (BRACHYOPODA)
http://mek.oszk.hu/03400/03408/html/2950.html[2020. 10. 21. 17:12:41]
MÁSODIK OSZTÁLY: ENTOPROCTA TARTALOM ELSŐ OSZTÁLY: ZÁROSHÉJÚAK
(TESTICARDINES)


 Brehm: Az állatok világa / A FÉRGEK (VERMES) ÁLLATTÖRZSE
http://mek.oszk.hu/03400/03408/html/2954.html[2020. 10. 21. 17:12:52]
MÁSODIK OSZTÁLY: ZÁRNÉLKÜLIEK
(ECARDINES) TARTALOM Általános jellemzés
A FÉRGEK (VERMES) ÁLLATTÖRZSE
FEJEZETEK
Általános jellemzés ELSŐ ALTÖRZS: Kevésgyűrűjűek (Oligomera) MÁSODIK ALTÖRZS: Sokszelvényűek vagy közönséges gyűrűsférgek (Polymera seu Annelida) HARMADIK ALTÖRZS: Gyűrűtlenférgek (Amera)
Az új német „Brehm”-ben a „Férgek” egész fejezetét írták: Prof. Dr. Hempelmann F. és Dr. Wagler E.; a magyar átültetés több szerző műve.
MÁSODIK OSZTÁLY: ZÁRNÉLKÜLIEK
(ECARDINES) TARTALOM Általános jellemzés


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
IV. OSZTÁLY: ZSINÓRFÉRGEK (NEMERTINI) TARTALOM ELSŐ ALTÖRZS: Csalántalanok (Acnidaria)
TÖMLŐSÖK (COELENTERATA)
A német szöveget írta: Nick L.
Magyarra átültette és kibővítette: Dr. Gelei József.
FEJEZETEK
ELSŐ ALTÖRZS: Csalántalanok (Acnidaria) MÁSODIK ALTÖRZS: Csalánosok (Cnidaria)
A „Tömlősök” túlnyomó része a tengerben él, mégis mindnyájan hallottunk róluk; leírásból vagy képekből ismerjük a medúzák átlátszó harangját, minőt a képek tüntetnek föl, a színekben pompázó tengeri rózsákat és tengeri szegfűket s a melegégövi tengerek korállpolipocskáit, amelyek évszázezrekre visszarugó munkájukkal korállsziklákat és szigeteket építenek mészvázukból. Édesvizeinket is lakja néhány elkorcsult tömlősállat, minő az édesvízi hidra. Ezek az édesvízi polipocskák, az alig cm hosszúságú különféle színű hidrák, melyeket a környék álló vagy csendesen folydogáló vizeiben nagy számmal találunk, egyszerű alkatuknál fogva mintául szolgálnak arra, hogy a tömlősök szervezetét rajtuk megismerjük. Barna vagy zöld színű testük a mikroszkóp alatt annyira átlátszó, hogy a szemlélő azonnal felismeri ezeknek az állatoknak egyszerű testalkatát. A tömlősállat, amint azt több táblánk vázlatos rajza világosan elárulja, így a képek mutatják amint azt nevéből is kiolvashatjuk, egyszerű tömlő, melynek felső végén fekvő egyetlen nyílása egyaránt szolgál. A táplálék felvételére s az emésztetlen salakok kiürítésére. A test fala két sejtlemezből épül fel, ez a két réteg megfelel a bögrelárva (gastrula) két csíralemezének. A külső réteg, ektoderma, fekvésének megfelelőleg közönséges födő, védő és támasztó, valamint érzősejtekből épül fel. A bőrhámsejtek alapirésze között hézagrendszer alakul ki, melyet egyfelől idegsejtek, másfelől pedig a szervezet elpusztuló sejtjeinek pótlására hivatott, de egyúttal a szaporítást is szolgáló csírasejtek töltenek ki. A belső sejtréteg, az ú. n. entoderma, a táplálékot veszi fel. Ebben is találunk a száj közelében érzősejteket s az egész bélben csaknem egyenletesen elszórtan mirígysejteket. A tömlősállat egész szervezete ezek szerint csupán bőrből és bélből áll, s az egymásra símuló két réteget a támasztásra hivatott közti kocsonyás lemez, az ú. n. mesogloea választja el. Ebben az alsó fokon, így a mi édesvízi hydráinkban nincs még sejt, a magasabbrendűekben azonban már kötőszövet: mesenchyma képződik. A tömlős lény ezek szerint fejlődésében még csak a bögrelárva fokára jutott el s így alapszervekként benne csak ősbélüreget és ősszájat különböztethetünk meg, s noha igen gyakran díszesen tagolt fogókarokkal gazdagon megrakott külseje van, akárhol is messük át, mindenütt csak ezzel a két sejtréteggel találkozunk. Bonyolódottság csak annyiban jelentkezik a szervezetben, hogy a nagyranövő állatok bélürege csatornásan szétágazik s a szájkörnyékén a táplálék megragadására fogókarok alakulnak ki, melyekbe a bél szintén behatol. A test vastagságával a kehelyállatoktól (Scyphozoa) fölfelé a támasztó közti kocsonyalemez: a mesogloea is megvastagszik és beléje sejtek vándorolnak. A virágállatok (Anthozoa) mind ehhez mészvázat is raknak le szervezetükben.


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
Tengeri rózsák
Campanularia Johnstoni
Haliclystus Clark. Term. nagyság


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
Carmarina (Gergonia) hastata (Stempel: Zoologie im Grundriss)
Carybdea marsupialis Péron (Kükenthal-Krumbach: Hdbuch d. Zool. B. 2.)


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
Peryphyllia hyacinthina (Stempel: Zoologie im Grundriss)
Cassiopeia frondosa (A), B. egyik kar belülről, d = tölcsérfodrok, melyből a karcsatornák (s) erednek, d1 = csalántelepek (HesseDoflein: Tierbau und Tierbauen)


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
A barna édesvízi hydra, H. attenuata szervezete, belében szúnyogálca (eredeti)
Hydromedúza vázlatos hosszmetszete, ga = kocsonyaréteg, ma = gyomor a belőle kiinduló sugárcsatornával, melynek végén a körcsatorna (ri) keresztmetszete van, te = fogókák, ve = velum, go = gonas, st = mesogloea


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
Virágállat hosszában fölmetszve vázlatosan. 1 = fogókarok, 2 = garatcső, 3 = bélsövény, 4 = bélfodorszálak.
Hosszában felmetszett Korallpolypocska. t = fogókar, m = száj, s = garat, m = garattorkolat, h = gyomortér, y = ectoderma, is = entoderma
A tömlősök teste sugarasan részarányos. Ez külsőleg abban látszik meg, hogy a testfüggelékek, minők a fogókarok, a harangszéli érzékszervek a meduzakorongon, továbbá az ivarszervek, ezek az állatnak száját az ellentétes végével összekötő főtengelye körül körben szabályosan helyezkednek el. Belsőleg pedig abban mutatkozik a sugaras érzékszervek a meduzakorongon, továbbá az ivarszervek, is mint szabályos sugárcsatornák ágaznak szét.
A tömlősök az állatok rendszerében közvetlenül a spongyák előtt állanak. A spongyáknál magasabbrendűekké teszi zárt testalkatúk, fogókarjaik, szabad mozgókészségük, izmok és idegek képződése s a mindeneknek fölötte magasabb teljesítő képességük.


 Brehm: Az állatok világa / TÖMLŐSÖK (COELENTERATA)
http://mek.oszk.hu/03400/03408/html/3022.html[2020. 10. 21. 17:13:04]
Két altörzsüket ismerjük: a csalánosokat (Cnidaria) és a csalántalanokat (Acnidaria).
IV. OSZTÁLY: ZSINÓRFÉRGEK (NEMERTINI) TARTALOM ELSŐ ALTÖRZS: Csalántalanok (Acnidaria)


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
IV. OSZTÁLY: PLÁNULASZERŰEK
(PLANULOIDEA) TARTALOM I. OSZTÁLY: MÉSZVÁZÚ SZIVACSOK
(CALCAREA SEU CALCISPONGIAE)
SZIVACSOK (Porifera seu Spongiae)
A német szövegét írta: Dr. Nick L.
Magyarra átdolgozta és kibővítette: Dr. Farkas Béla.
FEJEZETEK
I. OSZTÁLY: MÉSZVÁZÚ SZIVACSOK (CALCAREA SEU CALCISPONGIAE) II. osztály: Hatsugaras vagy Üvegszivacsok (Hexactinellida) III. OSZTÁLY: NÉGYTENGELYES KOVASZIVACSOK (TETRAXONIDAE) IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA) V. OSZTÁLY: ÁGASVÁZÚ SZARÚSZIVACSOK (DENDROCERATIDA)
A magyar ember a szivacsot legföljebb az iskolából a táblatörlő spongyáról vagy pedig a fürdőszivacsról ismeri s nem is tudja, hogy magyarhoni édesvizeink mennyire gazdagok ezekben a különös alkatú, de fénykerülő, rejtett életmódú lényekben. A Balaton kövespartján annyira mindennapi jelenség a szivacs, hogy a fürdőévad alatt alig tudunk követ felfordítani, melynek alja tele ne volna hintve a törékeny szivacsnak (Spongilla fragilis Leidy) telepeivel. A köves patakokban, folyókban rákászó ember a kövek felforgatása közben szintén gyakorta találkozik a folyami szivacsnak (Ephydatia fluviatilis L.) pázsitszerű bevonatával, vagy a parti gyökerek föltépése közben a taviszivacs (Spongilla lacustris L.) gumószerű, ágas-bogas képződményével. A nádvágó ember pedig a tavi szivacsot éppen gyakran látja a nádnak víz alá merült szárán.
A „Szivacsok” igen különböző formájú élőlények, melyek sajátságos gumó-, moha-, gomba-, cserjeformájuknál, vagy kéregszerű bevonatot képező alakulásuknál fogva inkább növényeknek, mint állatoknak volnának tarthatók. Az emberiség történetében a Szivacsok közül a fürdőspongya játszik legnagyobb szerepet; ezt már a régi népek is ismerték. Aristoteles, a görög bölcsek legnagyobbika, már ismerte. Ő az állatok közé sorolta a fürdőspongyát. Később azonban erről megfeledkeztek és utána jó hosszú ideig, majdnem másfélezer éven keresztül növényeknek tartották a szivacsokat, mígnem a XVIII. század közepe táján végleg felismerték állati természetüket. Az első nagy kutatók között főként Schmidt Oszkár és Bowerbank említendők, kik elsősorban a tengerek szivacsainak szisztematikai-faunisztikai irányú feldolgozásával foglalkoztak, sok fáradságos munkát szentelve azok hihetetlenül változatos alakú kovából és mészből álló vázrészei tanulmányozásának. Azonban bár e búvárok közül a legtöbb az európai tengerek és az Atlanti-óceán szivacsainak tömérdek különböző alakját írta le és foglalta rendszerbe, olyanok is voltak, akik a szivacsoknak általános élettudományi jelentőségét már korán felismerték, így Schmidt Oszkár mondja többek közt: „Csakhamar figyelmes lettem arra, hogy a szivacsok sokkal nagyobb fontosságúak a származástanra nézve, mint az alsóbbrendű szervezetek bármelyik osztálya, mert alakjuknak a változó külső viszonyoktól való függését, az adott körülményekhez való alkalmazkodást, a hely és éghajlat szerint igazodó elváltozást, szóval a fajváltozást rajtuk lehet a legvilágosabban megfigyelni és tanulmányozni. Bebizonyítottam, hogy követni lehet ezeket az átalakulásokat a szivacsok mikroszkópikus alkotórészein. Amióta pedig Haeckel 1872-ben megírta csodálatraméltó monografiáját a mészszivacsokról, általánosan elismerik, hogy e lények tanulmányozása roppant fontos és érdekes”. S valóban Haeckelnek ez a nagy 3 kötetes monografiája új világot vetett nemcsak a szivacsok alkotásának igazi mivoltára, de új felfedezésekkel és gondolatokkal gazdagította az állatvilágról szóló általános felfogásunkat is.
Hogy az emberrel való vonatkozásban is volt fontossága a szivacsok vizsgálatának, ezt a legjobban a falósejt (phagocyta) elmélet igazolja. Mecsnikov 1884-ben állította fel a phagocyta elméletét, melyet később Pasteur és aztán általánosan elfogadtak. A szervezet bizonyos sejtjei, a fehér vérsejtek, felfalják, bekebelezik és megemésztik a szervezetbe jutott káros csírákat, baktériumokat és kóros elemeket, s ilyenmódon, mint a szervezet rendőrsége


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
viselkednek a betolakodott és kártevőkké lett organizmusokkal szemben. Mecsnikov erre a felfogásra az alsórendű szervezetek és különösen a szivacsok szerkezetének tanulmányozása utján jutott.
A szivacsok minden irányba kiterjedő tudományos kutatásában első helyen állanak a berlini egyetem állattani tanárának Schulze F. E.-nek alapos és gondos vizsgálatai, továbbá a Lieberkühn és Carter dolgozatai. A XIX. század vége felé indult meg a szivacsok finomabb szerkezeti és fejlődéstani, valamint élettani vizsgálata is, de ez irányban még eléggé hátra állunk. Ezen a téren Delage francia, Vosmaer holland, Maas német, Bidder, Minchin, Dendy angol búvárok nevei emelhetők ki.
A „Szivacsok”-nak az állatországban való helyzete azért volt oly hosszú ideig kétséges, mert külsejüktől eltekintve, sok olyan jellegzetességük van, amely a Véglényekre emlékeztet, viszont soksejtű voltuknál és fejlődési módjuknál fogva, az állatországnak abba a nagy csoportjába tartoznak, melyeket „Soksejtű állatok”-nak, Metazoonoknak nevezünk. A „Szivacsok” azonban a Metazoonok között is a legalsóbbrendű helyet foglalják el, mivel sejtes elemeiknek szövetekké való tömörülése aránylag a legkevésbbé történik meg s a szöveteknek életműködése tág határok között mozog. A szivacs testében tehát sem valódi szöveteket, azaz bizonyos életműködések elvégzésére különlegesen alakult sejtek kötelékben lévő csoportját, sem pedig szerveket nem találunk; úgyhogy újabban a soksejtű szervezetek közt „Parazoa” néven állítják szembe a valódi Soksejtű állatokkal, az „Eumetazoon”-okkal.
A Szivacsok teste tehát nagyszámú sejtből van összetéve. Több sejtből való alakulást már a véglények körében is találhatunk, így például Volvoxnál és más kolóniákat alkotó véglényeknél. Azonban a kettő között különbség van, mert ezeknél az egyes sejtek teljesen, vagy megközelítőleg hasonlók egymáshoz, a szivacsokban azonban a sejtek, amelyek határozottan különböznek egymástól, csoportosulnak és mintegy szövetszerűen alakulnak, de valódi szövetekké mégsem lesznek. A szövetek mindegyikének ugyanis különböző feladata van és azt a munkát, amelyeket a véglényeknek egyetlen sejtje önmaga képes elvégezni, felosztják egymás között és külön végzik el. Az egyik szövet védőréteggel vonja be a testet, a másik pedig a táplálékfelvétel szolgálatába lép. A valódi szövetekben a sejtek alakja és munkája állandósul, a szivacsokban azonban változhatik.
A Metazoonokban sincs meg egész életük folyamán a soksejtűség és a szövetbeli munkafelosztás. Fejlődésük kezdeti állapotán ezek is az egysejtűség fokozatán állanak. A Metazoonok ivaros szaporodása alkalmával ugyanis az „ivarszervek”-ben „csírasejtek” képződnek, melyeket a hím ivarukban ondósejteknek, „spermatozoon”-oknak, vagy „spermium”-oknak, a nőiekben petesejtnek, „ovium”-oknak nevezünk: petesejt és ondósejt egyesülnek egymással és keletkezik a megtermékenyített pete, amely tehát ekkor, mint egysejtű egyén kezdi meg élete útját. Ezekhez hasonló jelenségek játszódnak le a véglényekben is, ami által a biogenetikus alaptörvény jut kifejezésre. Természetes, hogy a soksejtű szövetes állatok egy sejtből lesznek, az az egyéni fejlődésüket mint egy sejt, a petesejt kezdik meg, amely azonban „coenogenetikus” új szerzeményeivel különleges, célszerű tulajdonságokkal bir, így: meglehetősen nagyra nő, sok szíkállomány halmozódik fel benne, mozgékonysága kevés és gyakran meglehetősen bonyolult szerkezetű védőburokkal van ellátva. Miként a véglény oszlás útján szaporodik, úgy a biogenetikus alaptörvénnyel összhangzásban oszlás útján szaporodik a megtermékenyített pete is. De az oszlás termékei nem válnak el, hanem szorosan együtt maradnak úgy, hogy felületes szemléletre azt a látszatot keltik, mintha a pete külső „barázdálódás” által kis mezőkre volna tagolva. A barázdálódási sejtek sokszor egészen hasonlók egymáshoz, mint akár egy véglénykolónia alkotói, és amikor a petéből lett sejtek egy gömbölyű, egyrétegű hólyaggá csoportosulnak, amelynek külső felülete csillangókkal, pillákkal van beborítva, amelyek segítségével ez a vízben úszkál. Egy ilyen egyszerű Metazoon álca, amelyet Haeckel hólyaglárvának, „blastulá”nak nevezett el, felettébb nagy hasonlatosságot mutat a „Volvox” véglényhez. Fölvesszük, hogy a blastulában a Metazoonnak egy ősformája, ontogenetikusan ismétlődik, az, amelyik nem volt más, mint egy ostoros állatkákból álló, gömbölyded kolónia. A barázdálódási folyamat azonban, különösen akkor, ha a petén, annak nagysága és gazdag szíktartalma következtében coenogenetikus szerzemények észlelhetők, némileg másképpen történik. Ekkor a sejtek kezdettől fogva vagy igen különböző nagyságúak, vagy pedig a petének csak egy kis, tiszta plazmából álló felületi részre osztódik, amely mint egy korong lebeg a szíktömegen. Természetes, hogy ilyen esetekben a blastula elveszti eredeti formáját.
A blastula állapota után az összes szövettel bíró állatoknál egy második állapot következik, a nem kevésbbé fontos bögrelárva vagy „gastrula” álca-alak, amely már kétrétegű. Külső rétege a külhám, az „ektoderma”, amely a fejlődés további folyamán a bőrt és az idegrendszert szolgáltatja. A belső réteget bélnek, „entodermának”


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
nevezzük, amely a leendő bélcsatornának és függelékes mirígyeinek kezdődményeit hozza létre. Az entoderma által körülvett üreg az „ősbélür”, mely egy nyíláson, az ú. n. „ősszájon” keresztül nyílik kifelé. Ez az új álca-alak különböző módon jön létre az előzőből. Néha a blastulának egyrétegű fala, a sejtek sugárirányú oszlása által két lemezre oszlik, vagy pedig a hólyag falának egyes sejtjei a test belsejébe vándorolnak, hogy aztán itt újból csoportosulva az üreges ősbelet alkossák. Mindkét esetben az ősszáj, mint az ősbélüregnek kifelé közlekedő nyílása, utólag törik át. Igen gyakori azonban úgy az alsóbbrendű, mint a magasabbrendű Metazoonok között az a gastrulaképződés, amely igen kényelmes és egyszerű módon egyidejűleg hozza létre a belet és az ősszájat, az ú. n. betüremkedés által. Ez oly módon történik, hogy a blastulafalnak egyrésze ellaposodik, a test belsejébe süllyed és ebben aztán kiterjed mindaddig, amíg a hólyagnak eredeti ürege, csak részben vagy egészen eltűnik s a két fal mintegy benyomott gummilabdának a fala, egymáshoz simul. Kérdés, hogy a biogenetikus alaptörvény értelmében a fejlődésnek melyik módja lenne őseredetűbb. Természetes, hogy egyszerűségénél és általános elterjedésénél fogva inkább az utóbb említettet, a betüremkedést mondhatjuk annak. A blastulaszerű ősforma további fejlődése folyamán egy kevéssé nyújtott formát vesz fel, ami által képessé válik arra, hogy meghatározott irányban gyorsabban mozoghasson. A víz, amely az úszásnál ellentáll neki, mögötte, miként az úszó hajó mögött örvényben folyik össze, amely a bennelevő táplálékrészecskéket a hátsó szél sejtjeihez viszi. Még erősebb mértékben történik ez a folyamat akkor, ha a hátsó rész laposodni kezd. Amikor azután sejtjei kehelyalakban a hólyag belsejébe süllyednek, a vízáramban odasodort táplálék ebbe a kehelybe kerül, ahol hosszabb ideig is elmaradhat. Természetes, hogy minél mélyebb ez a kehely, annál több táplálék kerül bele és ez annál zavartalanabbul állhat az egyén szolgálatába.
Abba a nagyterjedelmű rokonsági körbe, amelynek legrégibb őstörténetét a blastula és a gastrula álca-alaknak közös volt jellemzi – tartoznak, mint legegyszerűbb formák a mi szivacsaink is. Azonban nem szabad azt hinnünk, hogy abban a törzsfában, amely a kolóniaképző ostoros véglényektől a magasabbrendű Metazonookhoz vezet, a szivacsok közvetlen folytatásának volnának tekinthetők, ez az összekötőszerep sokkal inkább a tömlősöket illeti meg. A szivacsok magukban álló élőlények, a törzsfa kezdetének egy elágazó oldalvonalán, és hogy ez így van, nemcsak az alább vázolandó, a rendes menettől elütő fejlődésük mutatja, hanem sajátságos szervezetük is.
Milyen tehát a szivacs szervezete? Aki csak a fürdőszivacsot ismeri, nem tudna belőle kiigazodni, mert ez már számos különböző eljáráson keresztül jutott kezébe, miközben élőszöveteit elpusztították és eltávolították. A fürdőszivacs különleges, rugalmas állománya, amely szarunemű rostokból áll, csak a váz, amely az élő szivacs testének belsejében van elrejtve. Az élő fürdőszivacs nagy, barnás vagy feketés, sajátságos szagú gumó, amely azonban mivel alkotása fölöttébb bonyolult, nem szolgálhat kiindulásul arra, hogy belőle a szivacs szerkezetét megismerhessük. Vannak azonban a tenger sziklás partjain finoman alkotott, fehéres színű, kb. 1–2 cm nagyságú tömlőcskék, „mész-szivacsok”, amelyek kulcsot adnak kezünkbe, hogy a magasabbrendű szivacsoknak igen bonyolult szerkezetét is megismerhessük, így a Sycandra-félék, melyeknek egyik alakját a kép mutatja be. A legegyszerűbb esetben, amint az ú. n. „ascon” típusnál találunk, az állat csak egy tömlő, amelyik az egyik felével oda van nőve az alzathoz, míg a másik végén nagy nyílás, az ú. n. szájacska, vagy gátor az „osculum” van, amely nagy, egységes központi gyüjtőüregbe, a gastralis üregbe vezet. Azonban ez az osculum nem az egyedüli nyílás, amelyen keresztül a szivacs belseje összeköttetésben van a külvilággal, mert az egész tömlőnek a falát apró nyílások, pórusok fúrják át. (Innen kapta a csoport a Porifera nevet.) Hogy a test falában mire valók ezek a nyílások, azt egy egyszerű kísérletből megtudhatjuk. Ha az ember valamilyen nem túlságosan nehéz, finomra dörzsölt festékszemcséket szór a vízbe, amelyben a szivacsok élnek, azt veszi észre, hogy a szemcsék a kis pórusokon keresztül besodródnak a testbe és az osculumon keresztül ismét kiáramlanak belőle. Az osculum tehát kivezető nyílás. A vízáram, amely állandóan keresztülhatol a szivacson, mindaddig, amíg az teljes élettevékenységében van, szolgáltatja az állat táplálékát. Olyan lehetőség, hogy a zsákmányait aktíve keressék fel s hogy megfogják és bekebelezzék, amiként arra az egysejtűek is képesek és mint ahogy azt néhány magasabbrendű helyhez rögzített állat is fogókarjaival megteheti, itt nincsen. A szivacsok törmelék- és roncsalékevők, mert mindaz, ami a vízben egy szivacsra ráhull, szervetlen por, vagy szerves törmelék, az állati és növényi szervezetek kicsiny teste és még kisebb szétesési anyaga, a vízárammal a pórusokon keresztül jut a spongyába, ahol aztán a test sejtjei elfogdossák (phagocytosis) és felhasználják, már amennyire t. i. az felhasználható; a salak pedig a vízzel együtt az osculumon keresztül ismét kiküszöbölődik.


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
1. Ascon-típusú szivacs hosszmetszetének vázlata. A nyilak a víz áramlásának irányát jelzik. 2. Sycon-típusú szivacs hosszmetszetének vázlata. 3. Leucon-típusú szivacs hosszmetszetének vázlata. 4-7. A Sycon raphanus fejlődése Schultze után, 400X nagyítás. a) blastula állapot. - b) az alsó szemcsés sejtek kezdik körülnőni az alsó csillangós sejteket. - c) a kis csillangós sejtek egészen besüllyednek a nagy szemcsés sejt öblébe, az álca e pólusával megtapad, a csillangós sejtek az állat belsejébe kerülnek. d) a Sycon raphanus Olynthus-állapota; felül az osculum, oldalt a pórusok láthatók. 8. Édesvízi szivacs (Spongilla sp.) álcája 100X nagyításban. 9. Sycandra (Sycon) ciliata Auct. nagyítva.
A vízáram mennyisége, amely az ostoros sejtek segítségével a spongya testén keresztül szűrődik, meglehetősen nagy, így például egy 25 mm magas Leucandra aspera, mint azt Bidder vizsgálataiból tudjuk, naponként 22 l tengervizet szűr magán keresztül. Ez a táplálékot vivő vízáram egyúttal állandóan szállít friss oxigént is a szivacssejtek lélegzésére, mert miként az összes állati szervezetekben, itt is a plazma tevékenysége emez életelementum jelenlétéhez van kötve. Pontos vizsgálatok némely fajról kimutatták, hogy a szivacsok életműködéseik végzéséhez meglehetős nagymennyiségű oxigéniumot használnak fel. Így a Balaton partján az Ephidatia Mülleri csakis a víznek oxygénben leggazdagabb helyén, az örökös hullámtöréses parti köveken található. Az állatnak oly nagy az oxigéntartalma, hogy a szeszbe dobott telepek a szesz által kiűzött levegőtől szétszakadnak.
A vízáramlást bizonyos sejtek idézik elő, amelyek az ascon típusban a tág gyüjtőüregnek egész fölületét egyrétegben bevonják, és éppen úgy néznek ki, mint a véglények között a Choanoflagellatumok. Ezek megnyúlt, hengerded, ú. n. galléros sejtek, amelyeknél egyik végén, a szabad végén gallér van s a gallér által körülfogott sejtterület egy hosszú, a sejttest hosszát jóval felülmúló ostor nyúlik ki belőle. Az összes ostorok csapkodása tartja mozgásban a vizet. A szivacsokban ez az ostoros sejtréteg és a felületen lévő fedő sejtréteg az egyedüli, szövetszerűen alakult képződmény. Vannak ugyan egyéb sejtek is, amelyeknek más a feladatuk, de amelyet azok egyénenként végeznek el, anélkül, hogy kifejezett szövetekké egyesülnének. Ezektől a sejtektől kiindulva, mindenféle lehető átmenetet találunk, olyanokhoz, amelyek még nincsenek valamilyen speciális feladatra módosulva, hanem teljesen indifferensek, amoeboidszerűek, az ú. n. ősszivacssejtek, archaeocyták. Maas az ostoros sejtek kivételével a szivacs testét alkotó összes többi sejtet, mint dermalis (bőr) rétegét foglalja össze és szembeállítja velük a gastralis (gyomor-) réteget, melyet ezek az ú. n. galléros-ostoros sejtek alkotnak.
A magasabbfejlettségű szivacsok szerkezetének az ascon-állapotból való levezetése, amelyet fejlődésük folyamán sokáig mutatnak, alapjában véve nem nehéz. Az állat testének növekedése folyamán ugyanis szükség van arra, hogy az ostoros sejtek rétege, amely ostorai csapkodásával juttatja az állatba a táplálékot, lehetőleg minél nagyobb mértékben terjedjenek. Az egyszerű tömlőnek az oldalfalain a magasabb fejlődési fokon zsákszerű kitüremkedések képződnek, az ú. n. sugárcsatornák „radialis tubus”-ok, amelyeket belül a gastralis réteg von be és amelyek kifelé mint szemölcsök állanak ki. Ez esetben az ostoros sejtek a tubusokra szorítkoznak csupán, a belső gastralis üreg pedig, amelyet egyszerű lapos hámsejtek borítanak, az osculummal együtt csak a víz kiáramlítására való. A


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
szivacsok alakbeli fejlődésének ez a fokozata a sycon-állapot a mészvázú szivacsokban a leggyakoribb, amelynek legjellemzőbb képviselői a kis, fehér Sycon-fajok.
A pórusokat tartalmazó külső szemölcsök a dermalis réteg növekedése következtében közelebb jutnak egymáshoz s végül összeolvadnak úgy, hogy a szivacs kívülről ismét egy síma henger képében mutatkozik. Ha a dermális réteg még jobban megvastagodik, akkor a külső felület és a radiális tubusok között különleges csatornák képződnek. Ekkor a víz a külső „ostium”-on keresztül először egy csatornarendszerbe áramlik és csak azután jut a pórusokon keresztül a sugárcsatornák maradékaként tekinthető gömbölyded kamrákba, az ú. n ostorkamarákba.
Ha most már ehhez az odavezető csatornarendszerhez még egy kivezető csatornarendszer is járul, úgy előttünk áll a legfejlettebb forma lényege, az ú. n. „leucon típus”. Az ostorkamarák itt nem nyílnak többé egyenesen az osculumhoz vezető főcsatornába, hanem több különálló kivezető csatornába: ezek közé és a kamarák közé még beiktatódhatik minden ostorkamara számára egy-egy keskeny, kivezető csatorna.
Végezetül még bonyolultabbá lesz a bevezető csatornarendszer azáltal, hogy közvetlen a testfelület alatt különleges csatornatágulások, az ú. n. subdermalis üregek lépnek fel. A fejlettségnek ezen a fokán áll a legtöbb kovavázú szivacs és valamennyi szaruvázú szivacs is. Különösen bonyolulttá válik az ostorkamaráknak, csatornáknak és melléküregeknek összevisszasága, ha a szivacsok, ami pedig csaknem mindig előfordul kolóniákat képeznek. A legtöbb szivacs ugyanis kedvező életkörülmények között képes arra, hogy sarjadzás útján szaporodjék, de csak néha és nem mindenütt válik le a sarj, inkább marad valamennyi összeköttetésben a régivel: az új részek kiképzik a saját osculumaikat a hozzátartozó ostorkamarák és csatornarendszerek egymásba mennek át és kiterjedt gömbölyded formák, vagy kéregszerű bevonatok képződnek, amelyeken csak a sok tágabb osculum mutat az egyének nagy számára, amelyek itt egy egységbe nőttek össze. Azonban az osculumok számából sem lehet mindig egy szivacs egyéneire következtetni. A szivacs zárt kapcsolat, szoros összefüggés, amelyben rendszerint nincs meg az egyénekre való tagolódás úgy, mint az más állatkolóniákban, pl. a Coralliumokban feltalálható. A telepképzésnek előnyei ezekben az egyszerű és igen gyenge állatokban nagyon észrevehető, mert minél inkább terjed széjjel egy ilyen törmelékből élő állat, annál nagyobb mennyiségű táplálék hullhat rája és minél belsőbb és egyenletesebb a kapcsolat, amelyet az egyes szivacsban egyesített sejttömegek és csatornák alkotnak, annál jobban oszlik el a táplálék. Azok a részecskék, amelyek a pórusokon át bejutnak az állat testébe, nem mehetnek egészen símán keresztül rajta, ellenőrzés alá kerülnek, oly módon, hogy az ostiumokat rendszerint összehúzékony sejtek veszik körül, amelyek összehúzódnak és a nyílást elzárják, ha a vízáram durvább részeket sodorna be, de elzárják akkor is, ha a víz olyan oldott anyagokat tartalmaz, amelyek ezekre a sejtekre kellemetlenül hatnak. Az odavezető csatornák is elzárhatók, mégpedig azon érdekes berendezés által, hogy a csatorna egy sejtnek (porocyta) közepén húzódik keresztül s a porocyta szűkítőként működve, a nyílást elzárhatja. A bonyolultabb rendszerbeli ostorkamarán, ostoros-galléros sejtek egy rétege által bélelt üregecskén tehát két nyílás van, a bevezető- (prosopyle) és a kivezetőnyílás (apopyle). Az ostorok csapkodása következtében a víz a prosopylén át beszívódik a kamarába és aztán kihajtatik az apopylén.
A kamarákba jutott víz van der Trigt vizsgálata szerint az édesvizi szivacsban a galléros sejtek gallérjai között szűrődik keresztül és a bennelévő táplálékrészecskék a gallérhoz ütődve annak külső felületén megtapadnak s a gallérfal külső plazma áramlása által a gallér töve felé sodródnak, majd aztán a galléros sejt testébe jutnak. Magam vizsgálatai a Syconokban arra utalnak, hogy a galléros sejteken kívül a test kocsonyás állományának, az ú. n. mesogloeának is van szerepe a táplálék előbbeni felvevésében, amennyiben gyakran észleltem e kocsonyás állománynak a gallérok felső szintjéig való előnyomulását és visszahúzódását.
A galléros sejtek a felvett táplálékszemcséket legalább az egyszerűbb szivacsokban meg is emésztik. A magasabbrendűekben azonban továbbadódik a táplálék azoknak a mozgékony sejteknek, (amoebocyta) amelyek a táplálékot a szivacs minden részébe széthordozzák. Nincsen azonban emésztés, külön emésztőnedvek által, mint a magasabbrendűeknél, hanem miként a véglényekben a táplálékrészecskéket az egysejtű állat plazmájában képződött tápláléküregek veszik körül és az abban intracellularisan emésztődik meg. Az emésztésnek ezt a módját phagocytosisnak nevezzük. Meg kell azonban említenünk, hogy a táplálék megemésztését a mesoglaeában is észlelték. Az emészthetetlen tápmaradéknak, mint például a kovavázas algák páncéljainak eltávolítása úgy történik, mint az amoebáknál. Ezeket az amoebocytákat kitolják és a kivezető csatornákban a víz áramlásába jut, azzal együtt kihajtatnak.
Az amoebocyták a szivacsnak mindenes cselédei. Feladatuk azonban nem merül ki a táplálék felvételében és a


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
testben való szétosztásában, továbbá a felhasználhatatlan anyag eltávolításában, hanem igen fontos szerepet játszanak azok a szaporodás alatt is. Az ivartalan szaporodás egy fajnál, a bimbózásnál, vagy sarjadzásnál kis szivacsok fűződnek le az idősebbről. Így némely tengeri szivacsnál, mint például Donatiidáknál bizonyos időben a felső oldalon kis göbök lépnek fel, amelyek mindjobban elődomborodnak és végül mint kis göböcskék lefűződnek. A víz tovaviszi őket, alkalmas helyeken megtapadnak s belőlük új szivacsok keletkeznek. Maas mutatta ki, hogy ezek a bimbók szintén amoebocytákhoz teljesen hasonló, még nem differenciálódott archaeocytákból lesznek, melyek aztán az új szivacs különböző sejtformáivá alakulnak át. Ismeretes módja a szaporodásnak a belső sarjak, az ú. n. gyöngycsírák által történő szaporodás is, mint amelyet az összes édesvizi szivacsokban találhatunk. Ezeket a belső bimbókat itt gemmuláknak nevezzük. Ez esetben a szivacs testében az archaeocyták egy halmazzá gyűlnek össze, melyeket tartósabb burok vesz körül. Ha az anyaállat alkalmatlan életviszonyok következtében tönkrement, a gemmulákból egy új szivacs keletkezik, ha t. i. a viszonyok a szivacs megélhetésére ismét alkalmasabbá lesznek. Azt azonban nem tudjuk, hogy ezekből, ha a vízáramlás széjjelhordta őket, lesz-e új egyén, hogy tehát mint szaporodási kiindulások szerepelhetnek-e?
A legtöbb szivacs ivaros úton is szaporodhatik. Az archaeocytákból peték és hímcsírasejtek keletkeznek, némely fajnál ugyanabban a szivacsban, más fajnál azonban az egyes egyének vagy tisztán hím, vagy tisztán női szaporító sejteket hoznak létre, vagyis váltivarúak. A peték megtermékenyítése az anyaszervezet belsejében történik és rendszerint itt fejlődik ki a megtermékenyített petéből az önálló mozgásra képes álca. Gyakran megtörténik, hogy a szivacsnak összes szövete sűrűn tömve van ilyen álcákkal. Ezek az álcák kicsiny, tompa tojásalakú képletek, amelyeknek testfölületét, többnyire azonban csak egyik nagyobbik felét hosszú ostorral ellátott sejtek alkotják. Az álcák az ostoros sejtek élénk csapkodása közben kijutnak az anyaszivacs testéből, eleinte össze-vissza úszkálnak a vízben, de aztán nyugalmas helyet keresnek és az ostorosfelükkel megtapadnak. Ez a felület ellaposodik és a hólyagszerűen alakult álcának belsejébe nyomul, amikor is az ostorok elvesznek, a másik pólusnak a sejtjei pedig körülveszik az egész képletet. Ezután a szilárdan ülő álca megnyúlik és a belsejében nagyobb üreg keletkezik, amely bélüreggé lesz. Az álca ostoros sejtjei új ostort képeznek és bélsejtekké lesznek: a külső réteg sejtjei pedig a dermális réteg sejtformáivá alakulnak. Rövid időn belül ismét egy ascon-szerű kis szivacs jön létre.
1. Ascon-típusú szivacs hosszmetszetének vázlata. A nyilak a víz áramlásának irányát jelzik. 2. Sycon-típusú szivacs hosszmetszetének vázlata. 3. Leucon-típusú szivacs hosszmetszetének vázlata. 4-7. A Sycon raphanus fejlődése Schultze után, 400X nagyítás. a) blastula állapot. - b) az alsó szemcsés sejtek kezdik körülnőni az alsó csillangós sejteket. - c) a kis csillangós sejtek egészen besüllyednek a nagy szemcsés sejt öblébe, az álca e pólusával megtapad, a csillangós sejtek az állat belsejébe kerülnek. d) a Sycon raphanus Olynthus-állapota; felül az osculum, oldalt a pórusok láthatók. 8. Édesvízi szivacs (Spongilla sp.) álcája 100X nagyításban. 9. Sycandra (Sycon) ciliata Auct. nagyítva.
A szivacsok fejlődésének ez az egyszerűbb formája, másoknál bonyolódottabb ez a folyamat, amennyiben itt az


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
ostorossejtek a szabadon úszó álcáknak egész felületét beborítják, a dermális sejtek pedig a test belsejét töltik ki. Az álca megtapadása után a sejtek egymáson keresztül vándorolnak és a két rétegnek, a külsőnek és a belsőnek teljes áthelyeződése következik be, hogy végleges helyüket elfoglalhassák. Régebbi felfogás az volt, hogy a szivacsnak kezdeti fejlődése egészében hasonlít a magasabb rendűekéhez, továbbá hogy az ivartermékeknek a képzése, a megtermékenyítés és a megtermékenyített petének a barázdálódása hasonló ahhoz, mint amilyent magasabbrendű állatokban ismerünk. Újabb vizsgálatok (Gatenby, Farkas) azonban a mellett szólnak, hogy a szivacsok e tekintetben is nagyon különböznek a többi soksejtű állattól. Különbség van a szivacsok álcáinak későbbi formálódásában is, amennyiben ezek külön utakon haladva, a csíraleveleknek a kiképzésében eltérnek, mert azok előre megszabott elhelyezkedése, mint ahogy ez a többi Metazoonoknál található, itten még nincs meg.
A fiatal szivacsnak dermális sejtjeiből már korán elkülönülnek a vázképzősejtek, melyeket skleroblastáknak nevezünk. Belsejükben a „mészvázú” szivacsoknál a kristályos szénsavas mész rakódik le és pedig mint azt az optikai viszonyok mutatják, calcit formájában, a kovavázú szivacsoknál, mint colloidális kovasav rakódik le. A vázképletek többnyire mikroszkópikus kicsinységű testecskék, melyek sokszor csodálatos finomságot mulattnak és amelyek rárétegeződés által vagy az egyes sejtekben, vagy több sejt által alkotott sejtkapcsolatban az ú. n. syncytiumokban jönnek létre. E sejtkapcsolatok plasmája teljesen összeolvad egymással, magvaik azonban különmaradnak. Sok, kovavázas szivacsban az ásványi anyagon kívül egy másik szerves támasztóállomány is járul, a szarunemű spongin. A valódi szaruszivacsoknál, amilyen a fürdőszivacs, csakis ebből az anyagból van a váz. A szaruváz itt számos rostból egymással összenőtt, bonyolódott rost hálózatot képez. A vázat itt is sejtek hozzák létre, a sejtek köröskörül a rosthosszában haladólag helyezkednek el és rétegesen választják ki a rost anyagát. A fürdőspongya sponginrostjainak létrehozásában azonban, mint azt a legújabb vizsgálatok igazolják, a spongoblastákon kívül része van capillaris csatornácskái útján a mezoglaeanak is. A spongin és a két váladék együttes keveredésének eredménye a váz, miként a selyem is kémialiag az albuminaidákhoz tartozó vegyület. A sponginben glutaminsav, prolin és glykokol magas tartalommal van jelen. Jelentős mennyiségű jódot tartalmaz, amely néha 14%-ot is tehet, ezért használják az ú. n megpörkölt szivacsot, „spongia ustae”-t gyógyításra a golyva ellen, amelyet már jóval a jódnak felfedezése és használata előtt erre a célra alkalmasnak tartottak.
Némelyik szaruvázú szivacsnak megvan az a képessége, hogy a vázát anorganikus alkatrészek által erősítse, esetleg a szivacsra hullott homokszemcsék, Foraminifera vázak és Radiolare vázak, vagy más szivacsok tűi által is, de ezeken kívül még minden olyan szemcsével, amely nem túlságosan nagy, amit a szivacs felvehet és azt a váz állományába zárhat. Minden támasztórésznek elrendeződése annak a követelménynek megfelelően történik, hogy a szivacs a vízárammal szemben testének szilárdságát megfelelően erősítse. A vázrészek elrendeződésének architektonikáját tekintve, úgylátszik a dolog, mintha egy mérnök konstruálta volna a váz szerkezetét s legpontosabban a mechanikai törvény figyelembevételével rakta volna össze.
A hullámzó víznek a szivacsok alakjára jelentékeny befolyása van. Már Marschall megjegyezte, hogy az ugyanegy helyről valók is, nagyon különböznek egymástól és nagy egyéni ingadozásokat mutatnak, szemben a mélyebb vizekben élő fajokkal, amelyek feltűnően szabályos alakúak és példányaik nagyon hasonlítanak egymáshoz. Az édesvizekből a tavi spongyáról régen ismeretes, hogy csendes vízben ágas-bogas telepet képez, áramló vízben azonban kéregszerű bevonatokat hoz létre. A Spongilla fragilisről pedig Gelei állapította meg a Balatonban, hogy ott, ahol a hullámok a part köveit csapkodják, pergamentszerű, a mély víz csendes rétegeiben pedig puha púpos telepeket fejleszt.
A mozgó víznek hatása egyébként nemcsak egy faj egyes telepeinek a tartózkodási hely szerint való különböző alakulásában jut érvényre, hanem befolyásolja ez a nagy csoportoknak tengerben való elosztását is. Az erősen mozgó parti zónában csak azok a szivacsok élnek, amelyeiknek vagy rendkívül szilárd tömött vázuk van, mint amilyen sok kovaszivacsban található, vagy olyanok, amelyeknek meglehetősen engedékeny elasztikus a testük, mint amilyenek a szaruvázú szivacsok. A kemény, tömött testű kovaszivacsok ellenben csaknem teljesen hiányoznak a nyugodt, mély tengerekben, amely az igen finom alkotású törékeny „üvegszivacsok” hazája. A középmélységekben főként olyan fajok élnek, amelyeknek közepes a szilárdságuk. Édesvizeinkben is tapasztaljuk a víz mozgó vagy nyugvó állapotának befolyását a fajok eloszlására. A Balatonban Gelei tapasztalatai szerint a mozgalmas parti övet a Sp. fragilis népesíti be középszerű testével, a jóval lazább szerkezetű és ágas-bogas Sp. lacustris pedig a nádasok lakója. A külsőleg megnyilvánuló életjelenségek közül hosszú ideig csak az osculum lassú nyílását és záródását észlelték. Csak az újabb, pontosabb vizsgálatok, amelyeket főképpen az amerikai Parker G. H. végzett, mutatták ki, hogy a szivacsok a környezet ingereinek egész sorára különböző, alapjában véve


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
nagyon egyszerű módon reagálnak. Tökéletesen hasonlítanak a szivacsok az egysejtűekhez azáltal is, hogy az ingerfelvétel és a reakció egy és ugyanazon sejtben megy végébe. Egy-egy szivacsnak valamennyi sejtje magában véve izgatható, habár a gastralis sejtek például nem éppen ugyanolyan módon, mint mondjuk a nyílások környezetében lévő összehúzékony sejtek.
Idegek, vagy idegszerű kapcsolatok, amelyek lehetővé tennék, hogy a szervezet, vagy annak bizonyos részei reagálhassanak, úgy, mint ahogy megvan ez az összes többi Metazoonokban, itt teljesen hiányzanak. Ha egy-egy osculumnak az elzáródása a sejtek egész sorának összeműködése által történik, úgy ennek az a magyarázata, hogy ezeket mind olyan izgalom éri, mint amikor a szivacsot a vízből kiemeljük. Metszés után, vagy szúrás következtében ellenben az elzáródás csak egészen fokozatosan történik és csak akkor, ha a kísérletező a nyílásnak egész közelében végzi ezeket a durva beavatkozásokat, ekkor az inger sejtről sejtre halad és nem nagy távolságra terjed. Ez természetes következménye annak, hogy meghatározott vezetőpályák nincsenek. Az osculum záródása jóformán egyedüli válasz az ingerekre, amit az ember a szivacsoknál egyáltalában megfigyelhet. Számos szivacs, különösen a tengeri formák arra is képesek, hogy többé-kevésbbé gyorsan az egész test felületét összehúzzák, minek következtében a felület alatt lévő váz, mint valami sculptúra tűnik fel rajta. Érzékenyek az ingerekre meg a szabad szemmel nem látható ostiumok is; úgyszintén az ostorkamarákban a kémiai, vagy hőbeli ingerre megcsendesedik az ostorok csapkodása is, de mindezek az ú. n. reaktív szervek egészen függetlenül tevékenykednek egymástól. A szivacssejtek tehát mindenekelőtt a mechanikai ingerekre válaszolnak, azután kémiaiakra, majd a hőbeliekre és végül az elektromosakra.
Különböző szivacsok a fényingerekre is válaszolnak: jellegzetes, hogy a fény iránt a szabadon mozgó, pilla-ruhás álcák sokkal érzékenyebbek, mint a kifejlett, helyhez rögzített állattelepek. A lárvákon kifejezett negatív és pozitív phototaxist is észlelhetünk és talán a színanyagok felhalmozódását bizonyos helyeken azzal hozhatjuk kapcsolatba, hogy az ilyen helyek az optikai ingerek vételére érzékenyebbek, minek következtében ezek a festékes helyek a legegyszerűbb látószerveknek tarthatók.
A szivacsokkal már régóta kísérleteztek gyakorlati szempontokból is, nevezetesen sokat fáradoztak azon, hogy miképpen lehetne fürdőszivacs-kultúrákat olyan módon létrehozni, hogy az ember a szivacsokat széjjelvágja és aztán a szétvágott darabkákból ismét nagy telepek jöjjenek létre. Az eredmények azonban nem voltak kecsegtetők. Az elvágott darabok igaz ugyan, hogy teljes szivacsokká nőnek ki, de nem nagyon igyekeznek azon, hogy az elvesztett részeket pótolják; ha a sebfelület begyógyul, a sejtek önállóságánál fogva ismét egy nagy életképes szivacs jő ugyan létre, de továbbnövekedés nem észlelhető. Tulajdonképpeni regeneracióról tehát ebben az esetben nem beszélhetünk. Ismeretes azonban némely szivacsfajnak olyszerű regenerációs tevékenysége, amely szinte a csodával határos. Ha ugyanis egy ilyen szivacsnak a darabkáját kísérleti edényben ujjaink között széjjelmorzsoljuk, vagy teljesen széjjeldörzsöljük, vagy finom szitaszöveten keresztülnyomjuk, ezt a pépes anyagot, közöttük sok izolált sejtet a víz fenekére szórunk, nagy részüket a gombák tönkreteszik, a sejtek egyrésze azonban egy csomóba gyül és kedvező körülmények között ismét kis teljes szivaccsá lesz. Wilson megpróbálta azt is, hogy finom szitaszöveten keresztülnyomva két fajta szivacsnak a sejtjeit keverte össze, amelyek azonban pontosan a faj szerint elváltak és mindenik fajta külön sejttársaságokat képezett. Hogy vajjon ezekben a képződésekben csak archaeocyták vesznek-e részt, amelyből aztán az összes többi sejtféleségek jönnek létre, avagy már mindjárt elkülönült, dermális sejtek kerülnek ki az általános sejtpépből, nem tudjuk. A szétmorzsolt szövetekből hasonló fokú regenerációra még csak az édesvízi hydrák képesek.
A szivacsoknak alacsonyrendű szervezettsége következtében nem lehet csodálkozni azon, hogy kedvezőtlen életviszonyok között megakadnak növekedésükben és aztán redukálódnak, kisebbekké lesznek. Ilyen redukció gyakran lép fel azokban a szivacsokban, amelyeket az akváriumokban tartunk: A mészvázú szivacsoknál kísérletileg érte ezt el Maas olymódon, hogy a vízből lassanként elvonta a meszet. Ekkor az egész szivacs fokozatosan kezdett összehúzódni, sejttömege mindjobban és jobban koncentrálódott és végül egyes kötegekre oszlott szét. Képződhetnek olyan testecskék is, amelyek a már említett gyöngycsírákhoz vagy gemmulákhoz hasonlítanak. Ilyen „redukciók” (Müller K.) ismét új szivacsokká nőhetnek ki, ha t. i. az életfeltételeik jobbakká válnak.
A szivacsok kihalt formái már legrégibb földtani korszakokban, így már a Cambriumban megtalálhatók s mint a kövületek mutatják, e korban már jól elkülönült állattörzset képeztek. Gyakoribbak azonban a Triasból, Jurából és a Krétából. A kihalt formákon kívül sok jelenleg is élő kovavázú szivacs van, melyek nemzetsége egészen a felső


 Brehm: Az állatok világa / SZIVACSOK (Porifera seu Spongiae)
http://mek.oszk.hu/03400/03408/html/3069.html[2020. 10. 21. 17:13:15]
Krétakorig visszakövethető.
A szivacsok rendszertani beosztása főként a váz vegyi minősége és a vázrészek alaktani sajátsága szerint történik. E szerint a két legfőbb csoportot a Mészvázú és a Nem-mészvázú szivacsok alkotják. A nem-mészvázúakat régebben még két csoportra osztották be, nevezetesen a Kovavázú és a Sponginvázú szivacsokra. A legújabb rendezés szerint a szivacsok állattörzsét 5 osztályra osztjuk fel, melyek a következők: 1. Calcarea. Mészvázú szivacsok. 2. Triaxonida. Háromsugaras kovavázú szivacsok. 3. Tetraxonida. Négysugaras kovavázú szivacsok. 4. Cornacuspongida. Szaruvázú szivacsok. 5. Dendroceratida. Ágas szaruvázú szivacsok.
E régebbi mesterséges beosztás, amellyel igen gyakran találkozunk, mivel a leírások alkalmával jól használható, a következő:
1. rend: Calcarea.
2. rend: Hexactinellida (Triaxonida).
3. rend: Tetractinellida (a Tetraxonidák egy része).
4. rend: Monactinellida (a Tetraxonidák többi része és a Cornacus-spongidák).
5. rend: Keratosa (a Cornacusspongidák egy része és az összes Dendroceratidák, amelyeket együttesen szaruvázú szivacsoknak nevezhetünk).
IV. OSZTÁLY: PLÁNULASZERŰEK
(PLANULOIDEA) TARTALOM I. OSZTÁLY: MÉSZVÁZÚ SZIVACSOK
(CALCAREA SEU CALCISPONGIAE)


 Brehm: Az állatok világa / ÁLLATI VÉGLÉNYEK (PROTOZOA) TÖRZSE
http://mek.oszk.hu/03400/03408/html/3088.html[2020. 10. 21. 17:13:28]
Igazi tagoltak (Eumetazoa) TARTALOM A véglény és a sejt viszonya
ÁLLATI VÉGLÉNYEK (PROTOZOA) TÖRZSE
Sejtekre nemtagoltak (Acellulata)
A német szöveget írta Franz Viktor dr.
FEJEZETEK
A véglény és a sejt viszonya A protoplazma A mag A véglény tengelye A kéregplazma képződményei A véglények szaporodása Az ivarzás Az elterjedés eszközei A kutatások történelme A magyarhoni kutatás története A véglények lelki világa A véglények jelentősége A Véglények rendszerezése ELSŐ ALTÖRZS: Plasmánmozgók (Plasmodroma) MÁSODIK ALTÖRZS: Csillóthordók vagy Ázalékállatkák (Ciliophora, Infusoria)
Mi különbség van állati és növényi véglény között?
Írta: Dr. Gelei József.
A Brehm utolsó kötete az állatvilágot föl egészen a férgekig bezárólag tárgyalja s így valamennyi kötet közül ez öleli fel az állatvilágnak legnagyobb részét. Mivel a legalsóbbrendű lények, nevezetesen a véglények is ismertetéseink sorába tartoznak, ennek következtében nekünk jutott a feladat, hogy bevezetésül az állati és a növényi lények között fennálló különbségeket is kutassuk.
Aki természetszeretettől hevítve az élők nagy mindenségében sokat vándorol s odakint a szabad természetben állatot, növényt gyakorta megfigyelhet, annak könnyű dolog az élők eme csodálatos két világa között különbséget tenni. Könnyen megállapíthatja azt, hogy a növénynek rendszerint központi törzse van, melytől tápláló felületei: a gyökerek és az ágakon elhelyezkedő levelek messzire szétterjednek. Vele szemben azonban az állatnak vastag törzse van, abból legfeljebb a helyváltoztató és érzékelő szervei nyúlnak ki, táplálófelülete: a bélcsőrendszer azonban bent a törzsben helyezkedik el. Ha ennek a különleges alkati különbségnek az okát keresi, mindjárt meg is tudja adni rá a magyarázatot. Észreveszi azt, hogy a növény a föld nedveiben oldott sókból, általában szervetlen anyagokból táplálkozik, melyek környezetében meglehetősen hígult állapotban fordulnak elő s így néki azok felkeresésére, illetőleg azokból elegendő mennyiség összegyüjtésére messzire szétágazó gyökereket kell fejlesztenie. Ugyanilyen viszonyban van a levél is, mint a légbeli táplálékfelvevő és lélegzőfelület a táplálékához. Ez szénsavat vesz fel a levegőből, melyből szintén kevés van környezetében s hogy elegendőhöz jusson, ezért a levélzet is nagy felületre terjeszkedik ki. Megállapítja továbbá azt, hogy a levelek egyúttal a napfényre is törekednek, mert tápláló munkásságuk kifejtéséhez erőforrásként Istennek áldott napfényét használják fel s abból


 Brehm: Az állatok világa / ÁLLATI VÉGLÉNYEK (PROTOZOA) TÖRZSE
http://mek.oszk.hu/03400/03408/html/3088.html[2020. 10. 21. 17:13:28]
is elegendőt csak nagy felülettel tudnak felfogni és összegyüjteni s így a levél nem egy okból, nemcsak a szénsav felvétele miatt, hanem a napfény felfogása végett is nagy felületűvé, lapossá válik s lapjával rendszerint a napfény felé fordul.
Az állat azonban többé-kevésbbé kész, tömény s energiában gazdag táplálékhoz jut, midőn akár a növényeket, akár pediglen más állattársát, általán a szervetlen világból táplálkozó növénnyel szemben a szerves világot használja fel táplálékforrásként. Az állat az ő tömény táplálékából a növényhez képest aránylag keveset fogyaszt el, ezt testének kis felületével meg tudja szerezni s épúgy törzsének aránylag kicsiny, belső területén fel tudja halmozni a további felhasználás végett. A felvett táplálékot bent gyomrában, beleiben szétroncsolja, megemészti, összetételében leépíti, hogy a bélfalon át véglegesen testébe szívhassa fel. Ezzel szemben a növények életében az építőmunkához képest az emésztés, a tápláléknak szétroncsolása elenyésző jelentőségű.
Mint lényeges különbséget azt is könnyen megállapíthatja a természet szemléletében elmerült ember, hogy a növény megélhetése, fennmaradása céljából csak teret biztosít a maga számára, ahová meggyökerezik, ahol szétterjeszkedik, de amely helyet elpusztulása napjáig soha el nem hagy. Az állat azonban nagy általánosságban nincs növényi mód helyhez kötve, az állat a természetnek örökösen nyüzsgő-mozgó, helyét szabadon változtató vándora. E végett helyváltoztató szervei fejlődnek, amit a növényeken hiába keresünk. A természet szemlélete közben rájő a természetbarát arra is, hogy az állat mozgása, táplálékszerzése ellenfeleinek elkerülése végett érzékszervekkel gazdagon fel van szerelve s észre se veszi, és ha a tudós mondja neki, nehezen hiszi el azt, hogy érzékszervei a növényeknek is vannak.
Mindezeket a látszólag mélyreható különbségeket azonban csak az iskolázatlan természetbarát látja és tartja kizárólagosaknak. Az a természetbúvár, aki nemcsak szabad, felfegyverzetlen szemmel vizsgálja a természetet, hanem az élők mindenségének vizsgálatára a szemnek ma már rendkívül tökéletes fegyverét, a mikroszkópot is kezébe veszi s azon át nézi a szabad szemmel láthatatlan élő világot, nem tud növény és állat között kizárólagos és így lényeges különbséget megállapítani. Nem tud különbséget tenni, mert rájő arra, hogy az alsóbbrendű állatok világában is vannak a növények módjára, egyenesen valamely bokor- vagy famódra kibontakozó, szétterpeszkedő és természetesen helyhezkötött élőlények. Rájő ennek ellentétére is, nevezetesen megismer a moszatok világában olyan apró növényi lényeket, melyek a vízben állatok módjára, ostoraikkal szabadon mozognak és hogy egyebet ne mondjunk, az érzékelés céljára szolgáló apró szemfoltocskákkal vannak ellátva, sőt állati módra kilövelhető fegyverekkel is védekeznek. A mikroszkópos lények világának búvára csakhamar rájő arra is, hogy van a piciny lényeknek egy olyan törzse, melyben az apró szervezetek állatok módjára mozognak és növények módjára zöld festéktestecskékkel, ú. n. clorophíllum-szemecskékkel a víz szervezetlen sóiból táplálkoznak. Ezek a növényi állatok vagy állati növények – ha úgy jobban tetszik – az ú. n. ostoros véglények, vagy Flagellák, melyekből mint ős közös törzsből egyfelől a növények világát, másfelől pedig az állatok világát származtatják le. Annyira ide is oda tartoznak ezek a lények, hogy némelyikük ma chlorophyllum-testecskével s egyúttal esetleg helyhezkötve is növényi mód él és egyszer csak megunja ezt az állapotát, kibujik növényi bőréből és mint nyújtványokkal mozgó állati lény ragadozó életmódra tér át s baktériumokat, illetőleg egyéb apró elemi élőlényeket fogdosván össze, teljesen állati életmódot folytat.
A legújabb időknek ezek a gyönyörű tapasztalatai, melyeknek kiderítésében egyik magyar buvárnak, Scherffel Aladárnak is jelentős szerepe van, világossá teszik előttünk a növényeknek és állatoknak közeli rokonságát egy közös őstörzsből való leszármazását és természetessé teszik előttünk azt, hogy az élők közönségével egy közös tudományág, valamennyi tudományok legszebbike, az élettudomány, vagy biológia foglalkozik, melynek népszerűsítésére ebben a 18 kötetben oly nagy gondot fordított a magyar Brehm.
Az Élők mindenségét a tudomány a közös származás ellenére két világra, a Növények és az Állatok világára különíti szét. Az Állatok világában két nagy birodalmat aszerint különböztetünk meg, hogy sejtekre tagolódnak-e, vagy nem tagolódnak az állati lények. Az utóbbiakat mint Sejtekre nem tagolt (Acellulata) lények birodalmát különböztetjük meg a Sejtekretagoltak (Cellulata) birodalmától. A közös ősforrást, a közös kiindulási alapot: az ostorosokat vagy Flagellátákat itt az állatok világában is kimerítően tárgyaljuk, tekintet nélkül arra, hogy vajjon különlegesebben növényi, vagy inkább állati szervezetek-e vagy sem.
Igazi tagoltak (Eumetazoa) TARTALOM A véglény és a sejt viszonya


 Brehm: Az állatok világa / BACILLUSOK
http://mek.oszk.hu/03400/03408/html/3166.html[2020. 10. 21. 17:13:39]
II. OSZTÁLY: IFJANCSILLÓSAK VAGY SZÍVÓKÁSAK (PAIDOCILIATA GELEI, SUCTORIA, ACINETARIA)
TARTALOM
AJÁNLÁS
BACILLUSOK
FEJEZETEK
AJÁNLÁS LEEUWENHOEK — Az első bacillusvadász SPALLANZANI — A bacillus bacillustól származik! PASTEUR — Legnagyobb ellenségeink a mikróbák. KOCH — Küzdelem a halál ellen PASTEUR — és a veszett kutya ROUX ÉS BEHRING — A tengerimalacok gyilkosai MECSNIKOFF — A derék phagoyciták SMITH THEOBALD — A kullancsok és a Texasláz BRUCE — A cecelégy nyomában ROSS versus GRASSI — Malária REED Walter — A tudományért és humanitásért! EHRLICH — A bűvösgolyó Jegyzetek
II. OSZTÁLY: IFJANCSILLÓSAK VAGY SZÍVÓKÁSAK (PAIDOCILIATA GELEI, SUCTORIA, ACINETARIA)
TARTALOM
AJÁNLÁS


 Hungarológiai Alapkönyvtár Digitalizálási Program
https://mek.oszk.hu/hungalap/[2020. 10. 21. 17:13:51]
IN ENGLISH
Hírek, újdonságok
A Hungarológiai Alapkönyvtár ismertetése
A digitalizálásra kiválasztott könyvek
Az első ütemben digitalizált művek
A második ütemben digitalizált művek
Az elkészült elektronikus könyvek
Hungarológiai kézikönyvtári jegyzék (A Könyvtári Intézet aktualizált adatbázisa)
Az Alapkönyvtár teljes könyvjegyzéke 2002-ig
HUNGALAP levelezőcsoport
Információkérés: info@mek.oszk.hu
Az Informatikai és Hírközlési Minisztérium
Az Internet Szolgáltatók Tanácsa
Hungarológiai Alapkönyvtár
Digitalizálási Program
Ez az oldal a Hungarológiai Alapkönyvtár c. könyvjegyzék digitalizálási projektjének honlapja. A mintegy 3.800, többségében nagy terjedelmű kiadvány elektronikus változatának elkészítése az eddigi legnagyobb magyar szöveg-digitalizálási vállalkozás. A programot az Országos Széchényi Könyvtár koordinálja, a művek nagy részét a Magyar Elektronikus Könyvtár fogja szolgáltatni. Az Informatikai és Hírközlési Minisztérium támogatásának köszönhetően a munka 2004 januárjában megkezdődött, a honlapon folyamatosan nyomon lehet követni a digitalizálásra váró és a már elkészült elektronikus könyvek listáit. Az első ütemben főként az egyes tudományterületek alapvető kézikönyvei kerülnek fel az Internetre.
Monok István főigazgató Országos Széchényi Könyvtár
2004. február
Moldován István osztályvezető OSZK MEK Osztály
Hírek:
2006. február 17. - Az Internet Szolgáltatók Tanácsa (ISZT) jelentős támogatást adott tartalomfejlesztésre a MEK Egyesületnek a MEK állományának bővítésére 2005. őszén. A támogatásnak köszönhetően sikerült folytatni a Hungarológiai Alapkönyvtár listájának digitalizálását is. A támogatás felhasználásáról készült részletes beszámoló tartalmazza az Alapkönyvtárból a MEK állományába bekerült újabb művek listáját is.
2004. június 15. - Döntés született Demeter Tibor: Bibliographica Hungarica című művének digitalizálásáról. Demeter Tibor feleségével együtt évtizedeken keresztül gyűjtötte a magyar írók külföldön bármely nyelven megjelent műveinek adatait. Az 1800-tól 1945-ig terjedő alap-gyűjtése mintegy 36000-38000 adatot tartalmaz. Az összeállítás megjelentetésére nem akadt kiadó, így sokszorosítva, 1957-58-ban jelent meg a Bibliographia Hungarica, Magyar szépirodalom idegen nyelven címmel 11 kötetben. Az alapbibliográfiát rendszeresen kiegészítette, a pótlások gépiratos példányai (1978-ig bezárólag!) az OSZK-ban találhatók. Az eredetileg nemzeti nyelven megjelent művek idegen nyelvű kiadásainak regisztrálását általában szépirodali művekre szokták korlátozni. A hazai könyvészeti munkák közül e műfajban ez a legjelentősebb vállalkozás. A Bibliographia Hungarica az 1800 után kiadott szépirodalmi alkotások, regények, elbeszélések, versek stb. bármilyen nyelven megjelent fordításainak (első sorban az OSZK


 Hungarológiai Alapkönyvtár Digitalizálási Program
https://mek.oszk.hu/hungalap/[2020. 10. 21. 17:13:51]
támogatásával állományára támaszkodva) bibliográfiai adatait közli. Gyűjtéséből nyomtatásban csak részletek jelentek meg. A mű terjedelme kb. 13000 gépiratos oldal. Technikailag igen érdekes feladat a rendkívül sokféle nyelvet és írásjelet tartalmazó (az európai nyelveken kívül kínai, japán, héber, mongol, arab, cyrill stb.) szöveg internetes megjelenítése és kereshető, továbbfejleszthető adatbázissá alakítása.
2004. június 2-15. - A Magyar Elektronikus Könyvtárban már olvashatók a következő művek: KERESZT ÉS FÉLHOLD - A TÖRÖK KOR MAGYARORSZÁGON (1526-1699) - (Encyclopaedia Humana Hungarica 05.) KÉTFEJŰ SAS - A HABSBURG-URALOM MAGYARORSZÁGON (1699-1790) - (Encyclopaedia Humana Hungarica 06.) HAZA ÉS HALADÁS - A REFORMKORTÓL A KIEGYEZÉSIG (1790-1867) - (Encyclopaedia Humana Hungarica 07.) KETTŐS KÖTŐDÉS - AZ OSZTRÁK-MAGYAR MONARCHIA (1867-1918) - (Encyclopaedia Humana Hungarica 08.) A DUNÁNÁL - MAGYAROK A 20. SZÁZADBAN (1918-2000) Encyclopaedia (Humana Hungarica 09.)
2004. május 24. - Elkészültek a belső navigációt tartalmazó dokumentumok első kisérletei (Bibó István művei, Magyar Néprajz III.)
2004. május 17. Szakértői csoport foglalkozik az egységes formai megjelenítéssel és a dokumentumok belső navigációjával a TEI-XSLT rendszer alapján
2004. május 3. - Megnyílt a Hungarológiai Alapkönyvtár 1 ütemének adatlapja, amelyen nyomon kísérhetjük a digitalizálás helyzetét és bepillanthatunk a digitális szövegek nem végleges változataiba
2004. április. - Elkészültek az első digitalizált szövegek
2004. január-március. - A jogi és technikai egyeztetések után elindult a digitalizálási munka. 2004. febr. 10. Megnyílt a program új honlapja, ahol folyamatosan lehet tájékozódni a digitalizálási munkálatokról és az elkészült elektronikus kiadványokról.
A Hungarológiai Alapkönyvtár ismertetése:
A hungarológia, vagy másként magyarságtudomány, a magyar népre, etnikumára, történetére, nyelvére, kontrasztív nyelvészeti kutatásaira, kultúrájára irányuló, a nemzeti civilizáció múltbeli és jelenlegi kultúrájával, az emberiség egyetemes civilizációjában elfoglalt helyével és szerepével összefüggő interdiszciplináris kutatások összessége.
S mint ilyen, figyelmét elsősorban a felsorolt tudományterületek mellett a történettudományra, a nyelv- és irodalomtudományra, magára a szépirodalomra, a művelődéstörténetre, a néprajzkutatás eredményeire fordítja, miközben nem mellőzi a földrajztudományt sem.
A világ hungarológusainak tudományos szervezete Klaniczay Tibor kezdeményezésére születetett meg 1977-ben, a Nemzetközi Magyar Filológiai Társaság budapesti székhelyű intézmény, tagságát 35 ország hungarológusai adják,


 Hungarológiai Alapkönyvtár Digitalizálási Program
https://mek.oszk.hu/hungalap/[2020. 10. 21. 17:13:51]
számuk mára már meghaladta az ezer főt.
Régi célkitűzése a társaságnak a világon bárhol dolgozó hungarológus szakemberek munkáját segíteni, a téma iránt érdeklődőknek megmutatni itthon és külföldön egyaránt a hungarológiai kutatások eredményét, s hozzáférhetővé tenni mindazt, amit e komplex tudományterület eddig elért.
Különös jelentőséggel bírhat e téma megismertetése napjainkban, amikor az Európai Unió tagsága előtt áll országunk. Várhatóan megnövekszik kultúránk iránt az érdeklődés, múltunk és történetiségünk jellemző eseményei, civilizációs változásaink valószínű széles körű kíváncsiságot ébresztenek Európa kis és nagy országaiban, de Európán túl is. Egyetemek, főiskolák tanszékeinek oktatói és hallgatói szerte a világban, a magyar intézetek, Collegium Hungaricumok látogatói, a könyvtári gyűjtemények használói számára hozzáférhetővé tenni mindazt, amit a hungarológia nyújtani tud a nemzetközi tudományosságnak, alapvető hazai feladat.
Célunk tehát minél szélesebb körben hozzáférhetővé tenni a hungarológiai kutatások eredményét, elősegíteni a magyarországi és külföldi műhelyek információcseréjét.
Az első komoly kezdeményezést a Nemzetközi Magyar Filológiai Társaság és a Tudományos Ismeretterjesztő Társulat kiadásában Budapesten 1986-ban megjelent Hungarológiai Alapkönyvtár c. könyvjegyzék jelentette. Ez a bibliográfiai összeállítás - a kiadás idejének megfelelően - a lehető legszélesebb körben mutatta be a hungarológia szakirodalmát.
Ezt követte 1993-ban az Országos Széchényi Könyvtár Könyvtártudományi és Módszertani Központja által összeállított kézikönyvtári jegyzék. Ez utóbbi szigorúan csak a kézikönyvekre összpontosította figyelmét, ugyanakkor további tudományterületekre is kitekintett. Ennek következtében elődjénél szerényebb és szikárabb. Most készül egy újabb kiegészítés, ez is csupán a kézikönyvjellegű művekre koncentrál, összeállítója Könyvtártudományi és Módszertani Központ jogutódja a Könyvtári Intézet. E bibliográfiai összeállítások csupán csak azt célozták meg, hogy segítséget nyújtsanak a szükséges művek beszerzéséhez.
Az információtechnológia alkalmazása mára lehetővé teszi, hogy maguk az eredeti művek távhozzáféréssel is elérhetők legyenek.
Az Országos Széchényi Könyvtárban működő Magyar Elektronikus Könyvtár az 1986-os és 1993-as könyvjegyzék, illetve a 2003-as kiegészítés anyagát teszi elérhetővé az Interneten. Ezekből a listákból - felkért szakemberek illetve a HUNGALAP levelezőcsoportban véleményt nyilvánítók segítségével - került kiválasztásra az a kb. 3.800 kötet (több mint 2 millió oldal), melyekből digitális változat készül.
A Hungarológiai Alapkönyvtár listái:
A könyvjegyzék 1985-ig A könyvjegyzék 1986-tól 1993-ig A könyvjegyzék 1994-től 2002-ig


 Hungarológiai Alapkönyvtár Digitalizálási Program
https://mek.oszk.hu/hungalap/[2020. 10. 21. 17:13:51]


 BREHM: AZ ÁLLATOK VILÁGA
http://mek.oszk.hu/03400/03408/html/index.html[2020. 10. 21. 17:14:03]
BREHM
AZ ÁLLATOK VILÁGA
TARTALOM
BEVEZETÉS EMLŐSÖK MADARAK HÜLLŐK KÉTÉLTŰEK HALAK KEREKSZÁJÚAK ÍZELTLÁBUAK PUHATESTŰEK TÜSKÉSBŐRŰEK MOHAÁLLATOK PÖRGEKARÚAK A FÉRGEK ÁLLATTÖRZSE TÖMLŐSÖK SZIVACSOK ÁLLATI VÉGLÉNYEK TÖRZSE BACILLUSOK


 BREHM: AZ ÁLLATOK VILÁGA
http://mek.oszk.hu/03400/03408/html/index.html[2020. 10. 21. 17:14:03]
A LEGÚJABB NÉMET KIADÁS NYOMÁN TELJESEN ÁTDOLGOZOTT, AZ ÚJ FELFEDEZÉSEKKEL ÉS A MAGYAR VONATKOZÁSOKKAL KIEGÉSZÍTETT ÚJ MAGYAR KIADÁS GRÓF KLEBELSBERG KUNÓ ELŐSZAVÁVAL
SZERKESZTŐI ÉS MUNKATÁRSAI:
DR. BARTUCZ LAJOS egyetemi m.-tanár, nemzeti múzeumi őr, az Embertani Gyüjtemény vezetője, a Magyar Néprajzi Társaság titkára, az Embertani Szakosztály ügyvezető elnöke.
BREUER GYÖRGY a M. Kir. Madártani Intézet megfigyelője, a Magyar Ornithologusok Szövetsége alelnöke és soproni körzetének vezetője.
CSIKI ERNŐ a Nemzeti Muzeum Állattárának igazgatója, a Magyar Tudományos Akadémia levelezőtagja.
CSÖRGEY TITUSZ m. kir. kisérletügyi igazgató, a M. Kir. Madártani Intézet igazgatója.
ENESSEI DORNER BÉLA földmívelésügyi miniszteri gazdasági főigazgató.
DR. DUDICH ENDRE egyetemi m.-tanár, nemzeti muzeumi őr.
DR. ÉHIK GYULA egyetemi m.-tanár, megbizott egyetemi előadó, nemz. muzeumi őr, az emlősgyüjtemény vezetője.
DR. GAÁL ISTVÁN egyetemi m.-tanár, v. h. egyetemi tanár.
DR. GEDULY OLIVÉR a Gyakorló Középiskola tanára.
DR. GELEI JÓZSEF egyetemi nyilvános rendes tanár, a Magyar Tudományos Akadémia levelezőtagja.
DR. GORKA SÁNDOR egyetemi nyilvános rendes tanár.
DR. GRESCHIK JENŐ A Nemzeti Muzeum ornithologusa, morphologiai laboratóriumának vezetője, a Magyar Ornithologusok Szövetsége ügyvezető alelnöke, a „Kócsag” szerkesztője.
DR. HANKÓ BÉLA egyetemi m.-tanár, a Magyar Biologiai Kutató Intézet igazgatója, a Nemzetközi Limnologiai Egyesület alelnöke, az Archivum Balatonicum szerkesztője.
DR. HORVÁTH KÁROLY leánygimnáziumi és kertészképző-iskolai tanár.
DR. KADOCSA GYULA m. kir. mezőgazdasági kisérletügyi állomásvezető a M. Kir. Rovartani Állomáson, a M. Kir. Kertészeti Tanintézet előadó tanára, a Magyar Rovartani Társaság titkára.


 BREHM: AZ ÁLLATOK VILÁGA
http://mek.oszk.hu/03400/03408/html/index.html[2020. 10. 21. 17:14:03]
DR. KARL JÁNOS kegyesrendi tanár.
KIRÁLY IVÁN középiskolai tanár, a M. Kir. Madártani Intézet megfigyelője, a Magyar Ornithologusok Szövetsége rábaközi csoportjának vezetője.
DR. KOTLÁN SÁNDOR állatorvosi főiskolai nyilvános rk. tanár, a washingtoni Helminthological Society levelezőtagja, a Comission permanente de Parasitologie titkára.
GRÓF KÖNIGSEGG-ROTTENFELS LAJOS Menelik császár volt kormánytanácsosa és vadászati író.
DR. LAMBRECHT KÁLMÁN egyetemi m.-tanár, a M. Kir. Földtani Intézet könyvtárosa.
DR. LEIDENFROST GYULA főiskolai tanár, magántanár a Tisza István Tudományegyetemen és az Állatorvosi Főiskolán, a Magyar Tengerkutató Intézet igazgatója, a Magyar Adria Egyesület alelnöke.
DR. LENDL ADOLF műegyetemi magántanár, a Székesfővárosi Állat- és Növénykert nyugalmazott igazgatója.
DR. LOVASSY SÁNDOR nyug. gazd. akadémiai igazgató, gazd. főtanácsos.
NADLER HERBERT vadászati író, a Nemzeti Vadászati Védegylet ügyvezető alelnöke.
DR. PONGRÁCZ SÁNDOR nemzeti muzeumi őr.
DR. RAITSITS EMIL az Állatorvosi Főiskola nyilvános rk. tanára, poliklinikájának vezetője, egyetemi előadó, a Székesfővárosi Állat- és Növénykert szaktanácsadója, az „A Természet” szerkesztője, a Magyar Kutyafajták törzskönyvének vezetője, az Állatvédő Egyesület alelnöke, a Magy. Foxterrier Tenyésztők Egyesületének elnöke, a Magyar Tacskó Tenyésztők Egyesületének tb. elnöke.
DR. SCHANDL JÓZSEF közgazdasági egyet. nyilv. rendes tanár, a M. kir. Országos Gyapjúminősítő Intézet igazgatója.
SCHENK JAKAB kisérletügyi igazgató, a M. kir. Madártani Intézet h. igazgatója, a Bajor Madártani Intézet tb. tagja, a Deutsche Ornithologische Gesellschaft, az American Ornithologist’s Union, a finn Madártani Egyesület levelezőtagja.
DR. SOÓS LAJOS nemzeti muzeumi osztályigazgató, az „Állattani Közlemények” szerkesztője.
DR. SZABÓ PATAY JÓZSEF nemzeti muzeumi őr, a Kir. Magy. Természettudományi Társulat másodtitkára, a Természettudományi Közlöny szerkesztője, a Méhészeti Kutató Állomás vezetője.
DR. SZALAY LÁSZLÓ a nemzeti muzeumi állattárhoz beosztott középiskolai tanár, a Kir. Magy. Természettudományi Társulat állattani szakosztályának jegyzője, a Magyar Rovartani Társaság könyvtárosa.
SZEMERE LÁSZLÓ


 BREHM: AZ ÁLLATOK VILÁGA
http://mek.oszk.hu/03400/03408/html/index.html[2020. 10. 21. 17:14:03]
a M. Kir. Növényélet- és Kórtani Állomás gombászati osztályának vezetője, a M. Kir. Madártani Intézet megfigyelője.
SZEMERE ZOLTÁN nyug. honvéd huszárőrnagy, a M. Kir. Madártani Intézet megfigyelője.
DR. SZILÁDY ZOLTÁN egyetemi m.-tanár, megbizott egyetemi előadó.
DR. VARGHA GYÖRGY áll. középisk. szakfelügyelő, a Magyar Földrajzi Társaság didaktikai szakosztályának elnöke.
DR. VARGA LAJOS reáliskolai tanár.
WARGA KÁLMÁN m. kir. ornithologus.
DR. VÉGHELYI LAJOS m. kir. kisérletügyi asszisztens.
DR. WELLMANN OSZKÁR állatorvosi főiskolai nyilvános rendes tanár, az Orsz. Törzskönyvelő Bizottság alelnöke, az Állandó Felülbiráló Tanács és az Orsz. Állategészségügyi Tanács tagja, a „Köztelek” szarvasmarhatenyésztési és tejgazdasági rovatának vezetője.
WINKLER JÁNOS gazdasági egyesületi titkár, a Baromfitenyésztők Orsz. Egyesületének főtitkára, gazd. tanácsos.
DR. ÉHIK GYULA egyetemi magántanár, megbizott egyetemi előadó, a Magyar Nemzeti Múzeum őre és az emlősgyűjtemény vezetője
Digitális kiadás: Arcanum Adatbázis Kft. 2000. XML-HTML konverzió: KiruNews Bt.
A MEK-változat az ISZT támogatásával készült Hungarológiai Alapkönyvtár


 Brehm: Az állatok világa / GRÓF KLEBELSBERG KUNÓ ELŐSZAVA
http://mek.oszk.hu/03400/03408/html/13.html[2020. 10. 21. 17:14:14]
BEVEZETÉS TARTALOM AZ ELSŐ NÉMET KIADÁS ELŐSZAVÁBÓL
GRÓF KLEBELSBERG KUNÓ ELŐSZAVA
A szellemi tudományok emberei gyakran sajnálattal állapítják meg, hogy az olvasóközönség érdeklődése újabban inkább a természettudományok felé fordul. Korábban főként a bölcsészet és a történelem ragadta meg az embereket, ma lehámlott a természettudományokról a „száraz” jelző s például a kitűnően szerkesztett Természettudományi Közlöny egyik legelterjedtebb nyomdaterméke Magyarországnak. E téren legjobban növeli a közérdeklődést a könnyed, művészi előadás, aminek különös frissességet adhat ráadásul az, ha az író olyant ad elő, amit közvetlen szemlélésből ismer. A műszavakkal dobálódzó és adathalmazban vájkáló, szakszerűsködő szobatudós hamar készen van a tudományok úgynevezett népszerűsítésének lenézésével. Az olvasóközönségnek, természetesen, más a felfogása. Ez magyarázza meg azt, hogy Alfred Eduard Brehm-nek, a nagy német zoológusnak, munkája a legkülönbözőbb nyelveken mindig újabb és újabb kiadásokban jelenik meg. A siker titka az, hogy többnyire saját szemével látta, amit leírt és mesterien, kristálytisztán tudta előadni mondanivalóját. Ez az újabb kiadás is kétségtelenül sok gyönyörűséget szerez majd azoknak, akik a természettudományok iránt érdeklődnek és hozzá fog járulni az állattani ismeretek terjesztéséhez. Az ilyen könyv valósággal iskolánkívüli népművelési munkát végez.
BEVEZETÉS TARTALOM AZ ELSŐ NÉMET KIADÁS ELŐSZAVÁBÓL


 Brehm: Az állatok világa / AZ ELSŐ NÉMET KIADÁS ELŐSZAVÁBÓL
http://mek.oszk.hu/03400/03408/html/14.html[2020. 10. 21. 17:14:25]
GRÓF KLEBELSBERG KUNÓ ELŐSZAVA TARTALOM A MÁSODIK NÉMET KIADÁS ELŐSZAVÁBÓL
AZ ELSŐ NÉMET KIADÁS ELŐSZAVÁBÓL
Gazdag irodalmunkban sok az elismerten kitünő állattani mű, de kevés az olyan, amely az állatok életével részletesen foglalkozik. Rendesen, kivált a felsőbb osztályokban, beérik az állati test beható külső és belső leírásával, sőt néha egyenesen olyan színe van a dolognak, mintha a tudományossággal összeegyeztethetetlennek vélnék az állatok életével és cselekvésével való foglalkozást, s mintha csak éppen annyi időt és teret szabadna erre szánni, hogy beigazoltassék, miszerint a szóban levő tárgy nemcsak érző és mozgásra képes, hanem cselekvő és ható lény is.
Ez éppoly jogosulatlan, mint egyoldalú eljárás okait könnyű kitalálni. Az állattan mesterei a főiskolákban vagy a nyilvános gyüjteményeknél működnek. E helyeken a boncoló- és rendszer-tudományra csábító tömege az anyagnak áll rendelkezésükre, s ha ezzel az anyaggal valóban meg akarnak bírkózni, akkor nem marad idejük az állat életének megfigyelésére – nem is említve azt, hogy az ilyen megfigyelésnek vadász- és vándorélet az egyik fő feltétele.
Az említett búvároknak rendkívül fontos felvilágosításokat köszönünk az állati test külső és belső szerkezetéről s ezáltal életnyilvánulásaik magyarázatáról; a tudománynak az egész ismeretágat áttekintő és rendező mestereit látjuk bennük, s hajlandók vagyunk a gyüjtő utazókat velük szemben segédeknek tekinteni, ámbár nem titkolhatjuk el magunk előtt sem, hogy csak tőlük kapjuk meg az egész állat ismeretét. Mert csak az élő állat „érző és mozgásra képes” lény: a holt, a kitömött, a szeszben elrakott állat mindenkor csak „tárgy” marad.
Így tehát az utazók s a tájainkat vadászva bejáró kutatók azok, akiktől az állati életre vonatkozó leírásokat követeljük és követelhetjük. Rájuk hárult a feladat, hogy elsősorban az élő állatot vegyék szemre; a holt állat tudományos tárgyalására más erők vannak; hisz az állattan eredményes kifejlődéséhez is elengedhetetlen föltétel a munkamegosztás.
Ilyetén nézetek bírtak rá e könyv megírására. Felejthetetlen atyám tanítása és példája kora ifjúságom óta az állatok önálló megfigyelésére ösztönzött, főleg pedig délen és északon való hosszú vándoréletemben, valamint későbbi munkakörömben számos olyan alkalmam volt erre, ami mások elől elzárva maradt. Ennek ellenére a magam megfigyeléseit nem tartottam a közzétételre eléggé fontosaknak s ezért azt hittem, helyesen járok el, ha összeolvasztom azokat mások tapasztalataival. Ezáltal a munkának meglesz az általános állattan jellege, s mivelhogy ez az általánosság ilymódon meg van alapozva, elhatároztam, hogy az eredeti tervet kiszélesítem oly módon, ahogy az jelen alakjában mutatkozik.
Régebbi megfigyelők elsőségi jogát mindig megóvtam, ha úgy találtam, hogy megfigyeléseik helyesek vagy legalább is valószínűek voltak; olyankor is megtettem ezt, amikor az illető állatokat magam figyeltem meg; éppen így a művészek is jelezték, vajjon az élő állatot rajzolták-e le vagy csak jó kép után dolgoztak. Ahol módom volt rá, elmentem a forrásig és csak lényegtelen adatoknál, így például klasszikus idézetek ismétlésénél tértem el ettől: fontosabb teendőm volt, mint régi írások között túrkálni. Ha tehát ilyetén adatokban hiba találtatnék, viselje értük a felelősséget.
Oken.
GRÓF KLEBELSBERG KUNÓ ELŐSZAVA TARTALOM A MÁSODIK NÉMET KIADÁS ELŐSZAVÁBÓL


 Brehm: Az állatok világa / A MÁSODIK NÉMET KIADÁS ELŐSZAVÁBÓL
http://mek.oszk.hu/03400/03408/html/15.html[2020. 10. 21. 17:14:36]
AZ ELSŐ NÉMET KIADÁS ELŐSZAVÁBÓL TARTALOM A HARMADIK ÉS NEGYEDIK NÉMET KIADÁS
ELŐSZAVÁBÓL.
A MÁSODIK NÉMET KIADÁS ELŐSZAVÁBÓL
Az olyan könyv, mint „Az Állatok világa”, amely egyértelmű kedvező megítélésben részesült, általánosan elterjedt, amelyet mindenki tanító örömmel és köszönettel üdvözölt, mindenki tanuló élvezettel és haszonnal olvasott, amelyet majdnem minden művelt nép nyelvére lefordítottak, azt a kényszerítő kötelezettséget rója szerzőjére, hogy minden új kiadást gondos átdolgozás szűrőjén bocsásson keresztül. Igyekeztem ennek a kötelezettségnek teljes erővel megfelelni, minden tekintet nélkül az első kiadás tartalmára; ugyanezt a kötelezettséget munkatársaim is elismerték és teljesítették; valamennyi közreműködő művész is ez elveket követte; a kiadóvállalat minden óhajtást számba vett, semmi áldozattól sem riadt vissza, hogy a kitűzött feladat megvalósítását lehetővé tegye; végül a műnek sok barátja is iparkodott, hogy azt értékes közlésekkel gyarapítsa. „Az Állatok világa” ilyetén együttműködés révén lényegesen megváltozott alakban, helyesbítve, kijavítva, gazdaggá és teljessé téve jelenik meg: új könyv régi cím alatt. Eredeti jellegét azonban nem akartuk elhomályosítani, sem népszerű voltát elrabolni.
„Az Állatok világá”-nak ezután is, mint eddig az legyen a hivatása, hogy otthonossá váljék a művelt családban, a szó legszebb értelme szerint szellemi kincs legyen a házban. Nem íródott tudományos köröknek, sem éretlen gyermekeknek; mindazonáltal az előbbiek is bizonyára találnak e népszerű könyvben egysmás figyelemreméltót, s az utóbbiak előtt is feltárulhat tartalma felnőttek közvetítésével.
Ez újabb s a régebben tárgyalt szempontokból nézze mindenki ezt az új kiadást. E műnek, nézetem szerint, még a szigorúbb megítélésétől sincs mit tartania. Aki azt keresi benne, amit a mű címe és tervezete szerint keresni joga van, az nem fog csalódni; aki pedig mindig szem előtt tartja a címet, az nem fog benne olyant keresni, amit nem találhat meg. Fogyatékosság és tévedés érthető módon akadhat ebben a kiadásban is; ezeknek megtalálása és helyesbítése, hogy később elkerültessenek, az olvasó hálát érdemlő feladata lesz. Tárgyias és jóindulatú megítélés mindenkor meleg hálára fog kötelezni elfogult vagy pártállásponttól befolyásolt, rosszindulatú kifogásolás továbbra is megközelíthetetlennek fog találni.
Berlin, 1876 március 6-án.
Brehm A. E.
AZ ELSŐ NÉMET KIADÁS ELŐSZAVÁBÓL TARTALOM A HARMADIK ÉS NEGYEDIK NÉMET KIADÁS
ELŐSZAVÁBÓL.


 Brehm: Az állatok világa / A HARMADIK ÉS NEGYEDIK NÉMET KIADÁS ELŐSZAVÁBÓL.
http://mek.oszk.hu/03400/03408/html/16.html[2020. 10. 21. 17:14:48]
A MÁSODIK NÉMET KIADÁS ELŐSZAVÁBÓL TARTALOM A KIADÓ ELŐSZAVA
A HARMADIK ÉS NEGYEDIK NÉMET KIADÁS ELŐSZAVÁBÓL.
1890-ben jelent meg Az állatok világa" harmadik német kiadása. Szerkesztője, Pechuel-Loesche bejelenti, hogy Brehm alaprajzának és felfogásának megóvása mellett az új felfedezések folytán lényegesen ki kellett a művet egészíteni. E megbővülés folytán dr. Haacke Vilmost kellett munkatársul vennie.
Az 1918–1927-ben megjelent negyedik német kiadást zur Strassen Ottó szerkesztette, most már a munkatársak egész sorának közreműködésével. Az Állatok világát a legújabb állatrendszertan szerint alakította át; mint mondja, egyéb változtatást is végzett rajta, hogy az „öreg Brehm” az olvasó számára továbbra is megbízható kalauz maradjon. Újítás történt az illusztrációk dolgában is: a festett és rajzolt képekhez még hozzájárult hiteles fényképek egész tömege.
A MÁSODIK NÉMET KIADÁS ELŐSZAVÁBÓL TARTALOM A KIADÓ ELŐSZAVA


 Brehm: Az állatok világa / A KIADÓ ELŐSZAVA
http://mek.oszk.hu/03400/03408/html/17.html[2020. 10. 21. 17:14:59]
A HARMADIK ÉS NEGYEDIK NÉMET KIADÁS
ELŐSZAVÁBÓL. TARTALOM BREHM ALFRÉD
A KIADÓ ELŐSZAVA
Brehm korszakos nagy művének s a tudomány népszerűsítésének jelentőségét gróf Klebelsberg Kuno magy. kir. vallás- és közoktatásügyi miniszter úr fejti ki elöljáró soraiban. A tömörségében mesteri előszó után a kiadónak nincs más feladata, mint hogy tájékoztatást adjon az elvekről, amelyek szerint az új magyar Brehm kialakult.
Az Állatok világa jelen magyar kiadása a német negyedik, tehát legújabb kiadás után készült, annak az elvnek szemmeltartásával, melyet Méhely Lajos, a régi magyar kiadás megindítója és első szerkesztője oly klasszikusan fejezett ki előszavában: „A magyar Brehm nem lehet a német eredetinek egyszerű fordítása, ...ki kellett küszöbölnünk a német eredetinek mindazon vonatkozásait, melyek a magyar észjárást és érzelemvilágot hidegen hagyják. A műbe bele kellett vinnünk az eredeti magyar megfigyelések kincsét és föl kellett ölelnünk a magyar fauna jellemző alakjait...”
Ez elv szerint készült az új magyar Brehm is, kiegészítve az új felfedezések és megfigyelések egész sorával, teljessé téve nemcsak a magyar fauna részletes ismertetésével, hanem a gazdasági állattan fontos elemeivel s a tudomány haladásának olyan eredményeivel, amelyek a német kiadásban hiányzanak. Ez a magyar Brehm tehát nemcsak magyarságával tér el a némettől, hanem azzal is, hogy teljesebb és gazdagabb nála, mintha csak a nagy műnek ötödik kiadása lenne.
Ezért az eredményért elsősorban a magyar zoológusoknak azt a táborát illeti köszönet és elismerés, amely a nagy művet munkálta. Ámde köszönetet kell mondanunk a mű német kiadójának, a lipcsei Bibliographisches Institutnak, a régi magyar Brehm kiadójának, a Légrády Testvéreknek, az American Museum of Natural Historynak, akik nagy előzékenységgel mozdították elő a magyar kiadás ügyét, valamint mindazoknak a magyar iparvállalatoknak, amelyek a nagy és szép mű létrehozásában közreműködtek.
A HARMADIK ÉS NEGYEDIK NÉMET KIADÁS
ELŐSZAVÁBÓL. TARTALOM BREHM ALFRÉD


 Brehm: Az állatok világa / BREHM ALFRÉD
http://mek.oszk.hu/03400/03408/html/18.html[2020. 10. 21. 17:15:10]
A KIADÓ ELŐSZAVA TARTALOM AZ ÁLLATI ÉLET ALAPVONALAI
BREHM ALFRÉD
Brehm Alfréd Edmund, a természet és az állatvilág ismeretének és szeretetének világszerte ismert népszerűsítője, 1829 február 2-án született Unterrenthendorfban, Németországban a szász-weimari hercegségben. Apja Brehm Lajos Keresztély, Unterrenthendorf papja, a német madártan tudományának egyik megalapítója, akinek híres madárgyüjteményében gr. Lázár Kálmán révén sok magyar példány is volt, Petényi Salamont, a híres magyar ornithológust kérte fel a kis fiú keresztapjául. A kis Brehm édesanyja, a lelkész második felesége, jólelkű, klasszikus műveltségű asszony, aki nagy gondot fordított gyermekei nevelésére, a nélkül, hogy bármiképpen is korlátozta volna őket. Az unterrenthendorfi paplak élete élesen elütött a többiétől, ami döntő befolyással volt a gyermek fejlődésére. Az apa már kora reggel, a hétnek majdnem minden napján puskával a vállán útnak indult a thüringiai erdőségbe, hogy ritka madarakra vadásszon. Fiai, elsősorban Alfréd, már egész kicsi korukban elkísérték apjukat ezekre a kirándulásokra és így már korán hozzászoktak a természet életének megfigyeléséhez és szeretetéhez. Téli estéken pedig együtt ült a család a dolgozószobában és figyelte, mint tömi ki az apa az elejtett madarakat, az anya pedig fölolvasott Schillerből és Goethéből, vagy drámai közvetlenséggel élményeit adta elő. Alfréd élete fogytáig kedvteléssel foglalkozott a drámai költészettel és versekkel és még szibériai útján is azzal mulattatta útitársait, hogy Goethe Faustjából szavalt nekik. Kétségtelen, hogy a gondolatok kifejezésének elevenségét és a nyelv szépsége iránti érzékét édesanyjától örökölte.
Mindezek után különös, hogy a fiatal természetbúvár 1843-ban nem adta magát az orvostudományra, mint testvérbátyja, hanem mérnöknek ment. Ebben az elhatározásában nyilván az vezette, hogy a természettudomány mívelése akkortájt nemigen biztosított megélhetést. Négy évig, azaz 1847-ig építészetet tanult Altenburgban és itt szerzett ismereteit bőségesen értékesíthette későbbi élete folyamán állattani intézetek berendezésében és vezetésében. Azonban egy váratlanul kínálkozó lehetőség, hogy idegen országokat meglátogat, hirtelen kizökkentette pályájából. Báró Müller János Vilmos, aki szenvedélyes vadász és természetbarát volt és már korábban bejárta Afrika egy részét madártani tanulmányok céljából, fiatal útitársat keresett második útjára és pedig olyat, aki az állatok, elsősorban a madarak elejtésében, gyüjtésében és kikészítésében járatos. Keresve sem találhatott volna alkalmasabbat a fiatal Brehmnél, akiben egyszerre föllángolt a természet iránt való egy darabig elnyomott szeretet; kész örömmel csatlakozott a báróhoz.
1847 július 6-án szálltak hajóra Triesztben. Brehm ekkor alig mult 18 esztendős. Rövid görögországi tartózkodás után Egyiptomban, Kairó városában állapodtak meg, ahol azonban csakhamar mind a ketten súlyosan megbetegedtek napszúrásban, úgyhogy az augusztus 7-iki földrengés rémületes pillanataiban sem menekülhettek ki a szabad ég alá. Fölgyógyulásuk után néhány kellemes napot töltöttek még Kairóban Wrede báró társaságában és azután szeptember 28-án útnak indultak Afrika belseje felé egy katolikus papokból álló misszióval együtt. Legközelebbi céljuk Khartum volt. Bárkán haladtak a Níluson fölfelé, természetesen lassan haladva, úgy hogy idejük javarészét vadászgatással töltötték a parton. Dongolában a Müller-féle expedició elvált a társaság többi részétől, tovább folytatta útját Ambukolig, ahol megtették az előkészületeket a Bajuda sivatagon való átkelésre. December 30-án vágtak neki útjuknak és 1848 január 8-án érték el Khartumot, Szudán fővárosát. A kormányzó, Szoliman pasa nagyon barátságosan fogadta őket. Itt hosszabb tartózkodásra rendezkedtek be és csakhamar egész kis állatkertet gyüjtöttek össze. A vadászattal is igen szép eredményeket értek el, Brehmet azonban az őserdő közepén, éppen huszadik születésnapján, súlyos láz lepte meg, amely már a Níluson való utazás közben is mutatkozott, úgy hogy nagybetegen kellett Khartumba visszatérnie. Alighogy fölgyógyult, visszatért az őserdőbe, hogy elhozza onnan 130 darab kikészített madárból álló zsákmányát. Önfeláldozása ellenére azonban súlyos nézeteltérés támadt közte és a báró között, ami majdnem szakításra vezetett. Müller ugyanis nagyobb eredményre számított, holott Brehm, betegsége és az őserdő járhatatlansága ellenére minden tőle telhetőt elkövetett a siker érdekében. „Nagyon felháborított – írja Brehm útleírásában – ez a hálátlanság. Még a láztól letörten is dolgoztam. Ekkor éreztem először, hogy a gyüjtő és természetbúvár fáradozásait csak ritkán követi elismerés. Ha a tudomány nem vonzott volna ellenállhatatlan vággyal, ha nem jutalmazott volna meg az az érzés, hogy szolgálhatom, e pillanattól fogva beszüntettem volna megfigyeléseimet és gyüjtőtevékenységemet. És ezzel magam zártam volna be magam előtt a boldogság kapuját, mert egyre tisztábban látom: fáradságos utaim és szomorú tapasztalataim dúsgazdagon jutalmaztak meg.”


 Brehm: Az állatok világa / BREHM ALFRÉD
http://mek.oszk.hu/03400/03408/html/18.html[2020. 10. 21. 17:15:10]
Február végefelé a két útitárs Petherik egyiptomi szolgálatban álló angol őrnagyhoz csatlakozott, aki jobban értette a bennszülöttek nyelvét, mint ők, és aki Kordofanban geológiai vizsgálatokat akart végezni. A Fehér-Níluson haladtak fölfelé Torrah faluig, itt Brehmet és Müllert megint elfogta a láz és így nem minden aggodalom nélkül indultak neki március 9-én a szárazföldi útnak. El Obeidben töltött hosszabb idő után tovább vonultak Kordofan felé. Zsákmányuk a különböző sas, sólyom és keselyűfajokban, valamint az erdők díszmadaraiban igen bőséges volt, a tartózkodás egyébként is tanulságos és romantikus volt, hiszen hiénák és leopárdok éjszakánként állandóan a nyomukban jártak és oroszlánok nem egyszer rabolták el zsákmányukat a falvak közelében legelésző csordákból. Ám a gyilkos klíma négy hónap multán visszatérésre kényszerítette őket. Brehm a sivatagon való visszatérés közben tevéje hátán olyan rettenetes kínokat szenvedett, hogy azt hitte, már nem kerül élve haza. Megállás nélkül tértek vissza Khartumba, ahol csodálkozva értesültek 1848 tavaszán az Európában lejátszódó eseményekről. Ámbár a meginduló esős időszak gyüjteményük bőséges szaporításával kecsegtetett, lázuk miatt második khartumi tartózkodásukat meg kellett rövidíteniök és augusztus 28-án útnak indultak Egyiptom felé. Életveszélytől környékezve haladtak át a vízeséseken és boldogan érkeztek meg október 28-án Kairóba, mert végre megszabadultak a sivatag és az éghajlat veszedelmeitől és biztonságban tudták élő és kitömött állatokból álló gyüjteményüket. Az év hátralévő részét vadászkirándulásokkal töltötték. 1849 január 29-én Brehm Alexandriáig kísérte a bárót, ahol elváltak. Abban állapodtak meg, hogy Müller visszatér Európába, Brehm pedig Egyiptomban marad és a báró számlájára jobban fölszerelve és fölkészülve újra visszatér Afrika belsejébe, hogy a gyüjteményt kiegészítse. Brehm második egyiptomi tartózkodása 20 hónapig, 1850 májusáig tartott. Ezt az időt nemcsak arra használta föl, hogy alaposan tanulmányozza az ország állatvilágát, hanem figyelmét a benszülöttek szokásaira és erkölcseire, életmódjukra és szociális viszonyaikra is kiterjesztette. Hogy jobban beleélje magát ebbe az idegenszerű életbe és hogy további útjaira is jobban fölkészüljön, arab nyelvmestert fogadott, akinek a kíséretében bejárta az országot. Érintkezést keresett valamennyi társadalmi réteggel. Közöttük élt, keleti viseletben résztvett a hívők ünnepségein és úgy viselkedett, hogy sokan már hitehagyottnak nézték. Ez a magatartása és eljárása nemcsak élvezetesebbé tette útleírásait, de megkönnyítette későbbi útjait is a mohamedán országokban, amennyiben megszerezte számára a próféta híveinek bizalmát és lehetővé tette olyan körülmények megismerését is, amelyek a legtöbb utazó számára ismeretlenek vagy érthetetlenek maradnak. Akadálytalanul résztvett a Bairamünnepségeken és végül arab nevet és címet vett föl: Chalihl effendinek hivatta magát.
Ebben az időben új ismeretségekre is tett szert, amelyek tervbe vett szudáni utazása szempontjából nagyon fontosak voltak. Ezek közé tartozik dr. Reitz Konstantin, aki akkortájt az alexandriai osztrák-magyar főkonzulátusnál teljesített szolgálatot és később Khartumban konzul lett. Megismerkedett továbbá a frankfurti Rüppellel, az ismert utazóval és természetbúvárral, aki már évtizedekkel azelőtt észak-kelet Afrika jelentős részét átkutatta és hasznos tanácsokkal szolgálhatott neki. Szorosabb kötelék fűzte még Wrede báróhoz is, aki már beutazta Törökországot, Sziriát és Palesztinát, Kisázsia és Arábia túlnyomó részét és akit Müller báró szintén szerződtetett harmadik tudományos expedíciója számára. A tél nagy részét Brehm a Mensalehtó mellett töltötte, ahol számtalan odavaló és idegen madár ad egymásnak találkozót, ahol tehát bőséges tapasztalat és gazdag gyüjtemény volt szerezhető. Kora tavasszal pedig találkozott az éjszaka repülő vándoraival, amelyek Afrika belsejéből Európába visszatértükben itt megpihentek. Ekkortájt Brehm sokat foglalkozott az otthoni dolgokkal, annál is inkább, mert két évvel idősebb mostohabátyja, Oszkár közölte vele, hogy részt kíván venni a szudáni útban, amelynek előkészületei egyre komolyabb formát öltöttek. Az akkori osztrák konzulátus által az egyiptomi kormánytól kieszközölt fermán, amely az utazóknak mindenféle könnyítést és valamennyi egyiptomi hatóságnál barátságos és megtisztelő fogadtatást biztosított, már 1849 március óta Brehm kezében volt; a velük való érintkezésben azóta nagy hasznát látta. Természetesen e nélkül is már megtanulta, miképpen kell török hivatalnokokkal bánni. Ali nevű szolgáját, a kiszolgált török katonát, mint kavaszt, ezüsttel kivert pisztolyokkal szerelte föl, és minden alkalommal előre küldte a török urakhoz, akiknél el akart valamit érni. Ezzel a helyi viszonyokra jellemző ötletével sok előnyt csikart ki, mert az évezredes elnyomatásban és megalázkodásban élő népek között a hatalom látszatával való föllépés mindig nagy tekintélyt ad.
Mialatt Müller báró Németország tudományos folyóirataiban nagyhangon hirdette harmadik expedicióját, amely majd a fekete földrész szívéig hatol és amelynek számára az osztrák kormány támogatását is igyekezett megnyerni, azalatt Brehm áhítozva várta a fölszereléshez szükséges és gyakran megigért pénzösszegeket. Végre 1849 november 24-én megérkezett Oszkár bátyja, dr. Vierthaler Richárd orvossal együtt, aki saját költségén kivánt résztvenni az expedicióban, de a Brehm által előirányzott 84.000 piaszter helyett csak 30.000 piasztert hozott Müller bárótól, holott ezt az összeget már jóformán fölemésztették az előkészületek, úgy, hogy Brehm, mint az


 Brehm: Az állatok világa / BREHM ALFRÉD
http://mek.oszk.hu/03400/03408/html/18.html[2020. 10. 21. 17:15:10]
expedició vezetője, – Wrede báró ugyanis ilyen körülmények között elszakadt a társaságtól –, nem merte a felelőséget vállalni az útért. Végre, miután a báró még 500 tallért küldött és megigérte, hogy július elsején nagyobb összeggel maga is megjelenik Khartumban, 1850 február 24-én útnak indultak. Természetesen akkor még nem sejtették, hogy valamennyiök közül csak a vezető, Brehm fogja hazáját viszontlátni. Az út, amelyhez Alin, a török obsitoson kívül két német szolgát és néhány nubiait is szerződtettek, kezdetben minden baj nélkül haladt előre. Eleinte úgy látszott, hogy zsákmányuk még kielégítőbb lesz, mint az előző alkalommal, de Dongolában, ahol néhány napra megálltak, súlyos csapás érte őket. 1850 május 8-án a Nílusban való fürdés alkalmával Brehm Oszkár a vízbe fúlt és Dongola mellett, a sivatagban, kellett őt eltemetni. Ez a haláleset tudományos nézőpontból is súlyos csapás volt, mert Brehm Oszkárnak különös érzéke volt a természet apró teremtményei iránt, ami öccséből teljesen hiányzott. Útleírásaiban legalább is csak kivételesen emlékszik meg egy-egy bogárról, vagy pillangóról, holott a forró égöv alatt ezek lényeges tényezői az állatok világának.
Július 13-án a karaván nagy nehézségek után elérte Khartumot, ahol nagyon szíves fogadtatásban részesült. Ez annál fontosabb volt számukra, mert pénzük már elfogyott, de sikerült kölcsönt fölvenniök és így szeptember havában Brehm hathetes vadászkirándulásra indulhatott a Kék Nílus erdőségeibe, ami bőséges zsákmányt eredményezett. Útközben azonban megint utólérte a láz és erősen legyöngülve érkezett vissza október végén Khartumba.
Minthogy Müller báró igérete ellenére nem érkezett meg, sőt pénzt sem küldött, Brehm a legnagyobb zavarba jutott és kétségkívül uzsorások kezébe került volna, ha Latif pasa, Szudán főkormányzója, önzetlen módon nem állott volna melléje és nem adott volna kölcsön 5000 piaszert kamatmentesen. Mihelyt Brehm meggyógyult, most már nagyobb társaságban újra visszatért a Kék-Nílus trópusi erdeibe. Három hónapig tartózkodott ott, messze túlment Sennáron egész Rosairesig jutott és a madarak életére vonatkozóan várakozáson felül gyüjtött adatokat. A legritkább madárfajokat figyelhették meg és ejtették zsákmányul. Táboruk körül éjszakánként az oroszlánok ordítását hallották, elefántcsordákat és majomtársaságokat tanulmányozhattak. Vadásztak krokodilusra és vízilóra, amely alkalommal Brehm majdnem áldozatul esett egy feldühödött hippopotámusznak. Több, mint 1400 madárfaj volt a Kék-Nílus-menti vadászkirándulás eredménye.
A társaság 1851 márciusában érkezett vissza Khartumba. Nem sokkal utóbb foglalta el állását s vette át az akkor osztrák konzulátus vezetését dr. Reitz Konstantin, akivel Brehm Alexandriában megismerkedett és aki magával hozta Müller báró levelét, amelyben tudomására adta Brehmnek, hogy tönkrement és így az expedició költségeit tovább nem viselheti. A helyzet kétségbeejtővé vált. Csak néhány nappal azelőtt vett föl három Khartumban tartózkodó angoltól kisebb összeget kölcsön, holott azok is pénzzavarban voltak. Háromezer kilométernyire hazájától, Afrika belsejében, elhagyatva és elárulva, az éhhalál várt volna rájuk, ha Brehm bizalomgerjesztő egyénisége révén több jómódú mohamedán, minden garancia nélkül, nem segítette volna ki őket. Brehm minden követ megmozgatott, hogy hazájából megkapja a szükséges összegeket és ez alatt vadászattal és rabulejtett s megszelidített állatok megfigyelésével foglalkozott. „Valóban nem lett volna szabad panaszkodnom – írja később, visszagondolva ezekre az időkre –, szegénységem ellenére még mindig sok-sok mindenem volt. Ott volt számomra az Isten napja és a fönséges, szent természet, házam udvarában pedig egy kis külön világ. Mennyi gyönyörűségem telt szelíd ibiszeimben, hogy hízelegtek nekem a majmok és hogy udvarolt Bachida, a fiatal nőstényoroszlán”. Ekkor fogott hozzá tulajdonképpen Brehm az állatok lelki életének tanulmányozásához.
Már 14 hónapot töltött Szudánban és még mindig nem tudta adósságait kifizetni, holott folyvást visszatérő láza egyre sürgetőbbé tette a távozást. Ekkor utazott el egy szentpétervári német kereskedő Khartumból, aki fölajánlotta, hogy magával viszi Brehmet, poggyászával együtt Kairóig és megfizeti az útiköltségét is. Ezt a kínálkozó alkalmat nehéz lett volna elmulasztani, de vajjon hogy utazzék el, amíg nem tett eleget kötelezettségeinek a kormányzóval és többi barátjával és pártfogójával szemben? Nem volt más választása, mint hogy megkérje Latif pasát, járuljon hozzá ahhoz, hogy adósságait Kairóból küldje meg. A pasa nemcsak szó nélkül beleegyezett ebbe a megoldásba, hanem még 5000 piasztert is rendelkezésére bocsájtott. Husszein Archa, egy másik mohamedán hitelezője, szintén nemeslelkűen viselkedett, nemkülönben Ali török szolgája, aki időközben Khartumban megnősült, s a jó példát követték a nubiai szolgák is. Brehm számára nem volt könnyű, hogy hűséges embereitől, a derék Reitztől és útitársától Vierthalertól megváljék. Ezek még egy darabig elkísérték őt a Níluson hajón, amelyre 1851 augusztus 18-án szállt föl. A Németországban való boldog viszontlátás reményében váltak el egymástól. Bizonyára nem gondolták, hogy utoljára szorítják meg egymás kezét. Vierthaler a következő nyáron a láz áldozata lett, Reitz egy félévvel később követte őt. Brehm csak fiatal, edzett szervezetének köszönhette, hogy


 Brehm: Az állatok világa / BREHM ALFRÉD
http://mek.oszk.hu/03400/03408/html/18.html[2020. 10. 21. 17:15:10]
baj nélkül megszabadult az átkos éghajlat veszedelmeitől. Az utasok október 20-án érkeztek meg Kairóba. Az odavaló keresztények segítségével eleget tett kötelezettségeinek. A telet Egyiptom fővárosában töltötte, hogy kipihenje az utolsó hónapok fáradalmait és betegségeit. Néhány ismerőse társaságában még kirándult a Vöröstenger mellé és a Sínai-hegységbe és végre fölkészült a hazautazásra.
1852 április 30-án gazdag gyüjteményével egyetemben elindult Kairóból és hosszabb alexandriai tartózkodás után, május 28-án, partraszállt Triesztben, ahol már várták a berlini megbízottak, hogy átvegyék tőle az ottani állatkert számára a magával hozott állatokat. Miután gyüjteménye javarészét Bécsben eladta, 1852 július 16-án, öt évi távollét után, visszatért szülei házába.
Magától értetődik, hogy hosszú egyiptomi és közép-afrikai tartózkodása nagy befolyással volt életpályájára és teljesen felborította régi terveit. Ha az expedició, sőt maga Brehm is, nem voltak kellőképpen felkészülve ahhoz, hogy jelentős tudományos eredményeket érhessenek el, a vadászatok alkalmával és a rabul ejtett állatokon végzett megfigyelései döntő hatással voltak jövendőbeli tanulmányaira. A mérnöki pálya folytatásáról természetesen többé szó sem lehetett. 1853-tól 1856-ig a jénai és bécsi egyetemeket látogatta és kizáróan természettudományokkal foglalkozott. Ezidőtájt már irodalmilag is működött, a szakfolyóíratokban madártani megfigyeléseket tett közzé és 1853-ban résztvett a német ornithológiai társaság megalapításában. 1855-ben Jénában kiadta három kötetben észak-keletafrikai útijegyzeteit. Ez az érdekes olvasmány nemcsak természet- és vadászleírásokban gazdag, különösen ami a madarak világát illeti, de néprajti szempontból is értékes munka. A könyv címlapján az újdonsült dr. philosophiae neve alá már azt is odaírhatta, hogy tagja a Tudományos Akadémiának és más tudós társaságoknak.
A következő esztendőben Madridban élő orvos bátyjával beutazta Spanyolországot, ahol sok új tapasztalattal bővítette ismereteit.
Spanyolországból való visszatérése után, 1858-ben Lipcsébe költözött, ahol szoros kapcsolatba került Rossmässlerrel, e kor egyik németországszerte ismert írójával, akivel később, 1863-tól 1867-ig együtt adta ki „Az erdő állatai” című munkáját. Itt lépett összeköttetésbe a „Gartenlaube” című rendkívül elterjedt és népszerű hetilappal is, amelynek révén a fiatal utazó neve széles körökben ismertté vált. Keil Ernő, a „Gartenlaube” megalapítója és szerkesztője, tisztában volt Brehm értékével és ezért lehetővé tette, hogy a Németországban és az egyenlítő tájékán szerzett tapasztalatait kiegészíthesse. Brehm újabb utazása alkalmával eljutott Norvégiába, a Lappföldre és a Nordcapig. 1861-ben adta ki a „Madarak élete” címmel színesen, szinte költőiesen megírt munkáját, amely egyesíti magában délen és északon végzett megfigyeléseit. Ez a munka több kiadást ért meg. Ezenfelül folytatta munkásságát a Gertenlaube-nál és népszerű tudományos lapokban is.
Brehm 1865-ben tanári állást vállalt Lipcsében, dr. Zille Rudolf tanintézetében és egy felsőbb leányiskolánál. Biztos kenyérre akart szert tenni, hogy feleségül vehesse menyasszonyát, Reitz Matildot. A bájos, élénk kisasszony Brehmnek élete végéig jószelleme volt, munkásságának őrzője és segítője.
Legközelebbi tudományos útján felesége is elkísérte. 1862-ben ugyanis II. Ernő szász-kóburg-góthai herceg feleségével és nagy kísérettel Egyiptomba és a Bogos tartományokba tudományos expediciót szervezett. Brehm előreutazott. 1862 március 6-án érkezett meg Masszauába, a Vörös-tenger nyugati partvidékére. Csak két hétig folytathatta nyugalmas megfigyeléseit, mert március 27-én megérkezett már az egész társaság, köztük Gerstäcker, a hírneves regényíró is.
A tenger és a hegyvidék között elterülő keskeny sivatagsáv igen gazdagnak bizonyult érdekes tapasztalatokban. A hercegasszony szalmapalotáját, amely köré a többi utas táborsátora csoportosult, éjjelente csakhamar üvöltő hiénák vették körül és Brehm örömmel jelenthette gazdáinak, hogy a hegységben elefántcsorda nyomára akadt. A vadászat, a táj szépsége és a hegyvidéki növényzet gazdasága dús eredményekkel biztatták, de Brehm április 9-én megbetegedett és láza nem mult el egészen hazaindulásáig.
E szerencsétlen körülmény ellenére is, Brehm igen érdekes megfigyeléseket végzett, amelyeket 1863-ban Hamburgban közzé is tett.
Brehm munkásságában egyre jobban előtérbe nyomult egy eleddig meglehetősen elhanyagolt elem: az állatok életének tanulmányozása. Az újabb állattudományi munkák – írja Brehm föntidézett munkájában – csodálatos módon alig vetnek ügyet az állatok életére. Megelégszenek az állatok testének pontos leírásával és roppant


 Brehm: Az állatok világa / BREHM ALFRÉD
http://mek.oszk.hu/03400/03408/html/18.html[2020. 10. 21. 17:15:10]
figyelmet fordítanak ennek részeire. Rendszerint csak az állatok előfordulásáról kapunk szórványos adatokat, ellenben életmódjukról, erkölcseikről, szokásaikról, táplálkozásukról, stb. mélységesen hallgatnak.”
Brehm teljesen át volt hatva attól a gondolattól, hogy az állatok életének tanulmányozása egyenrangú ága a természet búvárlatának, sőt éppen ez az, ami a nagyközönséget elsősorban érdekli. Ez a meggyőződése vezette arra, hogy Meyer J. Hermannal, a Bibliographisches Institut tulajdonosával és vezetőjével kiadassa nagy munkáját, élete főművét, amelynek német címe: Tierleben, magyar címe: Az „Állatok világa”. A műnek, melyből az első füzetek 1863-ban meg is jelentek, az volt a célja, hogy ellentétben az állattan iskolás kézikönyveivel, az állatok életét tárgyalja, olyan munka legyen, amelyben a nagyközönség, az állatbarát, itt légyen akár pusztán csak mezőgazda, vagy vadász, akár tudós, megtalálja mindazt, ami az állattani kézikönyvekből hiányzott, holott éppen ez az, ami az állatbarátokat érdekli: életmódjukat, táplálkozási rendszerüket, társadalmi életüket, szellemi képességük, ügyességük, ösztöneik és kedélyük leírását, párzásukat, családi életüket, vándorlásaikat, barátságos és ellenséges érzületük ismertetését egymás iránt és az emberekkel szemben. Taschenberg Ernő (meghalt 1898-ban) hallei tanár a rovarok és a pókok, Schmidt Oszkár gráci, majd később strassburgi tanár (meghalt 1866-ban) a gerinctelen víziállatok fejezetét vállalta. Két kitűnő állatfestő, Kretschmer Róbert és Schmidt Emil a munka illusztrációs anyagát intézték. Ezek társaságában Brehm olyan művet alkotott, melynek sikere világszerte ismert. Az első kiadás hat vaskos kötetben 1869-re készült el.
Az „Állatok világa” első kötetének megjelenése idején Brehmet meghívták Hamburgba, hogy vegye át az ottani állatkert vezetését. Az ajánlat csábító volt, mert nemcsak teljesen át kellett szerveznie az intézményt, amihez a szükséges fedezet is rendelkezésére állott, de lehetővé vált, hogy rab állatokat teljesen kényelemben megfigyelhessen és megfigyelései eredményét megkezdett munkája számára fölhasználhassa.
Rövid idő alatt sikerült is neki az állatkertet és a vele kapcsolatos akváriumot magas színvonalra emelni. Hivatalának azonban megvoltak az árnyoldalai is. Az állatkertet egy zoológiai társaság kezelte, Brehm azonban ötesztendős afrikai utazása alatt elszokott attól, hogy munkájába mások is beleszóljanak. Ámbár jóakaratú, sőt szelídlelkű ember volt, megszokta, hogy mindig a maga feje szerint cselekedjék és meggyőződéséből nem volt hajlandó engedni. Csakhamar kínos surlódások következtek. Kedélyállapotát kedvezőtlenül befolyásolta még apjának 1864-ben bekövetkezett halála is, úgy hogy végül 1866-ban otthagyta Hamburgot. Ekkor Berlinből érkezett hozzá felszólítás, hogy vegye át a berlini akvárium berendezését és vezetését. Brehm hajlott a meghívásra, mert biztosították, hogy egészen önállóan dolgozhat. Erre ő teljes lelkesedéssel feküdt bele az új föladatba. Az eredeti terv az volt, hogy az a víziállatok bemutatására fog az új intézmény szorítkozni, Brehmnek azonban sikerült e tervet kibővíteni. Alapgondolata az volt, mondotta ő maga, hogy a nézőnek lehetővé kell tenni, hogy rövid idő alatt sétát tehessen a sivatagtól az őserdőn keresztül egészen a tengerig.
Az eredmény mindenben igazolta Brehm álláspontját. 1869-ben nyílt meg Brehm igazgatása alatt a berlini akvárium, amely csakhamar világhírre tett szert és a legtöbb később megnyílt intézmény mintájául szolgált. A személyes természetű kellemetlenségek azonban itt sem maradtak el és a későbbi évek folyamán az eredményes tevékenység az önérzetes Brehm számára valóságos mártiromsággá vált. 1874-ben, nyolc esztendei munkásság után, fáradtan és betegen lemondott állásáról. Az izgalmak aláásták egészségét, súlyos agyhártyagyulladásba is esett, amelyből csak nagynehezen épült föl. Ekkor rövid időre Kunersdorfba, az Óriáshegységbe költözött és csak teljes fölgyógyulása után tért vissza családostul Berlinbe. Ettől fogva azután független ember maradt, hajlamainak és tehetségének megfelelően, mint természetbúvár és népszerű író működött élete végéig. Nyáron rendszerint könyvein dolgozott, télen pedig Németország nagy városaiban és a szomszéd országokban előadásokat tartott, amelyeket mindenütt rendkívüli tetszéssel fogadtak.
Brehm kitünő előadó volt és jóllehet többnyire saját megfigyeléseiről számolt be, föllépése sohasem vált szerénytelenné.
Ebben az időben fejezte be a Rabmadarakról írt munkáját, amelynek első fejezete még 1872-ben jelent meg. Ez a munka kedveltette meg az emberekkel Európaszerte a házimadarak tartását. Egyéb tevékenyégén kívül erre az időre esik az „Állatok világa” második kiadásának sajtó alá való rendezése is, melynek első kötete 1876-ban jelent meg. Aki ezt a második kiadást az elsővel összehasonlítja, az megállapíthatja, hogy az új kiadás mennyivel alaposabb, csiszoltabb és gazdagabb, mint az első. Terjedelme is kétakkorára nőtt.
De még mielőtt ezt a munkáját befejezhette volna, újabb alkalma nyílott, hogy fékezhetetlen kutató- és


 Brehm: Az állatok világa / BREHM ALFRÉD
http://mek.oszk.hu/03400/03408/html/18.html[2020. 10. 21. 17:15:10]
utazószenvedélyét kielégíthesse. Régi barátja és kollégája, dr. Finsch Ottó azzal az ajánlattal fordult hozzá, vegyen részt a Nyugat-Szibériába induló tudományos expedicióban. 1876 tavaszán indultak útnak, március 19-én már Nisni-Novgorodban szálltak ki a vonatból, ahonnan az Uralon keresztül, hol szánon, hol lóháton, hol meg teveháton mentek tovább kozák, tatár és kirgiz pusztákon keresztül egészen Alatauig és Altaiig. Rövid kirándulást tettek át a kínai határon, azután a szamojédek és osztjákok birodalmán keresztül észak-nyugatra fordultak és eljutottak egészen a Káriai tengerig. Az utazás inkább néprajzi eredményeket hozott, semmint állattaniakat, vagy növénytaniakat, Brehmnek azonban mégis alkalma nyílt számos hegyi és pusztai állat megfigyelésére. Kilenc hónapi távollét után tértek vissza hazájukba.
Szibériából való visszatérése után került Brehm kapcsolatba Rudolf trónörökössel, aki tudvalevően maga is szenvedélyes vadász és természetbúvár volt. Különösen a madarak érdekelték. 1877-ben szorosabbá válik közöttük a kapcsolat, amely egészen a barátságig melegszik föl, úgy hogy 1878-ban Brehm elkíséri a trónörököst Magyarországba a Közép- és az Aldunára és a következő esztendőben Spanyolországba. Ezek az utak nemcsak tudományos nézőpontból voltak jelentősek, de Brehm számára számos előkelő kitüntetést is hoztak.
Ezek az esztendők azonban nemcsak dicsőséget árasztottak rá, hanem fájdalmat is. Szibériából való visszatérése után eltemette öreg édesanyját, a következő esztendőben pedig legkisebb fiának születésekor elvesztette forrón szeretett feleségét, hűséges munkatársát és támaszát. A következő esztendőkben Brehm minden áron vagyont akart szerezni, hogy gyermekei jövőjét biztosíthassa. Könyveivel és előadásaival bőségesen keres, úgy hogy nyaranta már három-négy hónapot szentelhet a pihenésnek renthendorfi birtokán, ahol a világhírű állatbarát rózsák termelésével foglalkozott. A gyermekeiről valós gondoskodás vágya viszi rá arra is, hogy 1883-ban északamerikai fölolvasókörút megtartására vállalkozzék. Közvetlenül elutazása előtt az 1883-ik év vége felé mind az öt gyermeke megbetegszik difteritiszben, de a kötbérrel biztosított szerződés arra kényszerítette, hogy mégis hajóra szálljon. Négyen fel is gyógyulnak, de a legkisebb fia, a család szemefénye, áldozatul esett a betegségnek, még mielőtt Brehm elérte volna az amerikai szárazföldet. Képzelhető, milyen lelkiállapotban tartotta meg ezek után ötven előadását. A lelki megrázkódtatás és a Missziszipi völgyében szerzett malária nagybeteggé tették. Csak lassan szedte össze magát és testben-lélekben megtörve tért vissza. Hazaérkezte után vesebaj támadta meg, de a nyarat erős szervezete még kibírta. Állapota azonban egyre súlyosbodott és 1884 november 11-én az 56 éves férfiút, aki még tele volt szárnyaló tervekkel, váratlanul agyszélhüdés váltotta meg szenvedéseitől.
Brehm munkásságát nem ítélték meg egyöntetűen. Gyakran kifogásolták, hogy a Gartenlaube állandó dolgozótársa volt és szabadelvű álláspontja is sok ellenséget szerzett neki. Kezdetben azt is a szemére vetették, hogy az „Állatok világa” nem tudományos munka, mert megfélemlített, vagy rosszulnevelt rabállatok magatartásából alap nélkül következtet az egész faj tulajdonságaira. Mindezek a kifogások természetszerűen jogosulatlanok, amit főmunkájának világszerte való elterjedtsége is bizonyít. Brehm az emberek millióival szerettette meg a természetet és késztette őket az állatok lelkivilágába való elmélyedésre. Értékes önálló kutatásain kívül olyan érdem ez, amit elvitatni nem lehet. Brehm a természet megismerésének és megszerettetésének nagystílű apostola volt és az a mi nemzedékünk számára is.
Fellépésének, alapgondolatának és működésének jelentőségét ma már a szaktudományos világ is elismeri. Az „Állatok világát” minden művelt nyelvre lefordították, újabb kiadásait a természetkutatók s a zoológiai tudomány legkiválóbbjai bővítik, alakítják, tökéletesítik és mind magasabbra emelik, díszesebbé teszik azt az épületet, amelynek alapjait Brehm rakta le s homlokzatának első nemes vonalait is ő rajzolta meg.
A magyar tudományosság már három évtizede igazságot szolgáltatott Brehm szellemének, amikor Méhely Lajos, a kiváló zoológus, az első magyar kiadásának szervezője, ezt írta róla előszavában: „...mindig magvas, a tudomány szűrőjén megtisztult gondolatokkal lép az olvasó elé és minden szava természettudományos világnézetünk szellemét szolgálja.”
A KIADÓ ELŐSZAVA TARTALOM AZ ÁLLATI ÉLET ALAPVONALAI


 Brehm: Az állatok világa / AZ ÁLLATI ÉLET ALAPVONALAI
http://mek.oszk.hu/03400/03408/html/19.html[2020. 10. 21. 17:15:22]
BREHM ALFRÉD TARTALOM 1. A leszármazás
AZ ÁLLATI ÉLET ALAPVONALAI
Írta: zur STRASSEN OTTÓ Fordította: dr. SOÓS LAJOS
FEJEZETEK
1. A leszármazás 2. A fajok keletkezése és a kiválogatódás 3. A ma élő fajok alkotta kép 4. Kiterjedés 5. Gyorsaság 6. Változékonyság
BREHM ALFRÉD TARTALOM 1. A leszármazás


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
5. Gyorsaság TARTALOM EMLŐSÖK
6. Változékonyság
A létért való küzdelem menetére igen mélyreható és elhatározó befolyást gyakorolt a gyilkoló tényezők térben való kiterjedése és az időben való gyorsasága mellett azok minőségbeli változékonysága is. Ez az „állandó” tulajdonság is markáns vonásokkal tükröződik vissza a ma élő fajok alkotta képről. Még hozzá kettős értelemben. Mert míg a külvilág többi fegyverei egyoldalúan, kalapácsütésszerűen csapnak le az élő lényekre, addig a most megvizsgálandó tényező hatása a harapófogóéhoz hasonlítható, mert ez két ellenkező oldalról ragadja meg kegyetlenül azokat. Fokozatosan haladva előre, e sajátságos összefüggés könnyen átlátható lesz. Először is azt kérdezzük: mi történt volna, ha a külvilág bizonyos korábbi idő óta, mondjuk az utolsó évmilliárd során lényegében nem változott volna meg, ha a világ sorának menete, ami a minőséget illeti, minden kitérő nélkül egyedül előre irányult volna? Akkor a gyilkos tényezők hadához hasonlatosan azok a szűkre szabott, csendes helyek is, melyeken az élő törzsek „beleillő” tulajdonságaik eredményeképpen fenn tudtak maradni, szintén hasonló szélességben, zsinóregyenesen haladtak volna tova évmilliókon keresztül, mintha csak minden ilyen „élettér” (biotop) keskeny, egyenes töltés volna valamely rohanva előre hömpölygő folyó közepén. Ámde tudjuk már, hogy az élő lényekbe belé van oltva az a tehetség és hajlam, hogy irány nélkül változni tudjanak. Így azonban bizonyos, hogy a külvilág minőségének változatlan merevsége súlyos hátrányt jelentene a változékony életre nézve. Ha valamely törzs, mely addigi „beleillő” tulajdonságát megváltoztatta, bármely időpontban átlépte volna életterének határait, menthetetlenül áldozatául esett volna az ellenséges tényezők rohanó folyamának, éppen úgy, mintha valami vak vagy részeg megkísérelné a keskeny töltésen való végighaladást. A mellett a gyorsaság, mellyel valamely törzs a külvilág teljes merevsége mellett tönkre menne, teljesen megfelelne a törzs megváltozása fokának: a minőségben leginkább megváltozott törzsek semmisülnének meg legelőbb, az aránylag legmerevebbek legutoljára. A mai napig pedig a legjobb esetben is csak olyan alakok maradtak volna meg, melyek minőségileg csak elenyésző csekély fokba vagy egyáltalában nem változtak meg.
Másodszor pedig induljunk ki az ellentétes föltevésből: tegyük föl, hogy a külvilág minőség tekintetében azokban az ősidőkben nem merev, hanem szélsőségesen változó volt, úgyannyira, hogy nem csupán a törzsek, hanem az egyének is nemzedékről-nemzedékre, folyton változó külvilággal lettek volna kénytelenek számot vetni. Ilyen körülmények közt a legtöbb „élettér”, mely az utolsó évmilliárd kezdetén nyitva állott az élő lények számára, a legrövidebb idő alatt egyszerűen eltűnt volna. Közben azonban szerencsés véletlen folytán, a korábban megvoltakhoz csatlakozva, az életlehetőségek számára új terek nyíltak volna meg, úgy hogy a régi pályák megváltozott irányban tovább folytatódtak s nyilván el is ágaztak és szomszéd pályákkal egyesültek is volna. Ilyen esetben az élet tökéletesen más helyzet előtt állott volna. Ami a minőség tekintetében állandó külvilág esetén az egyetlen reményt jelentette volna a győzelemre, t. i. a szerkezet és életműködés lehető legnagyobb merevsége, az most biztos pusztulás forrása volna, hasonlatosan ahhoz, mintha a vándor valamely erősen kanyargós és zegzugos töltésen nyílegyenesen akarna haladni. És megfordítva: a szerkezet és működés szünetnélküli változása, amely az előbbi esetben a törzs pusztulásával lett volna egyenlő értelmű, az most a menekvés egyetlen útját jelentette volna. Mert az új alakok és minőségek búja sokasága mellett valamely törzs részére, az áldozatok számának hihetetlen nagysága ellenére is, legalább a puszta lehetőség maradt meg, hogy legalább valamely csipetnyi ága az életkörülmények minden tarka változatossága ellenére is megtalálja a módját a fennmaradásnak. Így a külvilág korlátlan változékonysága az élő lények törzseit annál biztosabban kiirtotta volna, minél kevésbé voltak változékonyak az utóbbiak maguk. És ami belőlük fennmaradt volna, az legföljebb az élő lények egy furcsa csoportja lett volna, melynek egyénei tulajdonságaikat nemcsak nemzedékről-nemzedékre, hanem a születés és halál közé eső időszakban is állandóan változtatták volna – tükörképeként a nem kevésbbé mozgalmas külvilágnak.
Mi történnék azonban akkor, ha a külvilágban sem az egyik, sem a másik szélsőség nem valósulna meg; nem volna teljesen merev, nem is végtelenül változó, hanem sajátságai korlátolt mértékben változnának meg? A válasz könnyű: akkor az élő lényekre gyakorolt ama kettősirányú befolyása érvényesülne, amelyről fentebb már volt szó. Amennyiben a külvilág bizonyos fokig merev maradna, számos olyan törzs áldozatául esnék, amelynek sajátságai jelentősen erősebben változtak meg. Másrészt pedig szerkezeti és életmódbeli sajátságaikat túlságosan hosszú ideig és szívósan megőrző törzsek megint csak áldozatai lennének a sajátságait gyorsabban változtató külvilágnak. Az


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
így is, úgy is kiirtott tömeggel szemben az alakoknak csak olyan világa tarthatná fenn magát állandóan, amely sajátságait ugyanolyan gyorsan és ugyanolyan mértékben változtatná meg, mint az azt körülvevő külvilág.
Ha most az elméleti föltevéseket összehasonlítjuk a valósággal, azt találjuk, hogy az utóbbi megfelel harmadik fölvett esetünknek.
A minőségbeli megváltozásnak a foka, amellyel a külvilág szembe fordult az élők világával, ellentétben azzal, ahogy addig fel szokták venni, semmikép sem volt egységes, hanem tényezők szerint jelentősen eltérő. Egyesek az élet keletkezése óta egyáltalában nem, vagy alig változtak meg, mint pl. a súly, ozmotikus és kémiai erők, szélnyomás és levegőellenállás, a víz elpárolgása és megfagyása, nappal és éjjel, tél és nyár változása. Mások sejthetőleg jobban megváltoztak és az élő lényekre bizonyos tekintetben kártékonyak lehettek, pl. az átlagos hőmérséklet, a napfény erőssége, a tenger sótartalma, a levegő összetétele; azonban tekintettel a nemzedékek számára, melyekre hatásuk eloszlott, ez még mindig rendkívül lassú és csekélyfokú volt. Ismét más, jobban bizonyos helyre szorítkozó tényezők sajátságai sokkal gyorsabban és sokkal jobban eltolódtak, például sok helyen az éghajlat vagy a talaj minősége. Azonban a külvilág a leggyorsabb, a leghatalmasabb és legsokfélébb változáson azóta ment át, amióta az élő lények maguk is felléptek ellenséges tényezőkként, akár mint ragadozók, vagy prédául szolgáló állatok, akár mint versenytársak a táplálékért és helyért folyó versengésben, mert bizonyos törzsek szerkezetében, életműködésében vagy életmódjában beálló bármely, még oly aprólékos megváltozás is száz másra nézve új, addig ismeretlen gyilkoló és kiirtó tényező kiindulási pontja lehet. A külvilág megváltozásának tehát rengeteg fokozata van, kezdve a tökéletes merevségen és végezve a tényezők szinte viharos megváltozásán.
Azonban az is kétségtelen, hogy bizonyos törzsnek sohasem egyetlenegy gyilkoló tényezővel, vagyis a külvilág megváltozásának egyetlen fokozatával kell számolnia, hanem mindig több fenyegeti, és pedig majdnem mindig a fokozatok minden részéből. Azonban a megváltozások fokozatainak összességéből minden törzsre nézve egy számbeli, a végleges eredményt eldöntő középérték adódik. És ezek a változások magától értetődőleg „korlátoltak” voltak a mi harmadik esetünk értelmében, jóllehet törzsről törzsre, valamint az idők során is jelentősen ingadoztak.
Most végre a külvilág és az élő lények közt folyó nagy háborúról szóló fejezet is teljes áttekinthetőséggel áll előttünk. Láthatjuk, hogy az élő lények már őseredeti tulajdonságuknál fogva hajlamosak lévén a legkülönbözőbb módon megváltozni, ez okból törzsfájuk szakadatlanul újabb és újabb, tulajdonságaikat gyengén, vagy egyáltalában nem, vagy különösen erősen, avagy szélsőségesen megváltoztatott ágakat hajtott; majd a külvilág a maga részéről, „korlátolt” átlagváltozékonyságának veszedelmes kettős fegyverével az alakok kifejlődésre törő tömegének nekitámadt, itt a túlságosan változékony, amott a túlságosan merev törzseket irgalom és kegyelem nélkül kiirtotta, de azt a néhányat is, amely pusztítása elől egyelőre megmenekült, tovább üldözte minden további elágazásukon és minden időkön keresztül egészen legutolsó ízükig s elül-hátul megnyirbálta és legyalulta. Így megérthetjük azt is, hogy a mai napig ép bőrrel eljutott fajok világa, ellenpárja a kiirtott tömegnek, minden oldalról magán hordja a kétoldalról jött pusztítás következményeit: azokat az általános sajátosságokat, melyek minden fennmaradt törzsnek biztosítja a minőségbeli állandóság, merevség bizonyos nélkülözhetetlen mértékét, és másrészt megengedik a minőségbeli változások szükséges játékát. Ebből a forrásból fakadnak az élők világa arculatának legcsodálatosabb és legszebb vonásai.
*
Majdnem élettelenül merevek az első csoport vonásai: a minőségbeli állandóság hordozói. E csoport élén a törzsek alapvető, mindig meglévő sajátsága áll, az, amit öröklékenységnek nevezünk; ez az élet csodái közt talán a leghomályosabb sajátság. A törzs szülőről gyermekre, egyik nemzedékről a másikra átszármaztatja sajátságait, olyan időtartamokon keresztül, melyeknek hosszúsága különös ellentétben van az egyén életének futólagos voltával. Mi fentebb az önmagát fönntartó életet lánghoz hasonlítottuk: mennyire csodálkoznánk, ha azt tapasztalnók, hogy ez egy évszázad hosszáig megmaradt változatlan alakban és nagyságban. A törzsek azonban, legalább is a tartósak, sajátságaik összességét szívósan megőrzik és azt nemzedékről nemzedékre „átörökítik”, évezredek, sőt évszázezredek során keresztül! Ami idő a jégkor vége, valami 30.000–50.000 esztendő óta eltelt, az csak arra volt elegendő, hogy az alatt legföljebb új rasszok és alfajok alakulhassanak ki. A ma élő fajok azonban nyilván mind megvannak már a diluvium kezdete óta, tehát legkésőbb ebben az időben, vagyis közepes becslés szerint legalább is félmillió év előtt jöttek létre. Azonban sok faj egészen bizonyosan sokkal idősebb ennél. A ma élő csiga- és kagylófajok már teljesen kialakulva megtalálhatók a felső és középső harmadkorból való rétegekben, tehát azok több, egy részük vagy 10–15 millió éves. A csínos Nautilus valami 30 millió éves lehet. A Lingula


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
anatina nevű jelentéktelen pörgekarú pedig mintegy 50 milliós, vagy még hosszabb korra tekint vissza. Általában véve aligha hibás az a vélemény, hogy a mai napig élő fajok átlagosan egy millió évesek.
Ha e mellett az átöröklés folyamata, amint első pillanatra látszik, szakadozott volna, ha minden szülőegyén, miközben létrehozza a következő nemzedék csíráit, kénytelen volna maga újra teremteni azt a bonyolult kiindulási anyagot, amelyből maga is létrejött, akkor valóban megfoghatatlan jelenség előtt állanánk. Azonban ez nincs így. A következő nemzedék létrejöttéhez szükséges képző anyagnak nem kell teremtődnie: az már megvan! Ma már tudjuk, hogy a csírasejtben, gondosan elhelyezve annak a magvában egy sajátságos, a törzs tulajdonságait megszabó, vagyis törzsek szerint különböző átörökítő anyag van, az ú. n. csíraplazma. Ez anyagnak és a hozzája kapcsolódó élettevékenységnek megvan az a sajátsága, hogy időszakonként megismétlődve egyes egyének „szómáit” tudja kialakítani magából, úgy, mint ahogy a gejzir lökésszerűen megismétlődő következménye a mélyben hasonló módon lefolyó folyamatoknak. Maga a csíraplazma azonban megszakítatlan áram gyanánt folytatódik nemzedékek során keresztül; az egyének csírasejtjeiből rendesen elrejtett, gyakran azonban világosan látható „csírapályán”, a növekvő szómán keresztül hatol el az új egyének csírasejtjeiig, és így nemzedékről nemzedékre átszáll. Az átöröklés tehát semmi egyéb, mint a csíraplazmának az a képessége, hogy a maga sajátos, bonyolult tulajdonságait minden anyagcsere, növekedés és oszlás dacára is fenn tudja tartani. Azonban e teljesítmény tartama, sok törzsnek oly példátlanul hatalmas átörökítő ereje minden esetre izgatóan különös probléma marad. Mondani csak annyit mondhatunk róla, hogy ez a folyamat nemcsak abban áll, hogy részek hallatlan pontossággal összeműködnek, hogy a csíraplazma élettevékenysége során az egyes folyamatok a legnagyobb biztossággal és egyenletességgel mennek végbe: itt különös, végtelenül finom szabályozó mechanizmusoknak kell működniök, melyek az anyag- és energiaforgalom ingadozásait a legszélsőbb állandóság felé terelik, illetőleg azt változatlanná teszik.
Egyet azonban könnyen megértünk, azt t. i., hogy az erősen merev külvilággal folytatott harcban csak azok a törzsek tudták fenntartani magukat, amelyeknek ilyen alkotású csíraplazmájuk volt. Mert amilyen a csíraplazmája valamely törzsnek, olyanok az egyénei is. Ha a csíraplazma millió éveken keresztül állandó maradt, akkor egyénei is, vagyis azok a csoportok, melyekkel a törzs a létért való küzdelmet megvívja, ugyanolyan hosszú ideig változatlanok maradnak. Nem csoda azért, ha azt találjuk, hogy a ma élő alakok világában majdnem valamennyi fiatal, még el nem ágazó törzs, vagyis a fajok és fajták egyéneinek a száma jóllehet milliárdokra és billiókra rúg, azok mégis annyira hasonlítanak egymáshoz, mintha valamennyi ugyanabba a mintába volna öntve. Az élő fajoknak és fajtáknak ez az öröklött, a csíraplazma szerkezetéből szükségképpen folyó egyöntetűsége kétféle módon fejlődik láthatóvá.
Az egyik mód az egyén kifejlődésének a módja, az ontogenezis. Lehet a fejlődés útja rövid vagy hosszú, egyszerű vagy bonyolult, ugyanazon fajtának az egyénei az egyénfejlődés során mindig ugyanazt az útat teszik meg. És ha azok az egyéni fejlődés végén, mint kész lények, mégsem hajszálnyira egyformák, hanem kevésbbé fontos bélyegeikben, mondjuk nagyságuk tekintetében, egy kevéssé eltérnek egymástól, ennek a körülménynek az öröklékenységhez semmi köze sincs: annak oka pusztán a külső tényezők mértékének kisebb, véletlen ingadozásaiban keresendő, mint amilyen tényezők például a táplálék és a hőfok, amelyek a növekedésben lévő szómára befolyást gyakoroltak. Azonkívül sok törzs egyéneinek megvan az az öröklött képessége, hogy szervezetük jellemző sajátságait, ha azt külső tényezők erőszakosan megváltoztatták, ismét helyre tudják állítani. Gólya és kakas „regenerálja” letört csőrét, gyíkok letört farkukat, gőték lábukat vagy szemüket, földi giliszták testük elvesztett felét, planáriák és polipok egy kis darabkából egész testüket.
De előfordulhat az is, hogy egyidőben ugyanabból a törzsből származott egyének fontos dolgokban, s gyakran igen jelentősen eltérnek egymástól; így a méhek királynői és dolgozói, a termeszek kasztjai, a hólyagos-medúzák ötféle egyénei. Azonban a törzsek sokoldalúsága, polimorfizmusa nem válogatásnélküli és szabálytalan, hanem ellenkezőleg előre megszabott, szigorú következetességgel öröklődő jelenség. Azok csíraplazmájában az ontogenezis több formájának a mechanizmusa van meg, melyek közül majd az egyik, majd a másik kezd működni a fejlődés kezdetekor. Nemcsak az egyének, hanem a nemzedékek is sokoldalúak lehetnek. Mert lehetséges, hogy a szülők oly utódokat hoznak a világra, melyek soha, fejlődésük egyik fokán sem hasonlítanak hozzájuk. Vagy akár több egymástól eltérő nemzedék is követheti egymást sorjában. Azonban a kör valahol mégis bezáródik, a fejlődés kanyargója visszatér oda, ahonnan kiindult; és a törzsek valamennyi ilyen fejlődési ciklusa egyenlő egymással. Így követi a fejlődésben a polip a medúzát, a medúza a polipot, így váltogatják egymást a májmétely, a fillokszéra, a szalpák és más állatok különféle nemzedékeinek sorozatai. A törzs csíraplazmájában ezekben az esetekben is két


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
vagy több különböző alak fejlesztésére van meg a megfelelő mechanizmus, csakhogy ezek nem egymás mellett, hanem egymás után fejtik ki működésüket. Azonban ez az egész „nemzedékváltás” nem egyéb, mint a létért való küzdelemben megmaradt tükörképe a külső tényezők hasonló ritmusban lejátszódott változásának, pl. az évszakokénak.
De miként a működésre alkalmas szervezetet létrehozó ontogenezis, akként az élő lények is csodálatos merevséget tanúsíthatnak, és pedig működésük és életmódjuk tekintetében. Valamennyi élő lény pontosan meghatározott, a minőség tekintetében különböző felszerelések egyszer szerényebben, máskor bővebben juttatott mennyiségével jön a világra. Ezek a velük született, „ösztönöknek” nevezett felszerelések minőség tekintetében alkalmazkodnak a külvilág tényeihez és folyamataihoz, melyekkel az illető lénynek szabályszerűen, jóban-rosszban egyaránt számolnia kell; és pedig számolnia kell olyan módon, hogy segítségével a veszélyt el tudja hárítani vagy kerülni, a hasznosat pedig ki tudja használni. Ez az ösztön gyakran nem más, mint egyszerű, egyszer vagy egyformán lejátszódó mozgás, mint a tengeri rózsa összerándulása, vagy a harangállatka csillókoszorújának örvénylése. Más esetekben különböző egyes mozgások egész sora kapcsolódik össze láncszerűen, hogy valamely egységes cselekvés jöhessen létre, mint például akkor, ha a fülemile énekel; egyesek meg, mint némely pók, rovar és gerinces állat építő és utódait gondozó ösztöne, végtelenül bonyolultságukkal lepnek meg bennünket. Azonban az ösztönszerű cselekedetek minden esetben „mechanikusan” játszódnak le, mint ahogyan a zenélődobozban lejátszódik a dallam. A cselekvő élő lény belső szerkezete, részeinek alakja és helyzete, a magasabbrendű állatok esetében elsősorban az idegrendszer és az izomzat berendezése, azok működése és összejátszása szükségképpen megszabja az ösztönszerű cselekedetek minőségét. Mivel azonban a testnek minden porcikájához hasonlatosan az ösztönök alapjai is az ontogenezis eredményei, és mivel az ontogenezis viszont a csíraplazmától függ, azért az ösztönök minőségbeli sajátságait is a csíraplazma határozza meg. Megérthető tehát, hogy azok minden még el nem ágazott törzs valamennyi normálisan fejlett egyénénél következetes, sablonszerű egyformaságban ismétlődnek meg állandóan.
Azonban a veleszületett ösztönök sohasem emelkedhettek volna mai finomságuk és sokféleségük magaslatára, ha a véletlen az élő lényeket még egy másik, különösen szép és rájuk nézve a legnagyobb fokban jellemző ajándékkal meg nem ajándékozta volna, t. i. azzal az adománnyal, hogy időbeli és térbeli ingerek által ingerelhetők. Bizonyos, hogy a külvilág tényezői minőség tekintetében nagyon állandóak. De tudjuk, hogy közülük csak kevés hat mindig és mindenütt az élő lényekre, mint például a nehézkedés. A legtöbb, különösen az élő tényező nagy és fontos csoportja, időben és térben korlátozva van, azok az élő lényekre csak ekkor-akkor, itt-ott hatnak. Ilyen idő- és térbeli korlátozottság mellett azonban az olyan ösztönberendezésnek az értéke, amely minőség tekintetében az ilyen korlátozott tényezőkhöz alkalmazkodott, aggasztóan kérdéses volna. Mert ha ez az ösztön a maga részéről idő- és térbelileg szétforgácsolva és tárgyától függetlenül folyna le, ha például valamely ragadozó állat tetszés szerint ekkor vagy akkor, minden irányban kapkodna prédája után, mi biztosítaná, hogy célját eléri? És ha az ösztön ilyen elrendezés mellett mégis sikeresen tudna működni, az csak rengeteg fölösleges erő és anyag felhasználásával volna lehetséges. Az élő lények ily meredek szélén járva, zseniális biztossággal találták meg az egyetlen reménytkeltő utat. Ugyanis olyan ösztönök alakultak ki, melyek csak akkor kezdenek működni, ha nekik megfelelő tárgy önmagától jelentkezik, és amelyek abban az irányban működnek, ahonnan az illető tárgy jelentkezett! Hogyan történhetett ez? Egyszerűen úgy, hogy az állatok minden a tárgytól származó vagy vele állandóan kapcsolatos, vagyis a tárgy időbeli és térbeli helyzetét vagy mindkettőt jelző működést „ingerként” értékesítették, hogy a megfelelő berendezés működését a megfelelő időben „kiváltsák” és annak értelmében a térben irányítsák, mint ahogyan a zenélődoboz működését megindítjuk egy gombnyomással, vagy ahogyan a villám irányát megszabjuk a villámhárító vezetékével.
Az ösztönök ilyen alkalmazása mellett sok mindent tekintetbe kell vennünk. bizonyos kártékony befolyások, mint emelkedő hőfok, behatoló méreg, közvetlenül működésre serkenthették a menekülési ösztönt. Élő tárgyak, ellenség, préda, nőstény, ivadék jelzésére elégségesek voltak bizonyos megszabott, ezek által állandóan létrehozott mellékes működések, mint kémiai anyagok kiválasztása, mechanikai rázkódtatás, zaj és fényhatások. Más esetekben valami más, az inger tárgyától idegen, de vele kapcsolatosan mindig egyformán jelentkező kísérő jelenség szolgált felhasználható „irányító ingerként”: a nehézségi erő jelzi a csillós ázalékállatoknak a szabadulásnak a mélység felé vezető útját, az áramlás vezeti a vonuló halat a tengerből a patakokba, az égről jövő fény a fiatal hernyót az ágak csúcsa felé. Korai munkamegosztás eredményeként keletkeztek részben már az egysejtű véglényeknek is, de főképpen a soksejtű állatoknak külön „érzékszerveik”: szagló-, ízelő-, tapintó-, a nehézkedést és hőt megérző, halló- és látószervek. Ezek segítségével érték el az élő lények azt, hogy mindegyik


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
ilyen szervvel bár csak egyféle ingert, de azután fokozott pontossággal és tökéletességgel felfoghatják. Míg végre a tökéletesség legmagasabb fokán, a férgek, puhatestűek, ízeltlábúak és gerincesek törzsében kialakult a legtökéletesebb érzékszerv, az „alakot látó” szem.
Az élő lények, felszereltségük mértékéhez képest néhány, egy tucat, vagy néhány száz különböző inger mindegyikére egy-egy külön berendezés útján válaszolnak, például az őz a bögöly érintésére bőrének rángásával, a friss lomb szagára evőmozdulatokkal, a mérges növények csípős ízére azok kiköpésével, a gödölye panaszos hangjára odafutással, a farkas megszimatolására zajtalan elhúzódással az ellentétes irány felé, közeli nagy, mozgó test meglátására bőszült meneküléssel, – de viszont őket a környezet rájuk nézve fontos tényezői bábok módjára mozgatják, fékezik, itt-ott tenyésztik vagy kiszorítják. És mindig biztos, hogy amit mechanikusan cselekszenek, az adott helyzetbe beleillő. Mert állandóan csak a hasznos ösztönökkel felruházott törzsek tudtak fennmaradni.
Azonban az élete arculata az átörökléssel kapcsolatos jelenségek által rája nyomott vonáson kívül még egy másik merev vonást is visel, amely szintén a külvilág bizonyos merevségét tükrözi vissza, s amely bizonyos tekintetben ellentétes az előbbivel. Működésének területe nem a csíraplazmában van, hanem az egyes egyének szómájában; s a helyett, hogy az összes törzsek tulajdona volna, lényegileg csak a közepesen és jobban bonyolult szervezetű állatokra szorítkozik, hogy végül a legmagasabbrendűekben a legnagyobbszerű kifejlődést érje el. Az élő lényeket jellemző merevség e második és teljesen önálló formája az emlékezet. Működése és lényege a következő:
Az illető állatok annak a sajátságos belső ösztönnek a birtokában vannak, hogy egészen határozott helyzetekben „idegen”, vagyis ösztönberendezésükkel nem közvetlenül kapcsolatos érzékingereket, melyek azokban érik őket, fölvehetik idegrendszerükbe; de nemcsak fölveszik, hanem ott átalakíthatják és mintegy átkapcsolhatják őket bizonyos berendezések hajtóművére, például menekülő mozgásra, úgyhogy ha az illető állatot az inger még egyszer érné, akkor kénytelen volna reagálni rá, és pedig éppen azzal a berendezésével, amelyek idegberendezésére az érzékinger rá van kapcsolva. Ezt az ösztönt „gondolattársításnak”, asszociációnak nevezzük. Az az állapot, amelyet az asszociáció az idegrendszerben megteremt, ha egyéb körülmény nem játszana közre, az idegsejtek anyagcseréjének eredményeként ismét hamarosan eltűnnék, ha az emlékezet állandó állapottá nem rögzítené. Az inger és reakció asszociált kapcsolatban, egymással összekötve be van vésve az emlékezetbe. Ameddig megvan, éppúgy szolgálja a fajfennmaradás céljait, mint bármely más tökéletes, öröklött ösztön. Az állat így szerzi „tapasztalatait”, s a fennmaradásra alkalmasabb lett, mert „tanult”.
Mármost némely idegsejtnek az a képessége, hogy az asszociáció következtében szenvedett változásokat egyre fokozódó tartósággal meg tudta őrizni, természetesen az életfolyamatoknak egy sajátságos formáját jelenti, a sejteknek bizonyos anyagi alkotottságát, amely a csíraplazma által irányított egyéni fejlődés során is megmarad, ami máskép azt jelenti, hogy lényege szerint az emlékezet is az élő lényekkel velük született ösztön. S fölmerül a kérdés: miért van az, hogy az emlékezet adományával felruházott törzsek, és éppen az állatvilág magasabb és legmagasabbrangú törzsei, oly tömegesen maradtak meg? Nem lett volna hasonlíthatatlanul előnyösebb az évezredeken keresztül állandó külvilággal folytatott harcban, ha az illető, a törzs fennmaradása szempontjából előnyös reakció az egész törzs kész ösztönévé lett volna a helyett, hogy minden egyénnek külön kelljen megtanulnia? A válasz ez: az emlékezet által közvetített s a szómára szorítkozó működés nem volt valami silány kisegítő eszköz, hanem az két irányban is döntő hasznot nyujtott.
Először is sok állat arra van kényszerítve, hogy bizonyos, térfogat szerint korlátozott egyes tárgyakat, amelyek bár másokkal együtt egy csoportba tartoznak, egyenként azonban mégis különbözők, érzékei segítségével meg tudjon különböztetni, mert az illető állatfaj minden egyénére nézve a csoportnak csupán egy bizonyos tagja, és nem bármelyik fontos. Hogy például a jérce az „ő” kakasa sajátos képe által keltett ingerre állandóan reagáljon: az nem lehet veleszületett sajátság; hanem úgy van berendezve, hogy annak a kakasnak a képét, amelyhez a kakasok által való általános ingerelhetőség hatása alatt először hozzá ment, emlékezetébe be tudja vésni és ennek megfelelően cselekedni. Éppúgy jegyzi meg a tyúk a kis csirke képét, amely a tojásból az imént bújt ki, vagy a – kacsáét, amelyet szintén kiköltött. A kis csibe megtanulja „megismerni” anyja hívó hangját, a hangya fészkének sajátos szagát, amelyben született. A méh első kirepülése alkalmával emlékezetébe vési kaptárának képét és a hozzá vezető útat, az ásódarázs a helyet, ahol az általa legutóbb ásott üreg fekszik. A madár ismeri fészkét, az egér a lyukát. A rákoktól és rovaroktól fölfelé majdnem valamennyi magasabbrendű állat megőrzi annak a helynek az emlékezetét, ahol táplálékot talált és azt ismételten felkeresi. Az olyan helyeket, ahol bajba keveredtek, utat, amely veszélybe vitte őket, menekülő vagy elhárító mozdulatokkal kapcsolatosan szintén emlékezetükbe vésik és a


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
következőkben kerülik őket. „Idomítható” állatok, mint a ló és kutya, büntetés vagy jutalom hatása alatt emlékezetükbe vésik uruk intéseit és szavait.
Azután akkor, amikor valamely állat nem egyes különálló dolgokkal, hanem egyénileg bár különböző, de rá nézve egyaránt fontos jelenségekkel áll szemben, szintén igen nagy fontossága van a tapasztalásból való okulásnak. Az emlékezés tehetségével nem bíró állatokból álló törzs teljesen tehetetlenül áll, ha ilyen jelenség újságként jelenik meg előtte, mert magatartásának megfelelő módját emlékezete nem segíti eltalálni. Egészen máskép áll a dolog abban az esetben, ha az egyes állat képes arra, hogy a jelenségek valamely csoportjának sajátságait, megfelelő eszmetársítás kíséretében, emlékezetébe tudja vésni, ha például megtanulta azt, hogy valamely új ragadozó állattal való találkozásakor szerzett rossz tapasztalatai alapján annak egész faját el tudja kerülni. Bizonyos, hogy a törzs fenyegető megsemmisülése valamelyes fokban elodázódnék: a törzs, egyénei közvetítésével, némi haladékot, talán elég időt nyerne arra, hogy megfelelő ösztönt fejlesszen ki.
Azonban belül esik ez a lehetőségek határán? Mivel dolgok valamely nagyobb csoportjának ismeretét csak egyes tagjain szerzett tapasztalatok alapján lehet megszerezni, azért az állatoknak ama tehetség birtokában kellett lenniök, hogy az egyéni és általános vonások közül, melyek valamely csoport egyes tagjait jellemzik, ki tudják válogatni a lényegeseket, a csoport egészét jellemzőket, azok „fogalmát” megszabókat és hogy csak azokat őrizzék meg emlékezetükben. Nem egyezik meg ez hajszálnyira az annyira megcsodált, csak emberi előjognak tartott „absztrakcióval”, eszmeképzéssel? Bizonyára így van, és sok magasabbrendű állat ebbeli tehetsége tökéletes. Pontosan megvizsgálva a dolgot, nem is kell valami sok hozzá. Az absztraháló lény egyszerűen úgy van alkotva, hogy valamely rá nézve új csoport egyes tagjaival gyakran találkozva az általános, a csoport egészét jellemző sajátságokat, melyek annak minden egyes egyénén megismétlődnek, egyre mélyebben és mélyebben vési emlékezetébe és ott továbbra is megőrzi őket, ellenben az egyének ingadozó, ritkán vagy soha meg nem ismétlődő különbélyegeit hamarosan „elfelejti”. Ilyenmódon valamely madár, miután valamely mérges hernyófaj mindenféle példányát, kicsinyt és nagyot, meggörbültet, kinyúltat, felkapta és kiköpte, megismerte a mérges hernyó csoportjának a fogalmát. Varjak „absztrakció” útján alkotják meg a vadász „fogalmát”, kutyák a koldusét, a kalapét, a zárt térét, az őrizendő tárgyét és más egyébét.
Az állandó tulajdonságokkal szöges ellentétben van a sajátságok egy másik csoportja: azok, amelyek az élő lények részére biztosították a minőségben való változékonyság tehetségét és ezzel a lehetőséget, hogy azok a külvilág változásai dacára is megtalálják önmaguk fenntartásának az útját; ezek az életfolyamatok tovább hajtó, az előbbrehaladást biztosító elemei, míg az előbbiek a konzerválók. Ez a csoport is kétféle alakban nyilvánul meg: mint a csíraplazmához kötött törzsfejlődéstani és mint az egyén szómájához kötött egyéni folyamat. Az öröklékenység a konzerváló elemet jelenti a törzsfejlődés során, viszont a továbbhaladás alapját a változékonyság, variabilitás alkotja. Változékonyságnak valamely törzs ama képességét nevezzük, hogy a csíraplazmán sarkalló életműködéseit bizonyos értelemben és terjedelemben meg tudja változtatni, amivel elmaradhatatlan kapcsolatban vannak az egyes egyének szerkezetében és működésében bekövetkező állandó módosulások. A változékonyság bizonyos legkisebb mértékének minden olyan törzsnek birtokában kell lennie, amely a létért folytatott harcban megmaradt, mert hiszen csak ezek állhattak meg a külvilág tényezőinek megváltoztával. Különben nem maradhattak volna fenn, mert a megváltozott tényezőkkel kapcsolatos kiirtó tényezők csakhamar elsöpörték volna őket az útból. Mekkora volt ez a legkisebb mérték?
A mai napig fennmaradt fajok életének átlagos tartamát fentebb nagy általánosságban egy millió évre becsültük. Ez azt jelentené, hogy a törzsek átlag egy millió év alatt változtatják meg azokat a csekély eltéréseket, melyek a nemek egyes fajait elválasztják egymástól. A törzsfejlődés tempójának ez a menete, tekintve a ma élő alakok rengeteg számát és nagy különbözőségét, különösen lassúnak látszik. Ha azonban az első élő lények megjelenése óta eltelt idő rengeteg hosszúságát vesszük, melyet, ha 100 milliárd évekkel mérünk, nyilván rövid mértéket alkalmazunk, akkor ez a gondunk eltűnik, mert hiszen 100.000, egy-egy fajnyi különbséget jelentő lépéssel rendkívül bonyolult és rengeteg nagyságú lények alakulhatnak ki rendkívül apró őslényekből. Példának okáért nem jelentene többet egy fajnyi különbségnél, ha valamely törzs egyéni fejlődése során az egyének sejtjei eggyel többször oszlanának és ilyen módon a következőkben kétszer annyi sejtből álló egyedek jönnének létre; azonban a sejteknek csak 48 ilyen megkétszereződése szükséges ahhoz, hogy kétszázbillió sejtből álló test, amilyen az emberé, jöhessen létre valamely egysejtű őslényből. A jelzett tempó egyébként csak átlagmérték: egyes nagyon bonyolult szerkezetű törzsek, mint teszem az emlősök, különösen törzsfejlődésük utolsó szakaszában, jelentékenyen könnyebben megváltoznak, mint mások. Tehát a mi céljainknak eléggé megfelelő biztossággal


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
állíthatjuk fel azt a tételt, hogy a mi ma élő fajaink évmilliókként pontosan egy fajnyi átlagos változásnak megfelelő tempóval – azt röviden „évmillió-tempónak” nevezhetjük – haladtak át a külvilág megváltozásaiból fakadó veszélyek közt vezető kanyargós és végül nagyon erősen elágazó úton. Ebből azt következtethetjük, hogy ez a tempó megfelel az életkörülmények megváltozása tempójának.
Azonban az évmillió-tempó puszta megváltozása magában még mitsem jelent. A külső körülmények minden észrevehető, valamely törzs létét fenyegető változása alkalmával először meg kellett találni az önfenntartás lehetőségének új útját. De hogy meg lehessen találni, először keresni kellett. Vagyis, hogy valamely törzs fennmaradását biztosítsa, ehhez nem volt elégséges, hogy hajtásainak kúsza szövedékéből csak egyetlen, a környezet változása tempójával lépést tartó ágat eresszen sudárba, hanem évmilliónként ilyen tökéletes ágak egész családját kellett választás végett növelnie. Ennek a termésnek, „szétterülésnek” legalább is olyan gazdagnak kellett lennie, hogy mindannyiszor, valahányszor a külvilág megváltozása veszélyessé vált a törzsre, elegendő valószínűséggel lehetett légyen oly alak létére számítani, mely kellőképpen belé illett a megváltozott viszonyokba. Mekkora lehetett a törzsek és a változások gyakoriságának átlaga, nem tudjuk. Talán nem is olyan sok. Gondoljuk csak meg, hogyha minden évmillió nem több, mint tíz ilyen törzset termelt, és minden következőben ez így fokozódott, öt millió év múlva már százezer faj állott rendelkezésre kiválogatás végett, s ez a szám az alatt az idő alatt, amióta élet egyáltalában van, 10100.000-el jelezhető megmérhetetlen értékre emelkednék! Bármiképpen is legyen a dolog, annyi bizonyos, hogy számtalan törzs, amely a szükséges állandóság mellett nem volt birtokában egyszersmind a változékonyság elengedhetetlen legkisebb mértékének, eltűnt a Föld színéről. És a ma még élő és gondtalanul virágzó törzsek némelyikére is ki lehet már mondva a halálos ítélet, mert változékonyságuk nem tart lépést a külvilág módosulásával.
Azonban miképpen működik ez a szabályos szétterülés? Természetesen nagyon közel esik az a sejtés, hogy az évmillió-tempó által megszabott öröklési irány megváltoztathatásának hasznos képessége éppen úgy, mint minden egyéb változékonyság, egyszerűen az átörökítő erő megfelelő hiányán alapszik. Mintha azok a finom hajtó- és kormányzómechanizmusok, melyeket mint az egyenes irányú öröklődés eszközeit a csíraplazmában keresünk, e fennmaradt törzsekben nem volnának teljesen, vagy majdnem teljesen tökéletesek, hanem mintha bizonyos jelentékenyebb, de mégis mindig kicsiny fokban hiányok mutatkoznának rajta. Ennek következtében mintha a törzsek mindenkori öröklési irányának egyenes sudarán kissé kisiklott, egyszer kevésbbé, máskor jobban változékony oldalhajtások keletkeznének, köztük, pusztán a véletlen következtében, olyanok is, melyek a további fejlődés szempontjából szükségesek.
Azonban ez az elgondolás közelebbi vizsgálat után elégtelennek bizonyul. Valamely törzs csíraplazmája mintegy motornak tekinthető, mely azt évmilliók és évmilliárdok során át előrehajtja. Ha azonban a csíraplazmában működésbeli hiányok következtében valamely szerkezet vagy működésbeli részlet megváltoznék, módosulna, vagy teljesen eltűnnék, akkor majdnem biztosra volna vehető, hogy ez a belső baj, bármilyen kicsiny volna is magában véve, a motor járását bizonyos fokban zavarná, aminek következtében a csíraplazma egyébként is hiányos átörökítő ereje a továbbiakban még jobban megkisebbednék. Ebben az esetben azonban a frissen keletkezett oldalágnak a maga részéről még valamivel gyorsabban és jobban kellene megváltoznia, mint a főágnak, amiből a motor működésének további és még gonoszabb fogyatékosságai következnének; és ez így folytatódnék fokozódó sebességgel, míg végül a törzs csupa vadhajtássá bomlana fel, a motor pedig egyszerűen megállana. Joggal hihetjük, hogy az élő világ hosszú története során megszámlálhatatlan ilyen vadhajtás burjánzott fel és tűnt el ismét. Talán termesztett növényeink és tenyésztett háziállataink fajtáit is ezek közé számíthatjuk: az ember kiválogatta őket, mert betegesen nagy változékonyságuk nagyon kapóra jött nagyon gyors tempóban változó óhajainak, azonban ezeknek átörökítő erejük egyre fokozódó gyengesége következtében belátható időn belül el kell pusztulniok.
De hogy a valódi „szétterülés”, amely a napjainkig egészségesnek maradt, csorbítatlan átörökítő erejű törzsnek százezreit hozta létre, ebből a zavaros forrásból eredt volna, azt nem hisszük el. Ebben gyakran vagy mindig más fejlesztő mechanizmusoknak is szerepet kellett játszaniok. A tartós törzsek csíraplazmája talán valami anyagot tartalmaz, amely végtelenül lassú tempóban képződik vagy bomlik fel és bizonyos időről-időre elért fokozatokon a csíraplazmának könnyű lökést ad; vagy valami ehhez hasonló. Ez esetben az átörökítő mechanizmusokat nem fogyatékosság, hanem, ami sokkal bizalomkeltőbben hangzik, az elérhető legnagyobb tökéletesség jellemezné, a legjobb esetben olyan tökéletesség, mely a keletkező változásokat a folyamat pontosságának minden további vesztesége nélkül fel tudná használni az átöröklésben.


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
A törzsfejlődésbeli szétterülés kicsinyített másának látszik az egyes egyének „haladási tényezője”, a „fantázia”. Így nevezzük általánosítva azt a képességet, hogy az egyén egyéni életének szűk határai közt beálló változásokra megfelelő alkalommal leveti ösztöneinek bilincseit és viselkedésének szokásos formája helyett ilyenek egész sorát termeli és próbálja ki: és ha szerencséje van, meg is találja azok közt a helyeset. És miképpen az emlékezet az öröklődéssel, akképpen a fantázia is, ami a törzsek közt való elterjedtségét illeti, erős ellentétben van törzsfejlődésbeli analogonjával, vagy talán még erősebben. Mert fantáziája csak igen kevés állatnak van. Azonban ezen a körön belül ez a becses adomány hirtelenül a tökéletesség igen magas fokára emelkedik s a vele megáldott lényeket az állatvilág legtökéletesebb, legszebb virágaivá teszi.
Az inger a legegyszerűbb esetben sürgető „kényszerérzetet” kelt, melynek kielégítésére az állatnak vagy megtanult, vagy ösztönszerű eszközök állanak rendelkezésére, egy sor tetszés szerint variálható, de körülbelül a helyzet következményeivel összhangban lévő mozgás. Az állat addig próbálgat, míg a kísérlet nem sikerül. Lloyd Morgan egyszer megparancsolta a kutyájának, hogy egy botot egy sövény szűk nyílásán keresztül vigyen neki oda. Azonban a közepén megragadott és keresztben tartott bot elzárta előtte a rést. Ebben a kényszerhelyzetben a kutya addig változtatgatta a bot megragadásának a módját, míg végre véletlenül a végén ragadta meg azt, s így könnyűszerrel át tudta vinni a résen. Még fényesebben beválik a módszer akkor, mikor az állatnak egyáltalában nem kell fáradnia a megfelelő eljárási módnak a lehetőségek közül való kikeresésével és annak egyes tárgyakon való kipróbálgatásával, hanem az egész műveletet gyorsan, kényelmesen és biztosan elvégezi agyában. Akkor a kényszerhelyzet az emlékezetben szunnyadó tapasztalatok tarka össze-visszaságát kelti életre, hogy azok az agy valamelyik pontján találkozzanak az itt adott helyzet által keltett s frissen fölvett képpel: ha van ott valami, ami az adott helyzetnek megközelítően megfelel, akkor fellobban az irányító szikra, az állat elvégzi a megfelelő mozgások sorozatát s ezzel segít magán, amennyire éppen tud. Az ilyen állat „emlékezik”, „megfontol”. Köhler, aki éveket szánt a csimpánzok tanulmányozásának, nagyon szépen leírja, hogy tanítványai súlyos helyzetekben milyen tanácstalanul és tehetetlenül késlekedtek, a legostobább arcokat vágtak, fejüket vakargatták, amikor hirtelenül világosság gyult agyukban és végrehajtották a megfelelő cselekvést.
A fantázia módszere az eddig felsorolt esetekben csak azt a célt szolgálja, hogy az állatot egyszeri szorultságából kisegítse, máskor azonban a tapasztalásból való tanulás szolgálatban áll és azáltal hosszabb időre szóló hasznot hajt. Az állatnak megvan az az ösztöne, hogy különböző tárgyakkal, különösen azokkal, amelyeket nem ismer, a legkülönbözőbb műveleteket végezze és így „játszva” foglalkozzék velük, miközben a szerzett, majd hasznos, majd káros élményeket tapasztalatainak kincsei közt halmozza fel. A fiatal ragadozó állat minden lehetséges tárggyal játszik. A majom, a játszó gyermekhez hasonlatosan, minden neki idegen tárgyat szétszed, sőt megkísérel többet összeilleszteni. Így Köhler egyik csimpánza játék közben azt a felfedezést tette, hogy két rövid csövet hosszúvá lehet nyujtani azáltal, hogy végüket egymásba tolja és ezt a fölfedezést mindjárt értékesíteni is akarta arra a célra, hogy távolabb lévő gyümölcsöt lepiszkáljon.
Játék is végezhető minden külső mozgás nélkül, mint egyszerű agybeli folyamat, ez az, amit a „fantázia játékának” nevezünk. Valami új élmény, egy látott kép, egy megfigyelt folyamat megadhatja a lökést egy ingerülethullámhoz, amely válogatás nélkül életre kelti a szunnyadó benyomások egész seregét: az agy ezeket játszva összehasonlítgatja, hasonlóságuk szerint rendezi, absztrakció útján legegyszerűbb alakjukba öltözteti, vagy láncszerűen összefűzve új fontos ismeretekké összegezi őket. Aki Köhler elbeszéléseit olvassa, aligha kételkedhetik benne, hogy az ő okos csimpánzai annak az alapépítménynek jórészét, amelyen ésszerű, gyakran valóban emberi cselekedeteik nyugszanak, ilyen csendes, belső agymunkával építették fel.
És ami a változékonyság esetében valószínű volt, itt bizonyos, az tudniillik, hogy a „szétterjedő” magatartás minőségének szabadsága és önkényessége nem lehet pusztán a vele született mechanizmus pontatlanságának a következménye, hanem a fantáziával megáldott állatok agyában működő berendezés sajátos, értékes gyümölcse.
*
Így tehát a jelenségek két csoportja: egyrészt öröklődés és emlékezet mint az állandóság, másrészt a változékonyság és a fantázia mint a változóság tényezői éles ellentétben állanak egymással; azonban végül az élet arculatának még egy nevezetes vonása van, amely, mint vélnem kell, mindkét jelenség szolgálatában áll. Ez a legnagyobb fokban feltűnő és majdnem általános vonás a „kétneműség”, „kétivarúság” vagy „amfigónia”.
A szaporodás folyamatában, melynek során valamely faj egyetemesnek elképzelt csíraplazmája millió vonalakban


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
halad tovább és tovább, és egyre újabb vonalakra válik szét, mintegy szétrostolódik, az amfigónia valami különös, dacos ellentmondásnak látszik: két, és ismét két fiatal, csak az imént szétvált fonál találkozik és összefolyik, úgyhogy e sajátságos polonaise második menete az élő egyedeknek az első menet, a szaporodás által létrehozott tömegét állandóan és hatalmasan csökkenti. Mivel a csíraplazma a sejtmagvakban székel, azért az összeolvadásban minden esetben és legalább is két sejtmagnak kell résztvennie, mint pl. a csillós ázalékállatok „konjugációja” alkalmával. De a szabály az, hogy nemcsak mag olvad össze maggal, hanem egy-egy sejtpár véglegesen összeolvad egymással; ezt a folyamatot „kopuláció”-nak nevezzük. Az egymással egyesülő, kopuláló sejtek egyszersmind kifejlett egyéneket is jelenthetnek, pl. az ostoros véglényeknek vagy a gyökérlábúaknak egész egyénei egyesülnek egymással a kopuláció során. Máskor azonban csak a szülők által létrehozott csírasejtek ilyenkor gamétáknak nevezzük őket – egyesülnek egymással a szülők helyett. Az amfigóniának ez utolsó, „megtermékenyítésnek” is nevezett formája nemcsak a leggyakoribb valamennyi közt, hanem elterjedtsége alig szűkebb, mint magáé az életé, tulajdona, sorsa, robotja az állat- és növényvilág majdnem valamennyi megmaradt törzsének.
Így nyilvánvaló dolog, hogy az amfigónia az egyéni élet vele kapcsolatos hatalmas számbeli vesztesége ellenére is valamiképpen döntő fontosságú tényező a törzsek fennmaradásában.
Miben rejlik a kétivarúság nagy becse? Nagyon szép volna, ha biztos, a tudomány által mindenképpen helyesnek talált választ tudnánk adni erre a kérdésre. Azonban a természet, sajnos, éppen erre a bennünket magunkat is oly közelről érintő jelenségre vetett sűrű fátylat, amelyet bár szorgalmasan ide-oda rángatunk, de, mint látni fogjuk, felemelni még nem tudtunk. Kíséreljük meg, hogy pontosan követve az általunk már eddig is taposott utat, nem sikerülne-e egy pillantást vetni a fátyol alá?
Az a régi föltevés, hogy a „megtermékenyítés” föltétlen követelmény, elkerülhetetlen megindítója az egyéni fejlődésnek, már régen meg van cáfolva. De az igaz, hogy a bordás-medúzák és a tüskésbőrűek, a puhatestűek és a gerinces állatok fejlődése mindig megtermékenyítéssel kezdődik. Azonban azért nem igazodik minden pontosan az amfigónia után, mert más törzseknek két, amfigónia útján szaporodó nemzedéke közé egy vagy több, esetleg egy tucat olyan ékelődhetik be, melynek egyénei „monogónia” útján, mintegy saját szakállukra jöttek létre. Vagy az általunk már ismert, s a véglények, csalánozók, férgek, moha- és zsákállatok körében nagyon gyakori módon „ivartalan” szaporodással, oszlás vagy bimbódzás útján jönnek létre ivadékaik; ennek a szaporodási módnak az amfigóniával való kombinálódását „metagenezis”-nek nevezzük. Vagy pedig lehetséges, hogy a „monogon” szaporodás egyetlen sejttel, a meg nem termékenyített petesejttel kezdődik, mint ahogyan szaporodik sok kerekesféreg, bolharák és levéltetű; ezt a szaporodási módot „szűzszaporodásnak” vagy „parthenogenezis”-nek nevezzük; az amfigóniával való kapcsolódásnak „heterogonia” a neve. Ha azonban a fejlődés, miként a fentebbi sok eset bizonyítja, megindulhat megtermékenyítés nélkül is, akkor bizonyos, hogy amfigónia jelentősége másban keresendő. Csak egy lehetőség marad hátra: magának a csíraplazmának a tevékenységére lehet valamiképpen hasznothozó.
Gyakran gondoltak arra, hogy a kétivarúság talán „megifjító” hatással van az öregedő csíraplazmára, talán elősegíti megtisztulását az anyagcsere felhalmozódott bomlástermékeitől, vagy valami hasonló hatása van. Ezzel a tannal jól megegyeztethető volna az is, hogy metagenezissel és heterogoniával szaporodó alakok is vannak, hiszen ez esetben a föltevést mindössze azzal kellene kiegészíteni, hogy ilyenkor a csíraplazmának nem nemzedékről-nemzedékre, hanem csak egy vagy több nemzedék után van szüksége megifjodásra. Azonban a megifjodási elmélet mindenestől tévesnek látszik. Először is nem látható át, hogy két megöregedett csíraplazma egyesüléséből miként származhatna megifjodás. Új bor származna-e két ó bor összekeveréséből, vagy jó-e két elromlott összeöntéséből? Ha pedig azt akarnók állítani, hogy a két sejt egyesülése csak annak az ingernek a kipattanását jelenti, mely a két fáradt csíraplazmát saját erejéből való felfrissülésre ösztökéli, akkor mindenesetre arra kellene gondolnunk, hogy ilyen költséges serkentőberendezés alkalomadtán ebben vagy abban a törzsben talán kialakulhatna, azonban föltételezhetetlen volna majdnem az egész állat- és növényvilágban való jelenléte. És mindenekelőtt arról sem szabad megfeledkeznünk, hogy az amfigónia egyáltalában nem nélkülözhetetlen folyamat az élő lények életében. Mert vannak kisebb számban soksejtű állatok, pl. a kerekesférgek, a levéllábú- és kagylósrákok, sőt még a rovarok közt is, melyek, amennyire ma tudjuk, soha másképpen nem sokasodnak, mint szűzszaporodás által; néhány további állat meg, mint egy csalánozó állat, két féreg, állandóan csakis oszlás útján szaporodik; mindkét csoportbeliek a nélkül, hogy az öregedés jelei, a szaporító erő ernyedése észrevehető volna rajtuk. Nyugodtan föltehetjük, hogy a felsorolt, pusztán monogonikusan szaporodó állatoknak legalább egy rész már évszázadok, sőt


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
talán évezredek óta letért az amfigónia útjáról. Hihető-e, hogy ezek csíraplazmájának csak minden ezer évben, vagy soha sincs szüksége megifjodásra, olyanra, amilyenre az összes többi állatok, még legközelebbi rokonaik is legkésőbben néhány nemzedék után rászorulnak? Ez nem volna ésszerű dolog. Inkább az látszik biztosnak, hogy a monogon törzsek valamennyien félrecsúszott termései az élet fájának, amelyek mivel az amfigónia becses kincsét elveszítették, csíraplazmájuk működésének valamely hibája következtében tönkre fognak menni. Azonban ez a sötét végzet a monogonná lett törzseket nyilván nem közvetlenül, hanem csak hosszú, hosszú idők mulva fenyegeti. Amiből az következik, hogy az amfigónia, ahol megvan, fontos szerepet játszik a csíraplazma tevékenységének valamely ágában, amely tevékenység nem egy vagy kevés, hanem számtalan nemzedékkel és hatalmas időkkel számol.
A csíraplazmának rendkívül hosszú időre, évezredek sorára számított működése, – de mi lehetne ez más, mint a benne rejlő „évmilliótempóban” előre haladó ritmusa a tulajdonságok megváltozásának? Ez azonban, mint tudjuk, két egymással ellentétes jelenségben: az öröklékenységen és a változékonyságon sarkallik! Melyik irányban dolgozik már most az amfigónia? Nem kevéssé jellemző a zavarra, amelybe a tudomány a szóban lévő kérdés tekintetében került, az a körülmény, hogy az amfigóniát értelmezték úgy is, mint a két ellentétes folyamat közül az egyik, úgy is, mint a másik mellett működő jelenséget.
Hogy az amfigónia a változékonyságnak, új alakok megjelenésének lehetne az oka, az önmagától megcáfolódik, ha arra gondolunk, hogy mai nézeteink szerint hogyan folyik le ez a folyamat. Tegyük föl, hogy két csíraplazma tulajdonságai egyesülésük pillanatában egymással egyenlőek volnának, akkor az egyesülésükből származó termékeik is ugyanolyanok lennének; ha meg már különben is különbözők volnának, nem kellene azokat az amfigóniának létrehoznia. Ha azonban az amfigóniának nem az volna a feladata, hogy valami újat teremtsen, hanem hogy mint időleges inger a csíraplazmát saját erejéből való megváltozásra ingerelje, akkor egy évmilliótempó értelmében terjedő változékonyságnak megfelelően csak mint ritka esemény jelentkezhetnék a törzsek életében, s nem kellene oly mindennapi jelenségnek lennie, mint amilyen a megtermékenyítés.
Sokkal világosabbnak látszik első pillanatra a másik tan, hogy t. i. az amfigónia a tulajdonságok állandóságának céljait szolgálja, amennyiben a törzsön belül jelentkező, tetszőleges irányú eltérések kölcsönös kiegyenlítésén dolgozik azok összekeverése útján. De ez a magyarázat sem elégít ki bennünket. Mert ez értelmezés mellett az az óriási átörökítő erő, amelyet a törzseknek tulajdonítunk, nem volna elérhető. Ahhoz, hogy valamely törzs változó egyes vonalak állandó keveredése mellett évezredeken keresztül vagy éppen a végtelenségig megőrizhesse fejlődésének nyílegyenes vonalát, ahhoz a csíraplazmák változásainak csodálatos szimetriája volna szükséges. Egyes részek minden megnövekedésével nemcsak ugyanolyan arányú megkisebbedésnek viszont, és hasonló gyakoriságban kellene szemben állania, amely nézet még védelmezhető volna, hanem minden minőségbeli újítással ennek az ellenkezőjének is be kellene következnie, erre pedig nem lehet gondolni. Mi lenne pl. az ellensúlyozása annak a csíraplazmamegváltozásnak, melynek következtében valamely bogár addig síma chitinje szőrössé lett? Vagy a kiegészítő tényező mi volna fehér színnek barnává való változása alkalmával? Bár az amfigónia mint puszta kiegyenlítő folyamat fontos szerepet játszhatna a törzs egységessé tételében s abban, hogy fejlődése valami középutat tartson meg, azonban a csakhamar való eltérését az egyenes vonaltól egyáltalában nem tudná megakadályozni. Vagyis a mindenesetre meglévő sokezeréves, egyenes irányú állandóságnak semmi köze sincs az amfigóniához; azt sajátos, egészen más mechanizmus hozta létre; az amfigónia az így megalapozott öröklékenységnek csak segédeszköze lehetett az által, hogy a kevésbbé eltérő vonalakat az egyébként is egyenes vonalú fejlődés pályájába vonta.
Azonban a föltevés, hogy az amfigónia óriási elterjedtségét ennek a kiegyenlítő melléktevékenységnek köszöni, éles ellentétben van második meggondolásunkkal. Föltéve, hogy az amfigóniával kapcsolatos, a pontosság rovására menő keveredés által elért frontkiszélesedés a törzsekre valóban annyira fontos, hogy megéri az áldozatot is: miért korlátozódott ez a folyamat csupán két csíraplazma egyesülésére egy-egy megtermékenyítés alkalmával? Mert az csak nyilvánvaló dolog, hogy erősebb keveredés gyorsabb kiegyenlítődést eredményezne. Miként történt az, hogy az annyira különböző törzsek között legalább egyesek nem találták meg az utat a többszörös amfigóniára, pl. úgy, hogy fejlődésük csak kétszeres megtermékenyítés után indulna meg? Mert ennek nyoma sincs. Úgy látszik, mintha a kettő bűvös szám volna, amellyel az amfigónia működése kezdődik és végződik.
Az amfigónia feltűnő számszabálya nemcsak ellentmond annak, hogy mint puszta kiegyenlítő tényezőt értelmezzük, hanem megmutatja egyszersmind a követendő helyes utat is. Az ominózus kettes szám nyilvánvalóan


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
azért kapcsolódik olyan sziklaszilárdan az amfigónia tényéhez, mert annak a csíraplazmában rejlő működési területe szintén kettős természetű! Ilyen ellentétes pár ismeretes előttünk, ez az öröklés-változékonyság, és azt is tudjuk már, hogy az amfigónia ezekkel így vagy úgy kapcsolatban van. Nem alapulhat-e a kétivarúság egyszerűen azon, hogy e két folyamatféleségnek a csíraplazmában lévő intéző mechanizmusa valami okból térbelileg ideiglenesen elválik egymástól és ezért kényszerítve vannak, hogy páronként ismét és ismét egyesüljenek? Az elválás oka pedig a hatalmas időt megtakarító elv, a munkamegosztás lehet.
Valóban, ha áttekintjük az amfigóniával összefüggő jelenségek területét, azt látjuk, hogy azon a munkamegosztás háromszoros fokozata érvényesül. Az első fokozat maguké a csírasejteké. Minden gamétapárnak két feladatot kell teljesítenie: először meg kell egymást találniok, azután egyesülésük által az első építőanyagot kell szolgáltatniok a leendő új egyén számára. Ha ez a kettős feladat nem oszlik meg, akkor, mint pl. a Pandorina nevű ostoros véglény és más véglények esetében láthatjuk, az egyesülő sejtek egyenlők egymással. Azonban e tekintetben is majdnem mindig munkamegosztással találkozhatunk és a gaméták hada két, szerkezet és működés tekintetében különböző félre tagolódik, t. i. „hím” és „női” gamétákra. A hímeknek, a „hím csírasejteknek” vagy „spermatozoáknak” feladata az egyesülés, a kopuláció keresztülvitele; azért mozgékonyak, karcsúak, majdnem mindig parányi kicsinységűek és óriási számban, az emlős állatokban például billiószámra keletkeznek. Női párjuk, a „peték” feladatául viszont nagyobb anyag felhalmozása jutott. Gömbdedek, mozdulatlanok, sejtekhez mérten tekintélyes, néha óriási nagyságot érnek el, de számuk kevés, és vannak esetek, amilyen pl. a szalpáké, amikor az egyén egész életében csak egyetlenegy petét érlel.
Azokban az esetekben, melyekben kétféle gaméták keletkeznek, azoknak a létrehozása is kétszeresen különböző. És mivel az egyik csoportbeliek anyagforgalma a másikét érzékenyen zavarhatná, különféle óvó és elhárító rendszabályok volnának szükségesek. Elég ok arra, hogy a kettős munka megosztassék. Bár vannak úgynevezett „hermaphroditák” vagy „hímnős állatok”, melyeknek petéi és spermatozái ugyanabban az egyénben keletkeznek, amilyenek pl. a szivacsok, a bordás-medúzák, a laposférgek, a földi giliszta, az osztriga, sok csiga, a moha- és zsákállatok és egyes halak, azonban a kétféle gaméták ilyenkor is majdnem mindig szigorúan elkülönített szervekben, a hímek a „herékben”, a nőiek pedig a „petefészekekben” alakulnak ki. Gyakrabban azonban különböző egyének termelik őket. A „nemek” vagy „ivarok” elválnak egymástól. A „hímek” csak hím, a „nőstények” csak női gamétákat hoznak létre. Így a legtöbb csalánozó, gyűrűsféreg és ízeltlábú, majdnem valamennyi tüskésbőrű és gerinces, szóval az állatvilág túlnyomó része „váltivarú”.
Azonban a szétvált ivarokon harmadszor megismétlődik a munkamegosztás játéka. Olyankor, mikor a szülőállatok feladata arra szorítkozik, hogy csírasejteket hozzanak létre s azokat, ha egyszer megértek, a vízbe ürítsék, mint ahogyan a csalánozók, tüskésbőrűek és sok hal esetében látjuk, a hímek és nőstények, csírasejtjeiket leszámítva, majdnem vagy teljesen egyenlők egymással. Azonban a fejlettség magasabb fokán a szülőegyénekre még sok másféle feladat is hárul: párzás, petelerakás, az ivadék gondozása. Nem csoda azért, hogy az ilyen törzseknek hímjei és nőstényei külsőleg is különbözőkké válnak. És pedig a gaméták által bevezetett különbségnek mintegy folytatásául a hímek kisebbek, mozgékonyabbak, vállalkozóbb természetűek szoktak lenni, a nőstények ellenben vaskosabbak és nyugodtabbak. Némelykor, mint pl. a kerekesférgek, bizonyos rákok, a Nephila nevű pók esetében látjuk, a hímek valóságos törpék a nőstényekhez képest. A Bonellia nevű féreg példájában pedig olyan rengeteg különbség van a két ivar között a hím rovására, mint amekkora eltérés van rendesen a pete és a hím csírasejtek közt.
A munkamegosztásak ehhez a háromszoros fokozatához csatlakozik mint legalsó tagozat az amfigónia. Ami később megtörtént a gamétákkal, hogy t. i. létrehozásuk két különböző, külön szervekhez és egyénekhez kötött működés feladata lett, ugyanaz megtörtént előzőleg már az amfigóniával is, amennyiben annak kettős feladata, nevezetesen, hogy a jövő nemzedék részére az öröklődés és változékonyság mechanizmusát létrehozza, külön sejtmagvakra és sejtekre hárítódott. A térbeli elkülönülésnek a haszna ugyanaz lehetett mindkét esetben: megtakarítása külön, alkalmasint igen nagyigényű olyan berendezéseknek, melyeknek meg kellett volna akadályozniok, hogy egyik folyamat akadályozza a másiknak a működését.
Így fogva fel a dolgot, a kétivarúság jelensége végtől-végig igen nevezetes, csábító egységességet nyer. Mai fejlettségére két kettős úton jutott el. Az alap- és kiinduláspont: a gaméták elválása, s azt követte azok különbözőkké válása. Azután következett a nemek elválása s befejeződött a mű a nemek eltérővé válásával.
Ilyenformán a létért való küzdelem három legveszedelmesebb hatalmasságának: a kiterjedésnek, a gyorsaságnak,


 Brehm: Az állatok világa / 6. Változékonyság
http://mek.oszk.hu/03400/03408/html/25.html[2020. 10. 21. 17:15:34]
az ellenséges tényezők korlátolt változékonyságának nyomait véges-végig követtük. Most már ismerjük hatalmas befolyásukat, melyet gyakoroltak a „törzsfa negatívumának” kialakulására. Tükörképét ráírva találjuk a fajok ma élő világának arculatára: a kiterjedés, gyorsaság és korlátozott változékonyság mélyen bevésett, alapvető vonásait. És meg is értjük azokat.
Ezen a mindenesetre széles és megbízható alapon kell megalkotnunk a ma élő állatfajok világának a képét. Munkánk lényegileg csupán leíró lesz; hiszen tudjuk, hogy az egyes élő alakok létének alapokai jórészt örökre el vannak zárva előlünk. De az nem árt sokat. Az életnek most már megismert alapvonalai átszövik az egész tarka képet és annak értelmet adnak.
5. Gyorsaság TARTALOM EMLŐSÖK


 Brehm: Az állatok világa / I. alosztály: Egyhüvelyűek (Monodelphia)
http://mek.oszk.hu/03400/03408/html/29.html[2020. 10. 21. 17:15:47]
EMLŐSÖK TARTALOM I. öregrend: FŐEMLŐSÖK (PRIMATES)
I. alosztály: EGYHÜVELYŰEK (MONODELPHIA)
FEJEZETEK
I. öregrend: FŐEMLŐSÖK (PRIMATES) II. öregrend: PATÁS ÁLLATOK (Ungulata)
EMLŐSÖK TARTALOM I. öregrend: FŐEMLŐSÖK (PRIMATES)


 Brehm: Az állatok világa / II. alosztály: Kéthüvelyűek (Didelphia)
http://mek.oszk.hu/03400/03408/html/830.html[2020. 10. 21. 17:15:58]
1. Repülő makik (Galeopithecus Pall.) TARTALOM TIZENHETEDIK REND: Erszényes emlősök
(Marsupialia)
II. alosztály: Kéthüvelyűek (Didelphia)
FEJEZETEK
TIZENHETEDIK REND: Erszényes emlősök (Marsupialia)
1. Repülő makik (Galeopithecus Pall.) TARTALOM TIZENHETEDIK REND: Erszényes emlősök
(Marsupialia)


 Brehm: Az állatok világa / III. alosztály: Madárhüvelyűek (Ornithodelphia)
http://mek.oszk.hu/03400/03408/html/895.html[2020. 10. 21. 17:16:10]
7. Nagylábú kenguruk (Macropus Shaw) TARTALOM TIZENNYOLCADIK REND: Csőrös emlősök
(Monotremata)
III. alosztály: Madárhüvelyűek (Ornithodelphia)
FEJEZETEK
TIZENNYOLCADIK REND: Csőrös emlősök (Monotremata)
7. Nagylábú kenguruk (Macropus Shaw) TARTALOM TIZENNYOLCADIK REND: Csőrös emlősök
(Monotremata)


 brehm-01-010-1.jpg %d×%d pixels
http://mek.oszk.hu/03400/03408/html/img/brehm-01-010-1.jpg[2020. 10. 21. 17:16:11]


 brehm-01-001-1.jpg %d×%d pixels
http://mek.oszk.hu/03400/03408/html/img/brehm-01-001-1.jpg[2020. 10. 21. 17:16:12]


 brehm-01-003-1.jpg %d×%d pixels
http://mek.oszk.hu/03400/03408/html/img/brehm-01-003-1.jpg[2020. 10. 21. 17:16:13]


 brehm-01-003-2.jpg %d×%d pixels
http://mek.oszk.hu/03400/03408/html/img/brehm-01-003-2.jpg[2020. 10. 21. 17:16:14]


 brehm-01-004-1.jpg %d×%d pixels
http://mek.oszk.hu/03400/03408/html/img/brehm-01-004-1.jpg[2020. 10. 21. 17:16:14]


 brehm-01-004-2.jpg %d×%d pixels
http://mek.oszk.hu/03400/03408/html/img/brehm-01-004-2.jpg[2020. 10. 21. 17:16:15]


 brehm-01-007-1.jpg %d×%d pixels
http://mek.oszk.hu/03400/03408/html/img/brehm-01-007-1.jpg[2020. 10. 21. 17:16:16]


 brehm-01-005-1.jpg %d×%d pixels
http://mek.oszk.hu/03400/03408/html/img/brehm-01-005-1.jpg[2020. 10. 21. 17:16:17]


 brehm-01-005-2.jpg %d×%d pixels
http://mek.oszk.hu/03400/03408/html/img/brehm-01-005-2.jpg[2020. 10. 21. 17:16:18]


 brehm-01-006-1.jpg %d×%d pixels
http://mek.oszk.hu/03400/03408/html/img/brehm-01-006-1.jpg[2020. 10. 21. 17:16:19]


 brehm-01-005-3.jpg %d×%d pixels
http://mek.oszk.hu/03400/03408/html/img/brehm-01-005-3.jpg[2020. 10. 21. 17:16:20]


 brehm-01-011-1.jpg %d×%d pixels
http://mek.oszk.hu/03400/03408/html/img/brehm-01-011-1.jpg[2020. 10. 21. 17:16:21]


 brehm-01-064-2.jpg %d×%d pixels
http://mek.oszk.hu/03400/03408/html/img/brehm-01-064-2.jpg[2020. 10. 21. 17:16:22]


 brehm-01-064.jpg %d×%d pixels
http://mek.oszk.hu/03400/03408/html/img/brehm-01-064.jpg[2020. 10. 21. 17:16:23]


 brehm-01-002-1.jpg %d×%d pixels
http://mek.oszk.hu/03400/03408/html/img/brehm-01-002-1.jpg[2020. 10. 21. 17:16:24]


 brehm-01-012-1.jpg %d×%d pixels
http://mek.oszk.hu/03400/03408/html/img/brehm-01-012-1.jpg[2020. 10. 21. 17:16:25]


 brehm-01-xx-xx.jpg %d×%d pixels
http://mek.oszk.hu/03400/03408/html/img/brehm-01-xx-xx.jpg[2020. 10. 21. 17:16:26]


 brehm-01-009-1.jpg %d×%d pixels
http://mek.oszk.hu/03400/03408/html/img/brehm-01-009-1.jpg[2020. 10. 21. 17:16:27]


 brehm-01-015-1.jpg %d×%d pixels
http://mek.oszk.hu/03400/03408/html/img/brehm-01-015-1.jpg[2020. 10. 21. 17:16:27]


 brehm-01-002-2.jpg %d×%d pixels
http://mek.oszk.hu/03400/03408/html/img/brehm-01-002-2.jpg[2020. 10. 21. 17:16:28]


 brehm-01-013-1.jpg %d×%d pixels
http://mek.oszk.hu/03400/03408/html/img/brehm-01-013-1.jpg[2020. 10. 21. 17:16:29]


 brehm-01-016-1.jpg %d×%d pixels
http://mek.oszk.hu/03400/03408/html/img/brehm-01-016-1.jpg[2020. 10. 21. 17:16:30]


 brehm-01-014-1.jpg %d×%d pixels
http://mek.oszk.hu/03400/03408/html/img/brehm-01-014-1.jpg[2020. 10. 21. 17:16:31]


 brehm-01-008-1.jpg %d×%d pixels
http://mek.oszk.hu/03400/03408/html/img/brehm-01-008-1.jpg[2020. 10. 21. 17:16:32]


 brehm-01-017-1.jpg %d×%d pixels
http://mek.oszk.hu/03400/03408/html/img/brehm-01-017-1.jpg[2020. 10. 21. 17:16:33]


 brehm-01-016-2.jpg %d×%d pixels
http://mek.oszk.hu/03400/03408/html/img/brehm-01-016-2.jpg[2020. 10. 21. 17:16:34]


 Brehm: Az állatok világa / 1. Kacsacsőrűek (Ornithorhynchus Blumenb.)
http://mek.oszk.hu/03400/03408/html/906.html[2020. 10. 21. 17:16:45]
2. család: Kacsacsőrű-félék (Ornithorhynchidae) TARTALOM MADARAK (AVES)
1. Kacsacsőrűek (Ornithorhynchus Blumenb.)
[Más néven: Platypus.]
A kacsacsőrű emlős (Ornitjorhynchus anatinus Shaw)
[Más néven: paradoxus.]
Kacsacsőrű emlős (Ornithorhynchus anatinus Shaw).
Kacsacsőrű emlős csontváza.
A kacsacsőrű emlős nevét még Blumenbach-tól nyerte 1800-ban, noha Show már Blumenbach előtt Platypus-nak nevezte azt. Ez a név azonban már egy bogár-nemzetség számára le volt foglalva, úgyhogy az előbbi elnevezés, dacára annak, hogy az elsőbbség joga nem illeti meg, mégis meggyökeresedett a rendszerben. Az idősebb Bennett ír legelőször erről az állatról, adjuk át neki előbb a szót:
„Az új-hollandiak apró lándzsákkal felfegyverkezve ülnek a parton és lesik, míg egy ilyen állat felbukik a vízből. Ha alkalmasnak látják a pillanatot, nagy ügyességgel hajítják bele a lándzsát a pecsenyébe és azt biztos kézzel el is ejtik. A bennszülött gyakran egy teljes óráig is ül lesben, mielőtt megkísérelné a csőrösemlős felnyársalását, de aztán mindig biztos hajítással döfi át testét.”
Állatunkat többféle néven ismerik hazájában: mallangong, tambriet, tohumbuk és mufflengong a neve. A gyarmatosok előtt még mindig mint Platypus ismeretes és egész Queenslandban is mindenütt így hívják.
Elterjedési köre, amennyire ismeretes, Dél-Ausztrália legdélibb részére, Viktoriára, Új-Dél-Walesre és Queenslandra szorul, és itt északra körülbelül a 18. sz. fokig fordul elő. Azonban Tazmániában is megtalálták, míg Ausztrália nyugati felében hiányzik. A középső és felső Burnetten, ahol Semon az állatokat megfigyelte, mindenütt gyakori volt, ahol alkalmas helyeket talált a folyók mentén.
A csőrös emlős csőalakúan kivájt csőre a foghíjasok sorában a hangyászoknál ismét megjelenik, noha az szaruval nincsen befedve, azonban a lapos, előre kissé szélesbedő és lekerekített, kacsaszerű csőre egyetlenegy más emlősállatnak sincsen. Az arckoponya meghosszabbodásával itt is találkozunk; orrcsontjai hosszúak és keskenyek,


 Brehm: Az állatok világa / 1. Kacsacsőrűek (Ornithorhynchus Blumenb.)
http://mek.oszk.hu/03400/03408/html/906.html[2020. 10. 21. 17:16:45]
mint az előbbi fajnál, s ezzel a madarak csőrétől éppúgy különbözik, mint az előbbi faj.
Emlős természetét egyébként már az első percre is elárulja a tejfogazat, melyet felül 2 és alul 3 zápfog alkot mindkét oldalon, itt-ott esetleg összesen csak 8 zápfog. Ebben a sok gumójúaknak fogazatára emlékeztetnek, amelyek a törzsfejlődésben ősibb helyet foglalnak el, s amelyeknek e fogait, ha azok elkoptak, szarulemezek és szarufogak váltják fel. Ezek az állkapocs elülső részében keskenyek; éles szélük van, akárcsak a metszőfogaknak, hátul szélesek és gumóik laposak, akárcsak a valódi zápfogaké.
A csőr borítékát különféleképpen írták le és egyesek kétségbe is vonták annak szaruanyagát. Már a hangyászsün csőre sem éri el a madárcsőr átlagos keménységét, hát még a csőrösemlősé, amelynek, ha csőrével az iszapban keresgél, még sokkal finomabb tapintásra van szüksége, mint amannak, amely csak a földön tapogatódzik csőrével. S éppen ezért a kacsacsőrű emlős csőre még csupasz, igen finoman érzékelő hártyával van borítva. Az orrlyukak a csőr felületén fekszenek, annak a végétől kissé távolabb, mint az előbbi fajon. Apró szemei elég magasan állók, s elzárható fülnyílásai a szem külső szögletéhez közel fekszenek. Az a bőrredő, mely a csőrtől kezdve pajzsmódjára borul az állat fejének elülső részére és torkára, annyiban van nagy hasznára, mert a táplálékkeresgélés közben bundáját megvédi attól, hogy az iszappal érintkezzen, a földben történő vájkáláskor pedig a szemeket.
Nyelve húsos, de szarufogakkal felfegyverzett és hátul sajátságos bütyökben emelkedik ki, amely aztán a szájat teljesen elzárja. Ilyen körülmények között ez a csőr valóságos szűrőkészülékké alakul, amely lehetővé teszi az állat számára, hogy a vizet megízlelje, s a benne lévő anyagok közül az élvezhetőt az élvezhetetlentől elválassza, s az elsőt, mielőtt azt fogaival felaprítaná, azokban a tágas pofazacskóiban felhalmozza, melyek a fej hosszában kétoldalt foglalnak helyet. Mindezekben a sajátságokban azokat a magasan specializálódott berendezéseket kell megpillantanunk, amelyekre a mai kloákás emlősök, ősrégi jellegeik mellett, az életmódhoz való másodlagos alkalmazkodás útján tettek szert.
Ugyanez vonatkozik a kacsacsőrű emlős ötujjú és úszóhártyákkal ellátott lábainak csodálatos és célszerű berendezésére is. Elülső lábainak, melyeknek rettenetes izomerejük van és úszásra éppúgy alkalmasak, mint ásómunka elvégzésére, úszóhártyái a karmok egy részét fedi; itt igen hajlékony és tágítható és ásás alkalmával visszatolódik. Ujjai valamennyien igen erősek, tompák és ásásra kiválóan alkalmasak. A középsők a leghosszabbak. Egyebet nem tudunk ezekről az alkatukban mindenesetre egyedülálló végtagokról. Nagyon valószínű az a feltevés, hogy a csőrösemlős a szárazföldön kezefejét hátrahajtja, a kéz csuklójáig, és járáskor kezének külső felületével érinti a földet. Ebből a mozgási mechanizmusból lehet aztán megérteni azt az egyébként megmagyarázhatatlan körülményt, hogy a kéz felületén ezen a helyen alig van szőrözet, annyira lekopott, s csak a kéz tövén rendeződnek el a szőrök éles határvonal irányában.
A csőrösemlős rövid hátsó lábai hátrafelé irányulnak, s így a fókáéra emlékeztetnek, ebben az irányban és kifelé fordulva működnek is. Első lábujjuk igen rövid, karmai valamennyien hátrafelé hajlók és sokkal hosszabbak és élesebbek, mint a hátsó lábaké, de úszóhártyájuk ezeken csak az ujjak tövéig ér. A hím itt, valamint az ujjak fölött kissé befelé fordulva, hegyes és mozgatható sarkantyút visel, mely meglehetősen tág határok között forgatható.
A csőrös állat valamivel hosszabb, mint a hangyászsün: körülbelül 60 cm, melyből 14 cm farkára esik. A hímek tetemesen nagyobbak a nőstényeknél. A laposra nyomott törzsük a víziéletmódra és az úszómozgásra enged következtetni. Farka lapított és széles, a végén hosszú szőrökben végződik, s hirtelen lemetszett, idősebb példányokon alul egészen csupasz, vagy pedig csak néhány sörtével megrakva, fiatalabb állatoknál azonban egészen szőrös, mert ezek a szőrök valószínűleg csak a fejlődés folyamán kopnak le.
A csőrös állat bundája sűrű, durva, barna és ezüstszürkés színű sörényszőrökből áll, melyek alatt a gyapjúszőreik nagyon lágyak, a fóka vagy a tengeri vidra piheszőreihez hasonlók. Torkán, mellén és alsótestén sokkal finomabb és selymesebb úgy a bundája, mint a szőrözete. A bunda fedőszőrei ugyanis, nevezetesen a végükön, aránylag kemények, merevek, mert itt a szőrök szélesebbek, lándzsaalakúak és bizonyos szöget alkotnak a vékonyabb, alsó szőrökkel. A sörényszőrök általában vörösek vagy feketésbarnák, alul, a test hasoldalán piszkos szürkésfehérek és az állon, a végtagok tövén, a has hátsó végén és a hátulján gyakran halvány gesztenyebarna, egy kis folt a szem körül pedig fehér és sárgás. Az állat hátoldalán majd világosabb, majd sötétebb, s ezért is sokan azt hitték, hogy több fajról van szó. Lábai barnásvörösek, csőre felül fekete, alul sárga vagy fekete. A fiatal állatok az öregektől a fark alsó felének finom ezüstösen fehér szőrözetében térnek el, mely a lábuk közé eső tájékra is kiterjed. A megnedvesített bundából halszag árad s ez valószínűleg egy olajos váladéktól ered, melyet a bőr kiválaszt.


 Brehm: Az állatok világa / 1. Kacsacsőrűek (Ornithorhynchus Blumenb.)
http://mek.oszk.hu/03400/03408/html/906.html[2020. 10. 21. 17:16:45]
Az öreg Bennett-nek köszönhetjük ennek a különben kevésbbé vonzó állatnak első pontosabb leírását, amely még felfedezése után is jó ideig csodálatba ejtette a kutatókat és laikusokat egyaránt. A kacsacsőrű emlősnek úgy alakja, mint életmódja annyira sajátságosnak bizonyult, hogy Bennett különösen azért utazott Ausztráliába (először 1832-ben, később 1858-ban), hogy ezt az állatot megismerje. Bennett idejéig csak megbízhatatlan adataink voltak errevonatkozólag. Csak annyit tudtunk, hogy az állat vízben él és hogy a bennszülöttek szorgalmasan vadásszák, mert húsa ízletes és mert tojást rak. Ez utóbbiról azt mondták, hogy mese, amíg 1884-ben Caldwell arról értesített, hogy csakugyan megtalálta a csőrösemlős tojásait. „Következő héten – így mondja ő – augusztus 24-én, egy Ornithorhynchus-t lőttem, amely az első tojást lerakta; a második tojás az anyaméh nyílásában feküdt, amely részben kitágult. Ez a tojás nagyon hasonlított az Euchidna-éhoz, noha keskenyebb volt és egy körülbelül 36 órás csirkeembrió fejlődési fokán vesztegelt. Augusztus 29-én sürgöny útján ezt a hírt továbbítottam a legközelebbi állomásra: „Monotremes oviparous, ovum meroblastic. (A csőrösemlős tojásokat rak, melyeknek puha héjuk van.”) A posta ezt a távirati értesítést barátomnak, Liversidge professzornak továbbította, aki a sydney-i egyetemen tanít, hogy ezt a felfedezését a „British Association in Montreal”-ban előterjessze.”
Caldwell további kutatásait lázas állapota miatt kénytelen volt megszakítani, Semon-tól pedig hiába vártuk az idevágó kutatásoknak befejezését. Semon maga is rezignáltan mondja: „A tojásoknak további fejlődéséről és a fiataloknak a tojásból való kikeléséről, sajnos, semmit sem mondhatok. Sajnos, jómagam sohasem voltam abban a szerencsés helyzetben, hogy azokban a nagyszámú építményekben, amelyeket európai társaimmal együtt megnyitottam, valaha is tojásokat vagy fiatalokat találtam volna. A bennszülöttek a legnagyobb mértékben húzódoztak az ezzel járó munkától és egyáltalában nem törődtek az Ornithorhynchus-szal. Mi magunk pedig a sok másféle munkákkal, nevezetesen a Ceratodus-tojások konzerválásával, a feketékkel való vándorlásainkkal, melyeket az Echidna-kban gazdag vidékeken folytattunk, s mindenféle erszényesállat-vadászatainkkal sokkal inkább el voltunk foglalva, semminthogy teljes erőnket, minden időnket az Ornithorhynchus-építményekre irányuló fáradságos és sokszor hiábavaló ásómunkálatokra szenteljük.”
Azt, hogy hogyan táplálja a csőrös emlősanya fiataljait, az arra vonatkozó megbízható adatokat Topic Alois-nak köszönhetjük. Topic 1899-ben a következőket közölte: Az Ornithorhynchus-okat legjobban az aranyásók ismerik, akik éppúgy tartózkodnak a folyók és tavak homokos üledékeiben, mint maguk ez állatok, s így gyakran megesik, hogy a partokon aranyat keresve, véletlenül egy Ornithorhynchus-fészekre is bukkannak. Egy alkalommal a fészekben két tojásra is akadtak, de vigyázatlanságból azokat összetörték, úgyhogy Topic csak azoknak hártyás héját kaphatta kézhez. A csőrösemlős közvetlenül a víz tükre alatt készíti a fészkéhez vezető járatát, amelye a part meredek falából felfelé indul, mégpedig nem is egyenesen, hanem zegzugos vonalban. A fészek akkora, mint egy tál. Oly magas, mint egy karéj kenyér és az árvonal fölött fekszik, hogy magas vízálláskor a víz ne hatoljon belé. A fészekrakás idején a nőstény maga tépi ki saját és hímjének hátáról is a szőröket, hogy azokkal a fészkét kibélelje. A nősténynek nincsenek emlői. Szoptatáskor hátára fekszik, s a két szopóskölyke maga préseli ki a tejet azáltal, hogy csőrükkel a kis rostaszerűen likacsos helyen tapogatódzanak. A tej abban a kis csatornaszerű mélyedésben folyik tovább, melyet a nőstény hasának hosszanti izomzatával, a has közepetáján alkot, s ebből a csatornából szívják a tejet. A fiatalok addig maradnak a fészekben, amíg 12 cm hosszúságot elértek, akkor aztán kibujnak és amikor elérték a 20 cm-t, anyjuk kíséretében a vízre merészkednek. A szoptatás leteltével a nőstény nagyon lefogy.
A kacsacsőrű emlős tojásai Semon szerint minden tekintetben a csőrössün tojásaihoz hasonlítanak. Ő sohasem talált 2 tojásnál sem többet, sem kevesebbet, s ha egyszer-másszor 3 vagy négy tojást találtak, akkor ez ugyancsak kivételszámba ment. Az erszény a csőrösemlősökön sohasem jut kifejlődésre, s ezt a sajátságot mindenesetre másodlagos alkalmazkodásnak minősíthetjük. Az Ornithorhynchus azonban sokkal állandóbban települ meg valamely helyen, mint az Echidna. Minthogy a vízben találja meg táplálékát, nem kell messzire portyáznia és minden egyes kirándulása alkalmával rögtön visszatérhet a partmenti fészkéhez és az ottlévő, tojásokhoz, vagy a fiatalokhoz. Az erszény hiánya mindenesetre a vízi életmóddal függ össze. Az Ornithorhynchus párosodási ideje a Burnett-folyó mellékén későbbi időkre esik, mint az Echidna-nál, vagyis augusztus közepére. 1891 augusztus végén szinte valamennyi nőstény, amelyet elejtettem, tojást hordozott anyaméhében. Mint az Echidna, úgy a kacsacsőrű emlős fejlődésében is egy félig-meddig, fejletlen nemzedék jelenik meg, amely ebben az időszakban nem válik ivaréretté. Csak a kétéves és az öregebb nemzedék képes szaporodásra.
„Az Ornithorchynchus-ról is kimutatták, hogy a hímek többségben vannak nőstények fölött, úgyhogy egy elejtett nőstényre mindig 2 01513 elejtett hím esik.” Innen ered nyilván Topic adata, mely szerint párosodás idején a hímek egy folyótól a másikhoz vándorolnak, hogy megkeressék nőstényeiket.


 Brehm: Az állatok világa / 1. Kacsacsőrűek (Ornithorhynchus Blumenb.)
http://mek.oszk.hu/03400/03408/html/906.html[2020. 10. 21. 17:16:45]
A csőrösemlős járataiban, melyekről már megemlékeztünk, Bennett két fiatal állatot talált, melyek legfeljebb 1 hónaposak lehettek. Egészen összegömbölyödve feküdtek és farkukkal a hasukra vagy hátukra fektetett csőrüket takarták, egyik elülső lábukkal pedig farkukat. A szürkeszínű, csupasz, 5 cm hosszú fiatalok gömbölyded, kerek formáin meglátszott, hogy jól voltak táplálva, s a mellett fénylettek, mint a bársony. Szemeik még nem voltak egészen nyitva. Ha megzavartuk őket, sziszegtek és sipogtak, mint a fiatal kacsák. Noha nem ettek semmit, mégis csak néhány nap mulva pusztultak el s az utolsó pillanatig megőrizték elevenségüket. Két 11–12 cm hosszú kölyköt, melyeket egy másik fészekből vettünk ki, megfigyelőnk a vízbe dobott. Ezek minden erőmegfeszítéssel úsztak, de fejüket mégsem tudták a víz fölött tartani. Nappal aludtak, éjjel nyugtalankodtak. Noha sikerült beléjük egy kis édesített tejet öntenünk, amelyet nyalogatva vettek magukhoz, mégsem lehetett őket élve tartani. 4 nap mulva elpusztultak, a nélkül, hogy ezalatt az idő alatt szemmel láthatólag lefogytak volna.
A csőrös állat legszívesebben a folyók csöndesebb folyását választja ki, az úgynevezett ősvizeket, amelyeknek partjaira lombos fák vetik árnyékukat. Semon szerint ez az állat a folyóvizeket a forrásvidékektől kezdve egészen a síkságokig lakja. Előfordulásának föltétele, hogy a folyómedrében itt-ott terjedelmesebb mélyedések legyenek, amelyekben lassabban folyik a víz. Ennek következtében ilyen helyeken iszap rakódik a fenékre és elősegíti a vegetáció fejlődését, amely viszont igen sok víziállatnak: a féregnek, ráknak, rovarlárvának, csigának és kagylónak rejtekhelyéül szolgál. Itt keresi és táplálja meg a csőrösemlős táplálékát, itt van elrejtve üldözőinek szeme elől, ha alábukik, s itt marad számára a tartósabb, száraz évszakok alkalmával is, amikor a folyó medre máshol kiszárad, szinte mindig egy kevés víz. Ilyenkor egyébként azok a csőrös emlősök, melyek a kisebb mélyedéseket lakják, mihelyt nagyon alacsony a vízállás, azokra a nagyobb, vízdúsabb helyekre vándorolnak, melyek jobban vannak megvédve a kiszáradástól, s ilyenkor ezeken a helyeken határozottan észrevehetjük, hogy a csőrösemlősök összeverődnek, megsokasodnak. Otthonában a csőrösemlős a part mentén egy többé-kevésbbé művészies építményt készít, a hely megváltoztatásában azonban Semon szerint igen kényes. Főleg a befásított és lejtősebb partokat választja, amelyek azonban kisebb szög alatt lejtősödnek. A part esésének ugyanis olyannak kell lenni, hogy az állat a víz tükre alatt kezdődő járatot készíthessen, amely rézsútosan felfelé haladva, több méter magasságot érjen el a part fölött. Az ausztráliai folyóknak rendkívül változó vízállása az állatot gyakran arra készteti, hogy régi lakását elhagyja és más építmény készítésébe fogjon bele. Innen van az, hogy az általam megbolygatott, rengeteg sok építménynek javarészét gazdátlanul találtam s meggyőződtem arról, hogy azok már régóta el vannak hagyatva. Hogyha az árvíz vagy magas vízállás következtében a part képe megváltozik, akkor bizonyos körülmények között megfigyelhetjük, hogy ezek az állatok ezeket a helyeket elhagyják és tovább vándorolnak felfelé vagy lefelé a folyón.
„Ezek az építmények – mondja Lendenfeld – nem egyszerű, egyenes, rézsút fölfelé haladó folyosóból állnak, hanem rendszerint több, gyakran tekervényes és labirintszerűen összefüggő járatokból. Rendszerint egy főfolyosót lehet megkülönböztetni, amely 0.5–1.5 m-nyire van a víz felszíne alatt a partmenti bokrok és fák gyökerei között és 20–45°-ú szög alatt visz felfelé. A folyosónak alsó, vízzel telt járata a sűrűn összekúszált gyökereken keresztül visz, és sokszor nem is a földrétegnél kezdődik. A folyosónak felső, szárazon fekvő részéből több mellékfolyosó ágazik el, amelyek hasonlóméretűek, mint a főfolyosó. Négy ilyen mellékjáratot figyeltem meg, amelyek egynek kivételével a vízbe vezettek és sűrű gyökerek között szinte elvesztek, míg közülük egy szintén a gyökerek tömegei közé, de a víz színe fölé nyúlt. Amennyire meggyőződhettem, a víz alatt torkolló járatoknak igen széles kivezetőnyílásuk volt, míg a felső, a szabadba nyíló folyosó nem volt nyitva, hanem a gyökerek szövedékétől annyira el volt zárva, hogy az állat nem tudott átvergődni rajta. Úgy látszik, ez a nyílás csak szellőztetésre való. A folyosók körülbelül 8–15 cm szélesek s a főjárat felső, el nem ágazó része keskenyebb, mint az alsó elágazásai, mégpedig olyan keskeny, hogy a csőrösemlős ne tud benne megfordulni. A főjárat végén, a víz felszinétől mintegy 1–2 m-nyire fekszik a fészek. Lapos, 30–50 cm széles és 25–30 cm magas, kerek üreg ez, amely a vízinövények finom leveleivel és hasonló anyagokkal van kibélelve. Itt rak a nőstény a nyár kezdetén több puhahéjú tojást.”
Tulajdonképpen alkonyati állatok, habár nappal is rövid időre előjönnek rejtekeiből, hogy ennivaló után járjanak. Semon szerint röviddel napfelkelte előtt a folyóba mennek, és ottmaradnak, míg a nap fel nem kelt, éppúgy estefelé az alkonyat beköszöntétől és alkonyat utánig, ami körülbelül 20–30 percig tart. Ha a víz elég tiszta, akkor könnyű hol lebukó, hol feltűnő állat nyomát követni. Ha meg akarjuk figyelni, akkor egészen mozdulatlanul kell maradnunk, mert nincs az a legkisebb mozdulat, melyet éles szemeivel észre nem venne, nincs az a legkisebb nesz, amelyet finom hallásával meg ne hallana. Ritkán marad a csőrös állat 1–2 percnél tovább a felszínen. Lebukik és kis távolságban ismét feltűnik. „Itt-ott – így mondja Semon – az állatot a víz szinén is megpillantottam, amint


 Brehm: Az állatok világa / 1. Kacsacsőrűek (Ornithorhynchus Blumenb.)
http://mek.oszk.hu/03400/03408/html/906.html[2020. 10. 21. 17:16:45]
úszkált és a vizet paskolta, majd rövid időre alámerült, mintha ezzel szórakozott volna. Két különböző alkalomkor állatunkat szárazon is megfigyelhettem, amint a folyópart fövenyén heverészett, nyujtózkodva végigfeküdt, közben bundáját tisztogatva. Mindkét esetben az állatok, mihelyt észrevettek, a vízbe osontak, alámerültek és eltűntek építményüknek a víz alá vezető járatában, míg a földfölötti járatot egy esetben sem használták.”
„A téli évszak beköszöntével, amely Ausztráliában június havától augusztus végéig tart, amikor az éjjelek már hűvösek, el lehetünk rá készülve, hogy az állatokat napfelkeltekor és alkonyatkor megtaláljuk a folyóban. Ha kora hajnalban ott vagyunk a folyónál, s megvárjuk, amíg kivirrad, akkor mihelyt a nap első sugarai a víz felszínén játszadoznak és mihelyt annyira világosodik, hogy meg lehet már különböztetni a tárgyakat, a víz feszínén rögtön megpillantunk egy 1–2 láb hosszú tárgyat, amely úgy tűnik, mintha valami deszka úszna a vízen. Egyideig teljesen mozdulatlanul fekszik, s aztán hirtelen eltűnik, hogy aztán néhány perc mulva másutt ismét felmerüljön. Ez nem egyéb, mint a csőrösemlős, amely a folyó iszapjában reggeli táplálékát egy keményhéjú kagyló, a Corbicula nepeanensis Less. alkotja, amelyet pofazacskójában gyakran nagy számmal láttunk felraktározva.”
Topic több csőrösemlőst kizsigerelt és ilyenkor gyomrukat mindig fekete, pépszerű anyaggal találta megtöltve. Nagyon valószínű, hogy a csőrösemlős halikrákat is eszik, mert ott, ahol tartózkodik, halakat nem látni. A halakat azonban nem eszi meg, mert máskülönben ezeknek a maradványait meg kellett volna találnunk gyomrában.”
„Ha ez a furcsa teremtmény a földön szaladgál, – mondja Bennett – a szemünknek úgy tűnik, mint valami csodálatos és furcsa alakja könnyen megijeszthetne egyeseket. A macskák egyenesen menekülnek láttára, sőt a kutyák is, amelyeket nem idomítottak ez irányban, hegyezett fülekkel mereven bámulnak rá és megugatják, de bántani nem merik.”
Topic szerint a csőrösemlős néha 10 percig is kibírja a víz alatt. 13 perc mulva megfullad, mint azt megfigyelőnk már többször kipróbálta, amikor az eleven állatokat, melyek hálójába kerültek, úgy akarta megölni, hogy a vízbe mártotta azokat.
Az ausztráliaiak a csőrös emlőst húsa kellemetlen szaga ellenére is nagyon szívesen megeszik. Semon azt írja, hogy a bennszülötteitől vajmi keveset tudott meg az állat életviszonyaira vonatkozólag. Ők „Jungjumore”-nek nevezik, de nem vadásznak rá, mert húsát teljesen élvezhetetlennek tartják. Azonban, ahogy Bennett meséli, a Wollondilly és Yas-folyó bennszülötteinek Új-Dél-Walesben egészen más ízlésük van, s ezek nagyon is sóvárognak csőröspecsenye után.
„A fehér gyarmatosok nem nagyon üldözik a csőrösemlőst, noha nagyon szép és sűrű a bundája. A vakondokéra emlékeztet de hosszabb, tehát melegebb is, s éppen azért ilyenre egy oly meleg tartományban, mint Queensland, nincs szükség. Semon elég sok csőrösemlős-prémet hozott magával, s ezeket részben prémsapkák elkészítésére használták fel.
Semon nemsokára rá is jött, hogy hogyan lehet legcélszerűbben ez állatra vadászni. „Nap-nap után, maikor még pirkadt, felkészültem és a Boyne folyónak ama területéhez siettem, amelynek viszonyaiból legjobban lehetett ezeknek az állatoknak jelenlétére következtetni. Mert csak a folyónak ama részein számíthatunk ezekre az állatokra, amelyek szélesebbek és mélyebbek, ahol tehát alámerüléskor eltűnnek szemünk elől, s így biztonságban érzik magukat, s a hol a víz lassabban folyik és így ennek a következtében a fenéken gazdagabb az állatvilág és bujább a vízinövényzet is. Ha a csőrösemlős a víz felszínén úszik, kis és bundájában mélyen elrejtett szemeivel jól megfigyelheti, hogy mi megy előtte végbe a parton. Éppoly finom a hallása is, és a legkisebb gyanus zaj is elégséges ahhoz, hogy a vad állatot menekülésre késztessük. Éppen azért is hiábavaló dolog lenne ehhez az állathoz lopódzni akkor, amikor az a víz felszínén tartózkodik. Olyan mozdulatlanul kell állnunk, mint egy szobornak, amíg az állat alá nem merül, akkor aztán rögtön előre ugrunk arra a helyre, ahol az állat eltűnt; mihelyt felbukik, ismét megállunk, s ezt addig ismételjük, míg az állatot lőtávolságra meg nem közelítettük. Ugyanígy kell tehát eljárnunk, mint a fajdkakas rajtaütésekor. Ha már lőtávolságban vagyunk, akkor felhúzott ravasszal várjuk, míg a vad ismét előbukkan. Mert már a fegyver irányítása is elégséges ahhoz, hogy az állatot elijesszük, hogy aztán az soha se kerüljön többé szemünk elé. Mert ha egyszer megzavartuk, akkor a csőrösemlős ugyanazon a napon már nem mutatkozik többé. Mikor ezt a módszert kipróbáltam, akkor többé már nem szalasztottam el egyetlenegy állatot sem, noha a gyarmatosok azt állítják, hogy sok üggyel-bajjal jár annak vadászata. Az is csak előítélet, hogy az állat szívós és hogy nehezen ejthető el. Minden lövés halálos reá nézve még akkor is, ha nem a fejet, hanem csak a testét éri. Az állatokkal többnyire első tüzelésünkkor végeztünk, néha volt még bennük egy kis


 Brehm: Az állatok világa / 1. Kacsacsőrűek (Ornithorhynchus Blumenb.)
http://mek.oszk.hu/03400/03408/html/906.html[2020. 10. 21. 17:16:45]
élet és ilyenkor iparkodtak a víz alatt építményük bejáratát elérni és így megmenekülni. Sohasem láttam azonban, hogy a víz fölötti bejáraton át próbáltak volna ide eljutni. De ha súlyosan sebesültek, akkor hiába iparkodnak alámerüléssel menekülni, minthogy testük fajsúlya könnyebb, mint a vízé, s az alámerüléshez nagyobb erőkifejtés szükséges. Több ízben hallottuk a golyótól talált állatok elfojtott nyöszörgését.”
„Payndahban – így folytatja tovább Semon – rövid tartózkodásom alatt garmadával eltettem el csőrösemlősöket, e részben itt a Boyne mellett szerencsés voltam. De nemsokára megfordult a szerencsém, mégpedig akkor, amikor melegebbek lettek az éjtszakák. Amikor ugyanis éjjel még jó hűvös időnk volt, akkor időnként fényes nappal is láthattuk az állatokat, amint a vízben úszkáltak és a táplálékukat keresték. De amikor az idő felmelegedett, akkor vége lett mindennek. Ilyenkor aztán hajnalhasadáskor és alkonyatkor is az állatok egyre jobban megritkultak, és az igazi forró évszak beköszöntével már sohasem sikerült azokat megtalálni és elejteni. Így jártam a következő évben, amikor 1892 júniusában a Burnettre visszakerültem és október végéig ott maradtam; mindezt csak azzal magyarázhatom meg, hogy a melegebb évszakok alkalmával az állatok az éjtszakát töltik el a vízben, míg nappal kamráikban alszanak.”
Megemlíthetjük még, hogy a melbournei állatkertben 1888-ban fogságban tartottak ilyen állatokat, s itt 5 hétig éltek.
Hogyha a csőrösemlősöket visszafelé követjük az élő világ fejlődéstörténetében, akkor csak két kihalt fajukra akadunk, egy kihalt hangyászsünre, az Echidna oweni Krefft-re és egy csőrösemlősre, az Ornithorhynchus agilis de Vis-re, amely más rokonainál kisebb volt ugyan, de mégis szorosan az élő fajhoz tartozik, melyek pedig szervezetükkel nem árulják el ennek az érdekes állatcsoportnak származását közelebbi rokonsági viszonyait.
Még a csőrösemlősöknél is fontosabb adatokat szolgáltat a legalsóbbrendű emlősállatok természetrajzához az a szárazföldi emlős, amely Új-Zélandban őshonos és ott waitoreki néven ismeretes.
Külsejében a vidrához hasonló, a vízben és a víz mellett él, és jelenleg valószínűleg az újzélandi Alpok hegyi tavaira szorítkozik. Több ízben látták, egy alkalommal oly közelségből, hogy ostorral is elérhették, mire éles ordítozással eltűnt a vízben. Haast Julius ennek az állatnak a nyomait a hóban is megtalálta, mindazonáltal mégsem sikerült azt kézrekeríteni. Új-Zélandnak a föld valamennyi tartománya között a legősibb madárvilága van. Lehetséges tehát, hogy ez az őshonos állat olyan alacsony helyet foglal el a Monotrematák sorában, mint ezek az erszényesekhez viszonyítva és hogy majd egykor fontos és az emlősök geneziséhez általunk jelenleg még nem is sejtett igazságaiba fog bepillantást engedni, megvilágítva az emlősök fejlődésének útját.
Lendenfeld erről az állatról Új-Zélandról szóló művében e szavakkal emlékszik meg: „Végül meg kell jegyeznem, hogy a déli szigetvilág folyóiban állítólag egy barna, a vidrához hasonló, de nyúlnagyságú állat él, s ezt a maorik waitoreki néven emlegetik.
Haast eredeti közléseit Hochstetter Új-Zélandról szóló művében csak rövid megjegyzés alakjában ismerteti: „Haast barátom a waitorekiről 1861 június 6-án ezeket írja nekem: Az Ashburton-folyó mellett, a Cantenbury tartományban, tenger színe felett 3500 láb magasságban egy oly vidéken, amelyet emberi lábnyom talán még sohasem taposott, gyakran láttam ennek az állatnak lábnyomait. Ezek hasonlók a mi európai vidránkéhoz, csak kisebbek. Az állatot magát azonban mindössze ketten látták, akiknek a Lake Heronban, az Ashburton szomszédságában 2100 láb magasságban juhtenyésztőállomásuk van. Ők is azt mondják, hogy az állat sötétbarna és akkora, mint egy jókora nyúl. Amikor ostorunkkal feléje suhintottunk, füttyszerű hangot adott és az alpesi fű között csakhamar eltűnt a vízben. Ez 1861-ben volt, és ma 68 esztendő multán sem tudunk róla többet: a rejtélyes waitorekinak egyelőre nyoma veszett!”
2. család: Kacsacsőrű-félék (Ornithorhynchidae) TARTALOM MADARAK (AVES)


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
MADARAK (AVES) TARTALOM A MADÁRVONULÁS
A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
A szürke papagály csontváza és a sárgapofájú kakadu fejváza.
A madár külső testrészei. 1. Orrlyukak. 2. Áll. 3. Szájzug. 4. Pofa. 5. Torok. 6. Alsó állkapocs tája. 7. Fültájék. 8. Halánték. 9. Kantár. 10. Homlok. 11. Fejbúb. 12. Hátsó fej. 13. Tarkó. 14. Felső hát. 15. Alsó hát. 16. Farcsík. 17. Felső farkfedők. 18. Alsó farkfedők. 19. Elülső nyak. 20. Begy. 21. Mell. 22. Comb. 23. Has. 24. Váll. 25., 26., 27. Kis, középső és nagy szárnyfedők. 28. Fiókszárny. 29. Válltollak. 30. Másodrendű evezők. 31. Elsőrendű evezők. 32. Végbéltáj. 33. Fark- vagy kormánytollak. 34. Sark.
A madarak gerinces állatok, melyek mellső végtagjai repülő szervekké alakultak át. Testük legnagyobb részét toll fedi. A koponya hátsó része egyetlen kerekded ízületi bütyökkel kapcsolódik a gerincoszlophoz; a lábtőcsontok részben a lábközéppel olvadtak össze, részben pedig az egymással ugyancsak összeolvadt lábközépcsontokkal; négynél több lábujjuk soha nincs, sőt gyakran ennél kevesebb van. A madarak állandó hőmérsékletű (ú. n. melegvérű) állatok, melyek szíve két-két, szilárd válaszfal által elkülönített kamrából és pitvarból áll. Kemény, meszeshéjú tojások útján szaporodnak.
Azok a sajátosságok, melyekben a madarak testalkotása feltűnően eltér a többi gerincesállatokétól, majdnem mind a repüléssel függenek össze. Kell, hogy a madár, mint légi- és repülőállat lehetőleg kevéssé legyen megterhelve, ezért egész testének építőanyaga takarékosan mért: a testrészek oly könnyű szerkezetűek, amint csak lehet; az olyan szervek, amelyek mindenképpen nélkülözhetők, nincsenek is meg náluk. A Teremtő arról is gondoskodott,


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
hogy a nehezebb képződmények a test főforgási pontjához lehetőleg közel és ne hosszú emelőkarok végén legyenek, ezért oly életműködések, amelyeket különben a külső szervek szoktak végezni, a madár központi fekvésű részeinek jutottak. A röpülés hatalmas munkateljesítménye megköveteli az anyagcsereforgalom különlegesen finom kialakulását, ami mindenekelőtt a lélekző és vérkeringési szervek felépítésében jut kifejezésre: a madár melegvérű állat. Az ennek megfelelő s nélkülözhetetlen melegvédő takarót, mely a repülésben közvetlenül is jelentőséggel bír, a tollazat szolgáltatja.
A tollak felszínükkel a színek hordozói is, és mivel a madártest külső körvonalait, kontúrjait szabják meg, „kontúrtollak”-nak nevezzük őket. Helyük és rendeltetésük szerint test-, evező-, kormány- és fedőtollakra osztjuk fel őket; az evező- vagy szárnytollak ismét feloszlanak kézi-, kar- és vállevezőkre. A szárny kézrészén rendesen 10 kézievező vagy elsőrendű evezőtoll van, míg a kari evezők vagy másodrendű evezőtollak száma ingadozó. A farkat rendszerint 12, ritkán kevesebb, gyakrabban több kormánytoll alkotja. Sok madárfaj meghosszabbodott farktolla (pl. a páváé) egyébként nem kormánytoll, hanem farkfedőtoll.
A kontúrtollaktól eltérőleg a pehelytollak szára petyhüdt és zászlójuk laza; ágai, minthogy az összekötő horgok hiányzanak, nem tartanak össze. A pehelytollak rendesen, a fény által el nem érve, a kontúrtollak közt rejtőznek, azonban némelykor, pl. bizonyos keselyűfajok nyakán, szabadon is állanak. Többnyire világosak, fénytelenek és egyszínűek. Egymással keresztező sorrendeket alkotnak; és mivel e sorok a kontúrtollak sorai közé rendszeresen váltakozva iktatódnak be, így van azután az, hogy minden kontúrtollat négy pehely- és minden pelyhet négy kontúrtoll vesz körül. A pehelytollak legerősebben fejlettek az úszómadarakon. Megkülönböztetünk továbbá bizonyos tollakat félpehelytoll név alatt. Ezeknek, mint a kontúrtollaknak hosszú száruk van, azonban lágyak és sugaraikon cimpák nélkül valók, mint a pehelytollak. Ezekhez tartoznak a marabu pompás dísztollai. Negyedik tollfajta a foszlott toll: ez hosszú, szőrszerűen vékony és hegye ecsetszerűen szétbomló. Ahol előfordulnak, ott egyesével vagy kettesével, igen szorosan helyezkednek el a kontúrtollak mellett. A porzópelyhek oly tollak, melyeknek vége állandó lekopás révén zsíros pornemű anyagot szolgáltat. Csak kevés csoportban, pl. a papagályokon találjuk őket.
A tollak színe kétféle s e kétféle szín természete merőben eltérő. Az egyik szint a tollban fölhalmozódó festékanyag okozza, s ezek a kémiai vagy „objektív” színek; a másikat pedig az illető toll különleges finomabb szerkezete révén előidézett fénytörés idézi elő, s ezek a fizikai „szubjektív”, vagyis a fémesen ragyogó, csillogó színek.
A tollak évente egyszer vagy kétszer kisebb-nagyobb mértékben kihullanak és újakkal pótlódnak: ez a vedlés. Ilyenkor az összezsugorodott tollszemölcsök a fokozott véráramlás révén újra megduzzadnak, új tollak fejlődnek, melyek kitolják a régieket, míg azok végre is kihullanak.
A bőr helyi gyulladásán alapszik az ú. n. költőfolt képződése; ez a hasoldalon előálló csupasz folt, amely sok madárfajtánál a költési idő alatt keletkezik, különösen olyanokon, melyek költési ideje hosszú tartamú. Ez a jelenség a nőstényen és hímen is megtalálható, ha mindkét ivar résztvesz a költésben. A víztaposóknál és guvatszalonkáknál, amelyeknél a hímek költenek, a költőfolt is csak ezeken fejlődik ki.
A madáralakok sorában rendkívül sokféle alakú és nagyságú az állkapcsok szarubevonata, a csőr. Némelykor a felnőtt madáré asszimmetrikusan alakult ki, pl. a keresztcsőrűeké; egy újzélandi lilefajon (Anarhynchus) a csőr elülső harmada 45 fokos törést mutat jobbra. Némely faj csőre, pl. a lundáé, évenként vedlik. A csőrnek gyakran igen élénk színe, épúgy, mint a tollazaté, ivar, kor és évszak szerint változhatik.
A madarak csontvázán legfeltünőbb sok részének levegőt tartalmazó volta (pneumaticitas); ez oly berendezkedés, amely a nélkül, hogy a szilárdságnak ártana, a csontváz súlyát erősen csökkenti. Ebből megérthető, hogy a nagy s jól repülő madarak (pl. a gödény és albatrosz) majdnem minden csontja pneumatikus, ellenben a repülni nem tudó madarak (struccok) majdnem összes csontja velővel telt.
A csontvázon hiányzik a szabadon mozgó, a mell- és keresztcsonti tájék közé beiktatott „ágyéki rész”, amely más gerinceseknek a hajlékonyságukat kölcsönzi; és pedig alapos okból hiányzik itt. Mivel a madár futás közben egész testét kizárólag a medencecsont tájból eredő hátsó végtagjain hordozza, repüléskor pedig a mellről kiinduló szárnyain, ezért ily mozgatható közbenső tájék jelenléte csak hátrányos volna, mert úgy futás-, mint repülésközben külön izmokkal kellene a törzs egyenes nyujtását biztosítani, illetőleg lehetővé tenni.


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
A szárnyak csontváza az összes élő madárfajokban ugyanazokból az alkatrészekből áll; ezek: felsőkarcsont, singcsont, orsócsont, kéztőcsontok, kézközépcsontok és ujjpercek; de ezek az alkatrészek mindenféle átalakulásban is jelentkezhetnek és helyenként el is satnyulnak.
A madarak lába egyes részleteinek hosszúsági viszonyaiban és kivált a szorosan vett láb alakjában fajok szerint nagy különbözőséget mutat. Sohasem hiányzik teljesen, amint ez a gerincesek összes többi osztályában némelykor előfordul, habár helyváltoztatásbeli jelentőségét csaknem egészen elveszítheti. Négy szakaszból áll, ezek: a felső és alsó comb, a csüd és ujjak.
A madarak izomzata szilárdabb és vörösebb színű, mint az összes többi gerincesé és finomabb rostú, mint legtöbb más gerinces állaté. Érdekes, hogy az izomtömegek a korábban említett mechanikai okokból lehetőleg a test súlypontja felé helyezkedtek el. Így a csüd és láb majdnem csupa „csont és bőr”, mivel mozgásukat hosszú, vékony ínkötegek közvetítik, melyek izmai fent a combon vannak.
Az idegrendszer és érzékszervek rendkívül fejlettek. Ennek megfelelően a madarak felülmúlják az összes hüllőket és nem kevés emlőst abban, hogy a környezet hatásaira élesebben reagálnak, továbbá ösztöneik finomabbak és gazdagabbak és egyéni alkalmazkodási képességük is nagyobb.
A madarak érzékszervei egyenlőtlenül fejlettek: a tapintás, szaglás és ízlés gyengék, a hallás és különösen a látás ellenben igen fejlettek. A tapintás szervei a bőr tapintó testecskéi. Ilyeneket találunk nagyobb tömegben a kacsafélék és szalonkák csőrét bevonó lágy bőrben és ezek révén az említett madarak tapintócsőrükkel az iszapban és földben lévő táplálékukat meg tudják találni. A nyelv is szolgálhat tapintószervül; ennek hegye gyakran igen gazdag idegvégtestecskékben, amelyeknek bizonyára semmi közük sincs az ízléshez (pl. a harkályok).
A legtöbb madár szaglóérzése gyenge, sőt egyeseknél valószínűleg teljességgel hiányzik, mivel a csőr szarubevonata megszakítás nélkül ráterjed az orrlyukakra. kísérletileg megállapították, hogy a keselyűk – a korábbi vélemény ellenére – a dögöt nem szaglóérzékük, hanem szemük segítségével találják meg. Igaz, hogy másrészről meg a holló és a rétisas a feloszlásban lévő esett vadat akkor is megérzi, ha azt magas hóréteg borítja, az erdei szalonka pedig a mélyen beásott gilisztát is megtalálja.
A madarak ízlésének mivoltát és székhelyét nehéz megítélni. Lehet, hogy a lágynyelvű fajok, amelyek táplálékukat sokáig szájukban tartják, épúgy ízlelnek, mint az ember, tehát hogy a tápláléknedvek okozta kémiai ingereket bizonyos érzékszervek felveszik, azonban a legtöbb madárnál ez nagyon kétséges. A nyelv kemény bevonata épúgy megakadályozza az ízlelést, mint a rövid időtartam, melyet a madár nyelésre fordít és azt látjuk, hogy egész csomó madáralak van, melynek nyelve valósággal csökevényes. A gödény, amely a halat egészben nyeli le, kicsiny, kemény nyelvcsökevényével lehetetlen, hogy úgy ízleljen, mint az ember, aki jól összerágott falatokat nyel.
A madár hallóérzéke minden tekintetben kitünően fejlett. Először is hallásuk igen éles, legalább az ébren levő madaraké; vajjon az alvó madaraké szintén ilyen-e és hogy általában a madár álma mindig éber volna, mindenesetre más kérdés. Legalább is vannak megfigyelések (pl. Liebe a cinkéken végzett ilyeneket), amelyek ellene szólnak. Hogy milyen finoman meg tudják különböztetni a madarak az egyes hangokat, az abból is látszik, hogy sok madár az emberi beszédet utánozza és nehéz dallamokat is megtanul fütyülni. A madarak füle lényegesen egyszerűbb alkotású, mint az emlősöké. Külső fül ritkán (pl. a baglyoknál) található, a fülnyílás előtt levő kiemelkedő redő képében. A tulajdonképpeni hallószervben, a madarak labirintusában, a többszörösen csavarodott csiga helyett csak hosszúkás, hajlott palackot találunk, A dobüregben a hallócsontocskák száma nem három, mint az emlősöknél, hanem a hüllők módjára egyetlenegy finom csontpálcika, az oszlopocska (stapes) közvetíti a légrezgéseket a dobhártyáról a csontos labirintus „ovális ablakára”. Bergmann és Leuckart szerint azonban dacára ennek a különbségnek, nehéz volna eldönteni, vajjon a madarak hallási képessége csekélyebb-e, mint az emlősöké. Mindenesetre meg kell gondolnunk, hogy a madarak dobhártyájának viszonylagos nagyságában épúgy, mint koponyájuk egész alkotásában, valamint levegőt tartalmazó csontjaik finomsága és hallójáratuk rövidsége és szélessége révén oly előnyök rejlenek, amelyek a külső fül hiányából stb. eredő hátrányt pótolják. A hallószervvel bensőleg összekapcsolt, főleg a három „félkörös csatorná”-ból álló egyensúlyozóérzékszerv nagy, szivacsos csonttömegbe van teljesen beágyazva és – amint a madarak bonyolult mozgási módjából meg érthető teljesítőképessége fölötte nagy.


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
Alkotására és teljesítőképességére nézve is legmagasabb fejlettségű a madarak érzékszervei közül a szem. Majdnem minden madárfaj szeme fejének oldalsó részén van, csak a baglyoké irányul előre. Csak kevéssé mozgékonyak ugyan, de ezt a hátrányt a fej és nyak mozgékonysága gazdagon pótolja. A szemhéj is igen mozgékony. A madarak két rendes szemhéjához még egy harmadik csatlakozik, a pislogóhártya (membrana nictitans), mely a belső szemszögletben levő kötőszöveti redő; sajátságos izomkészülékkel a szemre húzható és ilyenkor oly vékony, hogy mint valami gyenge, átlátszó fátyol fedi a pupillát, vagyis a szembogarat. A madárszem szélén többnyire védő szempillát visel különbözőképpen fejlett tollak képében.
A madarak szemgolyója igen nagy és többnyire a kisebb madaraké aránylag nagyobb, mint a nagyoké. Alakja rendesen nem gömbölyű, sőt inkább egészen sajátságos. Bizonyos mértékben három egymásután következő szakaszból áll: egy előre irányuló, kisebb és egy hátsó, nagyobb gömbszeletből, amelyeket egy csonka kúpalakú, közepén gyakran gyengén befűzött s igen különböző hosszúságú összekötő darab kapcsol össze. Ez a különös alak a legésszerűbb módon teszi lehetségessé a tér- és súlymegtakarítást. Minél nagyobb a gömbölyded szem, annál terjedelmesebb a recehártyára vetett kép, s így annál élesebb a látás. Azonban csak a szem tulajdonképpeni háttere számít igazán e tekintetben, ellenben a recehártya inkább elől lévő, oldalsó részei majdnem fölöslegesek és a nélkül, hogy a szem teljesítőképessége sokban csökkenne, köröskörül hiányozhatnak is. Tényleg így is van a madárszemnél: tehát majdnem éppen annyit ér, mint a hasonló hosszúságú, de teljesen gömbalakú, vagyis sokkal nagyobb súlyú szem.
A kemény szemhártya (sclera) a hüllőknél néha, az emlősöknél soha elő nem forduló sajátságot tüntet fel: belsejében legnagyobbrészt megcsontosodik és a 10–17 köralakban elrendezett csontlemezkéből álló ú. n. sklerotikalis gyűrűt alkotja. Továbbá sok madárfaj szemszaruhártyájában a szemidegek belépési helye körül szabálytalan csontosodásokat találunk. A madarak pupillája mindig köralakú s ezt a fajok szerint, de gyakran ugyanazon fajon belül kor, ivar és tartózkodási hely szerint is igen különböző színű „szivárványhártya” (iris) veszi körül. Gyakran villámgyorsan egymásután következő mozgásait nemcsak külső ingerek, hanem belső, lelki folyamatok is megszabják. Ott, ahol a látóideg áttöri a sclera-t, hogy a szem hátterében, mint fényérzékeny „recehártya” (retina) szétterüljön, hullámos bádog módjára redőzött s többnyire mélyfeketén színezett képződmény hatol be az üvegtestbe, a „fésű” vagy pecten. Az éjjeli madarak fésűje gyengén fejlett, a kivinél pedig, amelynek minden madár közül aránylag legkisebb a szeme, teljesen hiányzik.
Azoknál a madaraknál, amelyek tápláléka eleven, egészben lenyelt ízeltbábúakból és halakból áll, a garat tág tölcsér, a nyelőcső (oesophagus) pedig terjedelmes lefelé futó cső. Sok madárfajnál, pl. az összes nappali ragadozóknál, beleszámítva a keselyűket is, továbbá tyúkféléknél és a papagályoknál, valamint különféle más családokba tartozó madárfajoknál a nyelőcsőnek többé-kevésbbé élesen elkülönödő tágulata van, a begy (ingluvies), amely a felvett táplálék átmeneti megőrzésére, de gyakran megpuhítására is szolgál. A galambok begye a fiókák felnevelésénél játszik nagy szerepet. A nyelőcső legalsó részének a fala különböző terjedelemben megvastagodott és nagyobb vagy kisebb mirigyeket foglal magában. Ennek a majdnem mindig gyűrűalakúan zárt részletnek a „mirigyes vagy előgyomor” nevet adták, noha egyáltalában nem gyomor. A benne levő mirigyek, kivált a csontokat nyelő ragadozómadarakban és dögevőkben igen erős gyomornedvet választanak el. amely a. tulajdonképpeni, „izmos gyomor”-nak is nevezett gyomorba ömlik.
A gyomor fala a megemésztendő táplálék minősége szerint igen különböző vastagságú, izmos falú és belső térfogata is nagyon különböző. A gyomorfal annál vastagabb, a gyomor térfogata pedig annál szűkebb, minél keményebb a táplálék és viszont: azoknak a madaraknak a gyomra, amelyek főleg gabonát, kemény gyümölcsöt és magfélét esznek, malomhoz hasonlítható, azoké pedig, amelyek kivált lágy gyümölcsöt és gerinces állatok húsát fogyasztják, retortát alkot. A két gyomoralaknak ezt a két szélső fejlődési fokát a közbenső alakok hosszú sora köti össze annak a rendkívül vegyes tápláléknak megfelelően, amivel a legtöbb madárfaj él. A gyomor belül sárgás, szaruneműnek látszó hártyával vagy kéreggel van bélelve, amely annál erősebb szokott lenni, minél vastagabb a fala. Ez egészben lehúzható és ilyenkor, legalább a nagyobb madáralakokban, alsó oldalán nagyszámú apró, finom szemölcskéket vagy csapocskákat mutat: ezek finom, a gyomor falában levő mirigykék kijáratai, amely mirigyek kiválasztó tevékenysége révén jön létre ez a belső hártya különféle madárfajoknál megfigyelték azt, hogy ez a hártya időről-időre, az alatta képződő új hártya előtt, leválik és azt a madár kiöklendezi, tehát a gyomor belseje bizonyos mértékben vedlik. Az olyan madarak, amelyek kemény táplálékot fogyasztanak, a mechanikai emésztés további segédeszközéül igen gyakran kövecseket nyelnek.


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
A gyomornak belső felaprozó készülékké való ezen egész szokatlan átalakulása ismét a levegőben való élethez való csodaszép alkalmazkodást mutatja. Az egészen a súlypontnál fekvő gyomor átveszi a rágási működést, minthogy fogak nincsenek és kell is, hogy ezek hiányozzanak, mivel különben a fej a hozzátartozó erős állkapcsokkal és rágóizmokkal nagyon nehéz volna. A fejnek azonban nem szabad nehéznek lennie mert a hosszú nyak, amely azt hordja, hosszú emelőkar és új izmok volnának szükségesek a nehéz fej hordására. Magát a nyakat megrövidíteni nem lehetett: mert különben a madár, amely csaknem mindig hosszú lábon jár, miként nyúlna le csőrével a földre, hogy a táplálékot fel- vegye? Az is szükséges, hogy a láb hosszú legyen, hogy azzal a madár a lapos földről a levegőbe tudjon emelkedni. Tehát: repülés, hosszú láb hosszú nyak, könnyü fej, fogak hiánya, rágó gyomor, valamennyi egy célnak a szolgálatában áll.
A madarak lélekzőszervei – a szükséglet szempontjából igen érthetően – egészen rendkívüli terjedelműek és bonyolult alkotásúak.
A légcsőnek két gégefője van: a felső gégefő (larynx), valamint csak a madaraknál, ha nem is valamennyinél, fellépő járulékos rész, az alsó gégefő (syrinx; ebben – és nem a felső gégefőben – jön létre a madárhang.
A madarak tulajdonképpeni tüdeje aránylag kicsiny, de a lélekzőfelület nagysága és a hajszáledényrendszer tömöttsége révén igen intenzív működésű. A levegő be- és kiáramlását rekeszizom hiányában csak a mellcsont süllyedése és emelkedése idézi elő, amikor is a szögalakban hajlott bordák külön izmok segélyével kiegyenesednek, majd újra behajlanak. Ott, ahol a főhörgő a tüdőszárny hátsó szélén széles nyílással kilép, vékonyfalú, levegővel telt zacskóba torkolódik, amely ezen a helyen kapcsolódik a tüdőhöz. Hasonló légzacskók erednek meglehetősen állandó számban és elhelyezkedésben néhány különösen erős mellékhörgőből is. Miként azok a test hátsó részében, úgy ezek a mellben és a nyakban helyezkednek el. A „peritrachealis” légzacskó, amely a légcső egy részét fogja körül, kitűrődéseket bocsát a felsőkarcsontba és a mellizomzat közé. Ugyancsak a többi „pneumatikus”, vagyis belül üres csontok levegőt tartalmazó terei is összeköttetésben vannak légzacskókkal, illetve a tüdővel. Bizonyos madarak (gődény, szúla) légzacskói még a test bőre alá is behatolnak, úgyhogy külső érintésre a bőr sistereg. A légzacskók haszna valószínűleg többféle. Mivel a mellcsont jelentékeny terjedelmű, azért a légző mozgás természetesen a mellben és a test hátsó részében lévő légzacskók levegőforgalmát is lebonyolítja; így ezek a tüdő szellőztetésére szolgálnak és lehetővé teszik annak legintenzívebb kihasználását. Ha a légzacskók jól megteltek, akkor a madár teste nagyobbodik, de súlya nem nő, s így fajsúlya kisebb lesz, tehát repülésre könnyebb. Ha a madár testének hátsó részében levő zacskók megtelnek, akkor a belek aránylag keskeny, központi lemezbe szorulnak össze, ami az egyensúly megtartásához a repülés közben kedvező.
Az aránylag nagy szív a mellüreg közepén fekszik, valamicskét inkább jobbra és hátrafelé, mint az emlősöké. A vérkeringésnek az emlősökétől eltérő rendje folytán a venosus és arteriozus vérkeringés tökéletes elkülönítése állott be, minélfogva oly intenzív anyagcsere lehetséges, hogy a vér nemcsak saját hőmérséklettel rendelkezik, hanem a madarak vére még melegebb is, mint az emlősöké, továbbá pirosabb és vértestecskékben is gazdagabb. Érverésük is gyorsabb, mint az emlősöké. A jól repülő madárfajok szíve nagyobb, keményebb és nehezebb, mint a hasonló nagy, de rosszul repülő fajoké. A madarak vivő- vagy ütőerei aránylag nagyobbak, különösen pedig szélesebbek, mint az emlősöké, úgyhogy tetemesebb vérmennyiséget is aránylag könnyen tudnak átbocsátani.
A madarak tojás útján szaporodnak, amelynek szerkezete igen bonyolult. A tojáshéj felszínképződése a tükörsímaság (pl. tinamú-félék) és az emu- meg kazuártojások érdes szemcsézése közt többféle átmenetet mutat. Legalább is a madárfajok egy harmadának tojása, különösen a nyilt fészekben szabadon költő madaraké, tarka, és pedig vagy egyszínűen, vagy a legkülönbözőbb módon, de mindig szabálytalanul, rajzolt: majd sűrűbben, majd kevésbbé sűrűn behintett, pontozott, foltozott, pamacsolt, kacskaringósan vonalkázott vagy össze-vissza hálózott. Rendesen többféle rajzolat fordul elő egy-egy tojáson. Egyszínű s többnyire többé-kevésbbé tiszta fehér, ritkábban kékes vagy zöldes, igen ritkán vöröses vagy szürke az összes harkályfajok, továbbá kolibrik, sarlósfecskék, papagályok, galambok, récefélék, evezőslábúak, pingvinek, vöcskök és baglyok, csaknem minden kakukféle, gólya- és gémfaj, sok nappali ragadozómadár és énekesfaj tojása. Krukenberg szerint lényegileg két anyag szolgáltatja a madártojások színét: a „tojásvörös” (oorhodin) és a „tojáskék” (biliverdin), amelyet Sowersby helyesebben „oocyan”-nak nevez. Mindkét színanyag külön vagy keveredve léphet fel egy és ugyanazon tojás héján. Első esetben a tojáskék adja az alapszínt, a tojásvörös a rajzolatok színét. A tojáshéj kék vagy kékeszöld színe különbözően viselkedik: a héját vagy csupán külsőleg borítja, vagy átjárja teljesen. Ha az utóbbi esetben a kifújt tojásba szúrt nyíláson át nézünk bele, akkor belseje sötétzöldnek látszik. Rey vizsgálatai szerint a madár a


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
tojását rendesen tompább végével előrefelé rakja le; legfeljebb az olyan tojások, amelyek alakra nézve többékevésbbé egyenlő félből állanak, térhetnek el némelykor a szabálytól.
Azt lehet mondani, hogy a madár aránylag többet eszik, mint minden más teremtmény. Nem csekély azoknak a fajoknak a száma, melyek csaknem addig esznek, amíg csak ébren vannak; a rovarevők annyit esznek, hogy napi táplálékmennyiségük súlya saját testsúlyukat két-háromszor felülmúlhatja. A gerinces állatok friss húsával vagy döggel táplálkozó madárfajok ellenben saját testsúlyuknál alig egyhatodát veszik fel táplálékul és bizonyára a növényevők sem igényelnek többet; ennek dacára ezeket is falánk evőknek kell neveznünk, ha az emlősökkel hasonlítjuk össze őket. A beggyel rendelkező madaraknál a táplálék először ide kerül és már itt kezdődik az emésztés, a gyomorban pedig a táplálék végleg szétbomlik, vagy valósággal, mint a malomkövek közt, szétzúzódik. Egyes madarak evés közben nyelőcsövüket a garatig, mások meg begyüket annyira megtöltik, hogy az gömbszerűen kidülled a nyakon. A ragadozómadarak előgyomormirigyeik erős nedvével, mely tulajdonképpen gyomrukba ömlik, némelykor még régi csontokat is könnyűszerrel megemésztenek. Emészthetetlen anyagok némelyek gyomrában hetekig maradnak, mielőtt kiüríttetnének, ellenben mások összeálló csomókban, u. n. köpetekben, ismét kiöklendezik azokat. Mindazoknál a madaraknál, amelyek időnként köpeteket öklendeznek, az emészthetetlen anyagok lenyelése szinte életszükséglet s elcsenevészednek s nem ritkán bele is pusztulnak, ha kénytelenségből nem jutnak ilyenekhez. Élénk anyagcseréjük dacára a bőséges élelem következtében bőrük alá és a belek közé sok zsír rakódik le; ez azonban több napi koplalás után ismét teljesen felszívódik. De azért a szirtisas vagy a buhu 4–5, a sólyom 2–3 hétig is tud koplalni egészségére való különösebb hátrány nélkül; a rovarevő madarak ellenben talán csak 60 és az igazi magevők meg csupán 40 óráig bírják az éhezést. A nagy madarak tovább tudnak koplalni, mint a kicsinyek, a növényevők ugyancsak tovább mint a húsevők.
A madarak tudatos mozgásai gyorsabbak, kitartóbbak, izmaik tényleg tömöttebbek és szilárdabbak, rugalmasabbak és összehúzódásuk erőteljesebb, mint egyéb állatokéi. A gerincesek közt csak a madár tud valóban repülni, minden más gerinces, mely a levegőben való mozgásra képes, csak lebeg vagy sürrög. A madárrepülés rendkívüli tökéletességét elsősorban a szárnykeresztmetszet alakja teszi lehetővé. Az evezőtollak különös állása következtében ugyanis a szárny felső fölülete domború, boltozatos, alsó fele pedig homorú. Ebből önként következik, hogy a szárny felfelé mozgatása, amikor a levegő a domborulatról leáramlik, könnyebben történik, mint a lefelé való mozgatása, amikor a levegő a homorulatban összeszorul és megreked. A szárnynak csupán felés lecsapása révén tehát már a felhajtó erőből annyi fölösleg jön létre, amely a madarat hordani, esetleg egyenes vonalban felfelé emelni tudná. Azonban a szárny elülső és hátsó széle nem egyenlő szilárdságú. Az elülső, melyet a szárny csontjai támasztanak, merev, a hátsó rugalmas, amiért is az utóbbi a szárny lefelé való mozgásához kissé felfelé hajlik: ebből előrefelé ható gyenge nyomás származik. S tényleg a madár, ha vízszintesen kiterjesztett szárnyakkal akar a levegőből merőlegesen lecsapni, éppen a rugalmas evezőtollak ezen nyomása következtében lassanként ferdén előre irányult mozgásba megy át. Éppen így a szárny ütemes felfelé és lefelé való csapdosása által a madárnak a levegőben való tartására szükséges hatáson kívül még előre való hatás is keletkezik. Ha már most a madár ily módon – vagy esetleg evezőrepülés, vagy nekifutás segítségével, vagy egyébként – lényegében előre irányuló mozgásba jön, akkor egy Millatól hangsúlyozott további mozzanat is járul hozzá ahhoz, hogy ennek a „vándorrepülés”-nek a könnyedségét fokozza. A szárny most nem merőlegesen fel és le, hanem, mivel a madár mozgás közben előrehalad, ferde irányban mozog a levegőben s bizonyos sebesség mellett oly ferdén, hogy most a szárny emelésekor – amely az egész mozgási folyamat legkedvezőtlenebb része – légörvény képződik a domborulat alatt és ennek révén szintén nem jelentéktelen felhajtó erőhöz jut a madár. A repülés különös és nehezen érthető módja a sokat megcsodált, mozdulatlan s vízszintesen kifeszített szárnyakkal végzett vitorlázó repülés, amelyben a ragadozómadarak, gólyák és mások, de mindenek előtt az albatroszok, csodálatos teljesítményt végeznek. Úgy látszik, hogy ilyenkor a testet a levegőben tartó erőt a váltakozó felszálló légáramok kihasználása s alig észrevehető apró kormányzó műveletek szolgáltatják. Ami a kormányzást illeti, erről az a nézet van elterjedve, hogy elsősorban a fark ferde beállításával történnék. Ez azonban Milla szerint nem így van. Ha a madár föl akar emelkedni, akkor mind a két szárnyát vízszintes tartásban előre nyujtja, amikor is a szárnyfelület középpontja a test súlypontja elé kerül, tehát a törzs hátul lesüllyed, a mell és fej pedig felemelkedik; ha pedig a madár lefelé törekszik, akkor szárnyainak hátratartásával az ellenkező állapotot idézi elő. Úgy az egyik, mint a másik esetben, az irányváltoztatás erőveszteség nélkül történik, amely pedig a farkkal való kormányzáskor elkerülhetetlen volna. Az oldalirányban való kormányzást is többnyire a szárnyak segélyével végzi a madár és pedig a bal- vagy jobbszárny csekély s a repülést gátló harántfordításával. Joggal mutat rá Milla nézetének támogatásául arra, hogy a legjobb repülők közül néhánynak, amilyenek a sirályok, gólyák, albatroszok, gyengén


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
fejlett farkuk van, mások pedig, mint a vöcskök, noha repülni és kormányozni is kell nekik, egészen fark nélkül szűkölködnek. Megfigyelt olyan galambokat is, melyek egészen elvesztették farktollaikat és azért éppoly biztosan kormányoztak, mint csonkítatlan társaik. Ha másfelől meg sok madár, amilyenek a csérek, fregattmadarak és különösen a ragadozók, nagy szárnyfelülettel vannak ellátva, úgy ez elsősorban abból a szokásukból magyarázható meg, hogy hirtelen fordulatokat szoktak tenni, amelyeket a fark segélyével végeznek, másrészt a ragadozóknál abból magyarázható, hogy testük hátsó részének a karmaik közt hurcolt zsákmány révén való erős megterhelése a támasztó felület hátrafelé való megnagyobbítását teszi szükségessé.
A repülés gyorsasága és módja a szárnyalakjával és a tollazat milyenségével van legbensőbb kapcsolatban. Hosszú, keskeny, élesen kihegyezett, keménytollú szárny és rövid tollazat gyors, ellenben rövid, széles, tompa szárny és laza tollazat csak lassú repülésre képesít; a nagy, elkerekített, széles szárnyak megkönnyítik a hosszabb ideig való lebegést, stb. A repülés gyorsaságában a madár fölülmul minden más állatot, amely légi mozgásra képes; a kitartást illetőleg megjegyezzük, hogy a madár ebben a mi felfogásunk szerint megfoghatatlan képességet fejt ki, mert néhány nap alatt sok ezer kilométert tesz meg s néhány óra alatt széles tengert tud átrepülni. Némely költözőmadár napokig repül jelentősebb pihenés nélkül, a lebegő madarak pedig órák hosszat játszanak a levegőben. Csodálatraméltó az is, hogy a madár a legkülönbözőbb magasságokban, ahol tehát a levegő sűrűsége szerint más és más erőt kell kifejtenie, látszólag egyforma könnyedséggel repül. A madár a körülmények és ügyessége szerint többféleképpen végzi a leszállást a repülés befejeztével. A zuhanás erejét vagy keresztbehajlított szárnyainak előrecsapásával egyensúlyozza ki, vagy pedig, egyenesen kifeszített szárnnyal röviddel a kissé magasabban fekvő „kikötőhely” előtt felfelé lendül s ennek a magasabb helyzetnek az elérése közben egyenlíti ki a zuhanás erejét. Rossz repülők, például foglyok, „kifutással” végzik a leszállást, amikor is a lábukkal fékeznek.
A jó repülők többnyire többé-kevésbbé képtelenek a valódi járásra, azonban köztük is akadnak olyanok, amelyek könnyű szerrel tudnak futni. A járás maga igen sokféle; vannak rohanó, ügető, futó, ugró, lépkedő, járkáló s végre ügyetlenül totyogó, sőt csúszó madarak. Az ember járásától, aki hozzájuk hasonlóan szintén két lábon jár, a madarak járása igen eltérő. Néhány csak csúszva mozgó vízimadár kivételével, minden madár lábujjakon jár; a legjobb járók azok, amelyeknél a test súlypontja annak közepére esik, habár ezek nem mindig egyúttal a leggyorsabb járók; jó járók – noha nagyon kimérten lépkednek – a hosszúlábúak, míg a rövidlábúak rosszul s inkább szökdécselve járnak; a középmagas lábbal bírók nagyon sebesen és inkább iramodva, mint futva mozognak. Az összes egyenes tartású madarak (pingvinek) nehézkesen és ügyetlenül mozognak, szintúgy azok is, amelyek lábai nagyon is a test hátulján helyezkedtek el; csak alig könnyebben mozognak azok, melyek elülső részüket meghajlítják, mivel minden léptüket testelejük egy-egy fordulatának kell kísérnie. Igen gyorsított futás közben sok madárfaj szárnyával is segít magán.
Sok madár a vízben is gyorsan mozog, úszva végzi legtöbb munkáját, a víz szinén evezve halad előre s a mélységbe is alábukik. A vízre dobatva mindegyik madár úszik és az aktív úszóképesség nemcsak a tulajdonképpeni úszókra szorítkozik. Ezek tollazata, úgy mint a vizek környékén élő minden madáré, sűrűbb a többinél s mivel zsírral is folytonosan kenegetik, a nedvességet kitünően távoltartja a tollazattól. A víz színén tovaúszó madár minden megerőltetés nélkül egyensúlyban van, úgyhogy minden egyes evezőcsapás merőben a test odábbmozgatására szolgálhat. Úszás közben rendszerint csak a lábait használja, melyeket összehajtva, éllel előre visz, majd ott kifeszíti őket s azután egész erővel a vízre nyomja; ha csendesen akar úszni, felváltva használja lábait, ha azonban sebesebben kíván haladni, többnyire mindkettőt egyszerre működteti. Kormányzás céljából az egyik kiterjesztett ujjú lábát hátra nyújtja, a másikkal pedig evezget. Egyes madarak a víz alatt sebesebben úsznak, mint annak színén s vetekednek a halakkal; ilyenkor gyakran részben, vagy pedig, mint a pingvinek, kizárólagosan szárnyukat használják; mások, a „csapva bukók”, csak úgy tudnak lebukni, ha bizonyos magasságból vetik magukat a vízbe. Úgy a mélység, melybe egyes bukók a víz alá merülhetnek, mint az irány és sebesség, mely mozgásukra a víz alatt mértékadó s végre az idő, melyet a felszín alatt tölthetnek, rendkívül különböző. Dunnarécékről állítják, hogy hét percig tudnak a víz alatt maradni s Holböll szerint 120 méter mélységbe is leszállanak. Némely madár nemcsak úszni és bukni tud, hanem a víz fenekén is futkároz.
A madarak egyik sajátságos képessége még a kúszás, amelyhez sokan értenek, egyesek meg éppen kiválóan. A kúszáshoz elsősorban a lábaikat használják, mellékesen azonban csőrüket és farkukat, sőt esetről esetre a szárnyukat is. Némelyek inkább lebegnek fölfelé, mintsem kúsznak, amennyiben minden fölfelé való mozgás közben szárnyaikat meglibbentik s visszarántogatják, vagyis inkább felszálldosnak s azután megkapaszkodnak. Majdnem minden kúszómadár csak alulról fölfelé kúszik, vagy az ágak felsőrészén mászkál; némelyek azonban


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
valóban fejjel lefelé is tudnak futkosni a törzsön, mások pedig az ágak alsó felén is mozoghatnak.
A madarak egyik kitünő tehetsége, hogy messzehallatszó, erőteljes és tiszta hangot tudnak adni. Ámbár sok olyan is van közöttük, amely csak kevés, vagy csupán kellemetlen, rikácsoló és visító hangot ad, a többségnek azonban rendkívül változatos és dallamos hangja van. Hangjuk vonzó énekre és gazdag „beszéd”-re képesíti őket, melyben az egyednek változó hangulata, mozgása, a külvilágról való benyomása jellemző kifejezésre jut és így más madarakat is, amelyek ezt hallják, cselekvéseikben befolyásol. A madarak csalogatják, hívják egymást, örömüket, szeretetüket nyilvánítják, küzdelemre szólítják egymást, vagy segítségért, és oltalomért folyamodnak egymáshoz, figyelmeztetnek ellenség közeledtére, vagy más veszélyre és általában elmondják legkülönbözőbb közleni valóikat. És nemcsak az egyes fajok értik meg egymást, hanem a kiválóbbak gyengébb tehetségűekkel is tudnak beszélni. A nagyobb mocsári madarak figyelmeztetését a kisebb parti madarak társasága szemfülesen lesi, egy-egy varjú meginti a seregélyeket és egyéb mezei madarakat, a feketerigó vésztjelentő füttyére az egész erdő népe vigyáz. Kiválóan elővigyázó madarak mintegy őreivé válnak a többieknek és nyilatkozataikat a többiek mindig megszívlelik. A szerelem időszakában, csacsogva, egymást becézgetve, gyakran a legszeretetreméltóbban beszélgetnek egymással a madarak és épp így nyájaskodva szól az anyamadár a fiókákhoz. Egyesek rendszeresen, közösen, bizonyos versszakok keletkezésében működnek közre, amennyiben kölcsönösen felelgetnek egymásnak; mások érzelmeiket szavakkal tolmácsolják, nem törődve azzal, hogy mondókájuk megértésre talál-e vagy sem? Ezek közé tartoznak az éneklőmadarak, mondhatnók a teremtés kedvencei, amelyek ennek az állatosztálynak ama tagjai, melyek révén általában szeretetünket megnyerték.
Addig, amíg pusztán társalgásról van szó, a két ivarnak a beszédben való ügyessége körülbelül egyforma. Az ének azonban a hím előjoga, mert csak nagy ritkán akad tojó is, mely egyes strófák előadását elsajátítaná. Minden igazi éneklőmadárnál és ezek mind a két ivaránál az alsó gégefőben levő izmok lényegileg egyforma alkotásúak. Éneklőtehetségük azonban mégis nagyon különböző. Minden egyes fajnak megvannak a maga sajátságos, jellemző hangjai, úgyszintén hangterjedelme. Mindegyik sajátságos módon alakítja az egyes hangokból a maga strófáit, melyek a hangok kisebb vagy nagyobb teltségére, kerekdedségére és erejére nézve a hasonlóktól könnyen megkülönböztethetők; egyesek éneke csak bizonyos csekély számú hangra korlátozódik, másoké ellenben több oktávra terjed. Ha az ének egyes részeit, szakaszait élesen, határoltan hangsúlyozva s jól elválasztva adja elő a madár, akkor énekét csattogásnak nevezzük, ellenben énekről beszélünk, ha a hangok ugyan folyton változnak, de nem illeszkednek szakaszba. A fülemile vagy a pintyőke csattog, a pacsirta és a tengelic énekel. Különben minden éneklőmadár éneke változatos és éppen ezért annyira megkapó. A vidék hatása is megváltoztatja az éneket, – mert ugyanaz a faj a hegységben másként énekel, mint a sík vidéken, noha persze csak szakértő fogja az eltérést megítélhetni. Bizonyos vidéken egy-egy jó „csattogó” vagy „éneklő” madár kíváló tanítványokat is nevelhet magának, ellenben a rossz énekes a jókat is megronthatja: a fiatal madarak saját fajú öregeiktől tanulnak, csakhogy sajnos, ők is – akárcsak az emberi gyermekek – a silányabbat inkább elsajátítják, mint a tökéletesebbet. Egyesek a saját, eredeti dalukat mintegy keveslik s ezért abba más madarak egyes hangjait vagy strófáit is beleszövik, sőt a fülüknek feltűnően hangzó zajt és egyéb hangokat is. Ezek az „utánzó madarak”. Gúnymadaraknak is szokták őket nevezni, habár ez az elnevezés nem illik rájuk, mert nem gúnyolnak, hanem egyszerűen csak utánoznak.
Valamennyi madár korán ébred rövid éjjeli álom után. Legtöbbjük már élénk, mielőtt a hajnali pir feltűnik az égen. A sarkkörön túli vidékeken a legmagasabb napállás idején alig tesznek különbséget a nappal és éjjel órái között. Hallottam a kakukot még éjféli tizenkét órakor és már éjfél után egy órakor megint megszólalt. A közbeeső idő egész tartama alatt, tehát éjfél után 1 órától a következő éjfélig állandóan ébren találtam, illetve hallottam. Aki minálunk nyár közepén reggel megy az erdőbe, az már az első hajnali szürkületkor és éppen úgy naplemente után is hallja a madarak hangját. Úgy látszik, hogy alvásra elég nekik az éjszaka kis része, meg olykor-olykor néhány perc napközben is. Tyúkjaink ugyan már naplemente előtt nyugovóra térnek, de még ilyenkor nem alszanak és reggeli ébresztő szavuk jelzi, hogy alig három órára volt szükségük, hogy a hosszú napi munkához erőt gyüjtsenek. Hasonlóképpen áll a dolog a legtöbb madárnál; úgy látszik, hogy csak a nagyobb ragadozómadarak, különösen a keselyűk, hagyják el későn a hálótanyáikat.
Az a madár, melynek hang és ének jutott osztályrészül, dallal köszönti a fakadó reggelt, legalább is a költés szakában, mikor a szerelem egész lényét megindítja és áthatja. Csak miután énekelt, kezdi élelmét keresni. Majdnem mindegyiknek két étkezési ideje van; az egyik a reggel, a másik az alkonyat; a déli órákat pihenésre, tollazatuk tisztítására és tollaik rendezésére fordítják. Kivételt alkotnak ebben a tekintetben is mindazok a madarak, amelyek táplálékuk megszerzésében többé-kevésbbé a kedvező véletlenre vannak ráutalva. A


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
ragadozómadarak rendesen naponként csak egyszer esznek s köztük azok, melyek nem maguk szerzik a zsákmányukat, hanem egyszerűen döggel élnek, nem mindig olyan szerencsések, hogy naponként ehessenek, ellenkezőleg gyakran napokig éhezniök kell. Legtöbb esetben csak azt az élelmet költik el, amit egy-egy nap szerezhettek; egyesek azonban, pl. a gébicsek, harkályok, csuszkák, a fölösleges eleséget összehordják s bizonyos helyeken elteszik, tehát valóságos éléstárakat készítenek, még télire szolgálókat is. Étkezés után isznak s azután fürdenek, víznek hiányában homokban, porban és hóban is. Tollazatának ápolására mindig sok időt fordít a madár s annál többet, minél kedvezőtlenebbek a viszonyok, melyekkel tollazatának dacolnia kell és annál kevesebbet, minél jobb állapotban vannak tollai. Minden fürdő után legelőbb is rázogatás után kissé megszárítja tollazatát, majd fölborzolja, hogy a nedvesség elpárolgását siettesse, azután minden egyes tollát lesímítja, csőre segélyével farmirigyéből vett zsírral minden elérhető testrészén a tollakat bekenegeti, közben karmaival is lekapargat belőle csőréről s odajuttatja, ahova csőre el nem érne, miközben tarkója segítségével még jobban szétdörzsöli, ezután újból mégegyszer minden tollát felborzolja és rendbehozza, különös gonddal a dísztollakat, evezőket és kormánytollakat, ismételve megrázza egész tollazatát, mindegyik tollát a maga helyére illeszti s csak akkor látszik megelégedettnek, ha minden rendetlenséget teljesen megszüntetett. Ilyen módon megtisztálkodva, kényelmesen pihenve emészt; azután második vadászútjára indul. Ha ez is eredményes volt, akkor estefelé bizonyos helyeket keres föl, hogy itt mások társaságát élvezhesse, vagy az énekesmadár még egyszer egész tűzzel hangoztatja dalát; ezután a madár végre nyugalomra tér, mégpedig másokkal közösen kiszemelt hálótanyán, vagy a költés idejében fészkén ülő párja vagy még nem önálló fiai közelében, föltéve, hogy azokat nem vezetgeti. A nyugalomra térés nem történik hirtelenül, sőt inkább csak sok tanakodás, sok csicsergés, lármázás, zajgás után, míg végre a fáradság elnémítja őket. Kedvezőtlen időjárás az életmód rendszerességét megzavarja és megváltoztatja, mert az időjárás a madárra általában a legnagyobb hatással van.
A természet felébredésével a madár is megélénkül. A költés mindenütt a tavasz idejére esik, a térítők táján tehát az esős időszak kezdetére, mely nem a télnek, hanem a mi tavaszunknak felel meg. Más állatoktól eltérőleg, a legtöbb madár egész életre szóló házasságot köt) s csak kevés van köztük, mely az emlősökhöz hasonlóan soknejűségben vagy helyesebben többnejűségben és -férjűségben él, mert a soknejűség úgy látszik egyesegyedül a struccok körében fordul elő. [A madárgyűrűzési kísérletek eredményei szerint a házastársak általában elég gyorsan válnak. Például a fecskéknél elég ritka a több éven át tartó házasság, sokkal gyakoribb az az eset, hogy még ugyanabban az esztendőben a második költést már másik házastárssal végzik. De ettől eltekintve, mindig egynejűségben élnek.] Az összekerült párok egész életükön át hűségesen kitartanak egymás mellett s csak kivételesen fordul elő, hogy a házastársak egyike a házasság kötelékének törvényeit nem tiszteli. Minthogy a madarak közt több a hím, mint a tojó, szinte természetes, hogy minden madárfaj körében állandóan akadnak meddőn maradt legények vagy özvegyek, melyek mátkanézőben ide-oda kószálnak és menthető, hogy ha ezek nem tartják mindig szentnek a házasságot, sőt a saját fajú, házasságban élő társuk párját is elhódítani igyekeznek. Az ilyen bűnös törekvésnek a szükségszerű következménye aztán nem lehet egyéb, minthogy a törvényes férj a szemtelen betolakodóval szemben teljes erővel lép föl s bizonyos körülmények közt tettlegességre is ragadtatja magát: ezért a költés szakában a hímek harca szinte napirenden van. Valószínűleg minden madárférjnek van valami holmi szomorú tapasztalata; minden erejét meg kell feszítenie, hogy párját megtarthassa magának. Minden bizonnyal akadnak egyes tojók, melyek párjukkal védelmi- és dacszövetséget kötnek s a betolakodókkal szemben közösen támadnak a csendbontóra; a legtöbb azonban elég könnyen letér az erény ösvényéről s úgy látszik inkább ragaszkodik a hímhez, mint a párjához. Különös megfigyelések szólnak e mellett. Előfordult, hogy oly madarak, melyek hímjét megölték, már félóra mulva új párra tettek szert s midőn a második férj ugyancsak ellenségeinek áldozatul esett, ugyanazok a tojók minden lelkifurdalás nélkül meghódították maguknak a harmadik férjet. A hímek rendesen sokkal mélyebben gyászolják párjuk elvesztét, de valószínűleg csak azért, mert ők sokkal nehezebben szerezhetnek maguknak ismét hitvestársat, mint a tojók.
A hímek egész szeretetreméltóságuk fitogtatásával udvarolnak a tojók körül; egyesek epekedő hivogatással vagy énekkel, mások kecses táncokkal, vagy repülési mutatványokkal stb. Gyakran az udvarlás oly szenvedélyes, hogy a hím órákig, látszólag mérgesen űzi a tojót; rendszerint azonban a tojó csakhamar meghallgatja szerelmesét s aztán egész odaadással csüng rajta. A nemi ösztön benne nem kevésbbé hatalmas, mint a hímben s a legkoraibb ifjúkorban és késő vénségben egyaránt nyilatkozik.
Már a szerelmi játékok idején kikeresik maguknak a párok a fészek részére alkalmas helyet, feltéve, hogy nem tartoznak a telepesen költő madarakhoz, melyek évenként ugyanarra a helyre térnek vissza. A fészek többnyire annak a területnek a központjában van elhelyezve, amelyre egy-egy fészkelő pár igényt tart. Ennek a területnek a


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
nagysága persze fajok szerint nagyon változó.
Szorosan véve minden alkalmas helynek, akár a magasságot, mélységet, akár a vizet vagy szárazföldet, akár az erdőt vagy mezőt tekintsük is, megvan a maga kedvelője. A ragadozómadarak előszeretettel magas helyekre rakják fészkeiket s csak kevés faj fészkel a földön; a futók ellenben majdnem mind a földön, a talajon fészkelnek; az erdei és fán élő madarak a gallyakra, ágakra, kész vagy saját maguk készítette üregekbe, a föld színtáján a mohába stb., a mocsári madarak sás és nád közé, a rétbe és parti fűbe, kis szigetekre, esetleg magára a vízre valami úszó alkotmányra rakják a fészküket. Egyes tengeri madarak a sziklarepedésekben vagy maguk vájta földi üregekben, és hasonló helyeken rejtik el otthonukat: egyszóval, a fészek helye annyira változó, hogy általában csak azt mondhatjuk, minden fészek vagy úgy el van rejtve, hogy elkerüli az ellenség szemét, vagy ha nyiltan áll, úgy van építve, hogy egykönnyen ne lehessen észrevenni, vagy végre oly helyeken van, melyek számbajövő ellenségeik részére elérhetetlenek. Valamely madár bizonyos családba vagy rendbe való tartozandósága nem vezethet arra a következtetésre, hogy fészkét azonos módon készíti, mint rokonai, mert éppen a fészek elhelyezésében lényeges különbséget találunk egy-egy család, sőt nemzetség különböző tagjai között. Gyakran az ember is lényegesen befolyásolja a fészek helyét, részint úgy, hogy új lakóhelyeket szerez a madárnak, részint úgy, hogy a régieket megsemmisíti. Mindazok a fecskefajok, melyek most házakban költenek, önként cserélték fel hajdan sziklahasadékokban vagy faodvakban elhelyezett lakásaikat és bizonyos körülmények között még manapság is megcsinálják e cserét; a veréb és házi rozsdafarkú, a vörös- és fehérkarmú vércse, a vándorsólyom, gyöngybagoly, kuvik, havasi és közönséges sarlósfecske, csóka, pásztormadár, búbosbanka és sok más faj az ember külön igyekezete nélkül is házi lakókká váltak; a seregély és egyik-másik oduban fészkelő azonban elfogadta az ember nyujtotta, mesterséges fészek alkalmatosságokat. Másrészt azonban, mikor az ember az odvas fákat és ezek maradványait kivágja, a kőrakásokat elegyengeti, széthordja: a cinegéket és hant-; madarakat reákényszeríti arra, hogy földi üregekben keressenek fészkelő helyeket.
Tulajdonképpen csak azoknak a madárfajoknak nincs fészkük, melyek tojásaikat minden előkészület mellőzésével a puszta földre rakják; ezekhez sorakoznak azok, melyek tojásaik számára legalább némi mélyedést kaparnak; ezek után említhetjük azokat, melyek ezt a mélyedést legalább puhább anyagokkal kibélelik. Ez a fokozat megismétlődik azoknál a fajoknál, amelyek a sík föld helyett oduban költenek, s bizonyos értelemben azoknál is, amelyek úszó fészkeket építenek, noha természetes, hogy ezeknek előbb megfelelő alapot is kell készíteniök. A fákon található fészek majdnem annyiféle, mint ahányféle a fákon tartózkodó madár. Némelyek csupán néhány ágacskát tákolnak össze jól-rosszul, mások előzőleg legalább rendes alapot is csinálnak. Ezt az előbbiek kimélyítik, utóbbiak pedig a mélyedést száraz növényi szárral, finomabb ágacskákkal rakják ki és még mások ágakat, apró vesszőket, gyökerecskéket, szőröket és tollakat is felhasználnak erre a célra; többen a mélyedést befoltozzák, mások a bebújó lyukakat is csövesen meghosszabbítják. Az ágakból építőkhöz legközelebb állanak a szövők, melyek nem csupán fűszálakat, hanem gyapjas növényi anyagokat is fonnak, szőnek és nemezszerűen alakítanak, sőt ezeket talált vagy maguk készítette szálakkal valósággal összevarrják s ezzel a fészekrakás valóságos mestereivé és művészeivé válnak. Művészetükben azonban mesterek a csuszkák is, melyek fészkeik falazatát agyagból készítik. Ezt az agyagot benyálkázás által még különlegesen összegyúrják, hogy ragadósságát fokozzák, úgyhogy a fészek rendkívül tartóssá válik. Vannak azonban csuszkák amelyek nem is használják az agyagot, hanem finom növényi anyagokat, pl. mohát, levélrészecskéket hordanak össze s ezeket nyállal bevonják, ismét más fajok csak nyállal dolgoznak, amelyek csakhamar megkeménykedve, egymagában alkotja a fészek falát. A fészek rendszerint csak arra készül, hogy befogadja a tojásokat, bölcsője legyen a fiókáknak. Néhány madár azonban játék- és mulatság- vagy téli tanyának szolgáló fészkeket is készít, vagy legalább is a fészket ilyen célokra is használja. Az előbbiek közé tartozik többféle szövőmadár, a selyem- és gallérosmadarak, úgyszintén egy mocsárlakó madár is, melynek óriási fészkében van költő- és társalgóhelyiség, sőt még őr- és ebédlőszoba; utóbbiakhoz sorolhatók egyebek közt a harkályok, melyek mindig faoduban alusznak, vagy pedig verebeink, melyek télen át ott ahol elegendő hely van, melegen kibélelt fészekben éjjeleznek. A pesti verebek töméntelen mennyisége természetesen kénytelen a szabadban a fák ágain éjjelezni. Az egyes madárfajok rendszerint mindig azonos építőanyagokat használnak, az esetleg megváltozott viszonyokhoz azonban nagyon könnyen alkalmazkodnak, ámbár néha minden látható ok nélkül is nagyon válogatósak és önfejűek. Így sokszor fölhasználják azokat az anyagokat, amelyeket az emberi kéz és gyáripar termel, amelyeket tehát a jelenleg élő madarak ősei sohasem használtak föl fészeképítéshez, úgyszintén kelendőségnek örvendenek a meghonosított növények gyapjas magvai és más alkalmas részei.


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
Madárvédelem. - A harkályodu átmetszete.
Többnyire a tojó rakja a fészket, míg a hím hordja a hozzávaló anyagot. Ez a szabály. Előfordult azonban a fordítottja is. Például a szövőmadarak hímjei egymaguk építik fészkeiket, a tojók legföljebb csak a fészek belsejében igazítanak el egyet-mást. A többi madár legnagyobb részénél a hímek a fészek táján legalább is az őrködés szerepét veszik át és csak a soknejűségben élő hímek nem törődnek vele. A fészek megépítésében számos madár hímje oly módon is közreműködik, hogy dolgozó hitvesét dalával vagy fecsegésével mulattatja. A fészek elkészítése teljes odaadással folyó munkát igényel, ezért ezt lehetőleg szakadatlanul folytatják és gyorsan befejezik, néha azonban ismételten újból kezdik és abba is hagyják, ez a munka találékonyságra is vezet és oly tehetségeket ébreszt föl, melyek egyébkor teljesen szunnyadnak. Az építési anyagokat csőrükkel és lábaikkal törik le, a földről, vízből szedik föl, a levegőben fogják, széthasítják, hajlékonnyá teszik, hántatják s csőrükben, lábaikkal, a háti tollazat közt viszik a fészekhez; itt csőrükkel, lábaikkal a megfelelő helyre juttatják, a hím segítségével, az ágak közé csavarják, lábaikkal szétszedik és mellükkel összenyomkodják.
Egyes madarak közös fészkeket építenek és az anyamadarak ezekbe közösen rakják le a tojásaikat s felváltva is kotolják; mások egyetlen közösen készített főépítményt különböző kamrácskákba osztanak; melynek mindegyike egy-egy család lakóhelyéül szolgál, ismét mások más madarak fészkeibe építik a magukét, esetleg annak alapzatába és gazdáikkal egyidőben költenek.
A költési időtartam a különböző fajoknál azonban már erősebb ingadozásoknak van alávetve: a strucc 55–60 napig kotol, a kolibri ellenben csak 10–12 napig; 18–26 napon át tartó kotlás tekinthető az átlagos időnek.
Mielőtt a madárfióka kibújnék a tojásból, ide-oda mozog, folyton emeli, majd süllyeszti fejét és a csőrén levő éles aragonit-darabkával a tojásnyitó bütyökkel (népies nyelven a csőr „kásájával”) tördeli a tojás héját, minek következtében apró héjrészek lepattogzanak, rések, hézagok támadnak s a tojáshéj hártyája szétszakad, majd a fióka kinyujtott lábbal kidugja fejét és végre elhagyja a törött burkolatot. kevéssé figyelemre méltatott körülmény itt még az, hogy a tojáshéj annál porhanyóbbá válik, minél kotlottabb a tojás. Legkeményebb a friss tojás héja.
Oken kezdeményezésére a madarak osztályának tagjait a tojásból való kikelés után való fejlődöttség szempontjából két csoportra, a fészeklakókra és fészekhagyókra osztjuk; a két csoport nincsen élesen elválasztva és különböző átmeneti alakok kapcsolják őket össze. A fészeklakók közül azok, amelyek legfejletlenebb állapotban bújnak ki a tojásból, mint például az éneklők fiókái teljesen gyámoltalanok, csupaszok és vakok; fejük aránytalanul vastag és nehéz, úgyhogy gyönge, vékony nyakuk nem is tudja azt emelgetni; csőrük rövid, széles, lágy és szélesre kitátható, a szájzugnál sárga dudorral; a zárt szemhéjaktól fedett szem erősen kidülled. Bőrük fonnyadt, petyhüdt és ráncos, imitt-amott pelyhes tollacskákkal borított. Hasuk idétlenül vastag, mert ilyenkor még a szik maradványait is


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
magában foglalja. A hideggel szemben rendkívül érzékenyek ezen az apróságok, mert a fejlődésnek ezen a fokán tényleg változó hőmérsékletűek. Nagyon fejletlen és csunya ilyenkor a külsejük.
Ezzel szemben a legmagasabb fejlettségű fészekhagyók, például a kiscsirkék igen kedvesek: teljesen pehely takarja őket, ugyan még szerény, de csinos elosztású színezetük van, fényes, apró szemeikkel élénken és vidáman néznek a világba. Nyakuk elég erős ahhoz, hogy bájos kis fejüket könnyen hordhassa és lábuk már kikelésükkor arra képesíti őket, hogy még akkor is fürgén tova futhassanak, ha hátsó részükhöz odatapad a tojáshéj, amelyből csak az imént bújtak elő.
A fészeklakó fajoknál igen fontos a fészek tisztán tartása s ez úgy történik, hogy a szülők a fiókák ürülékét kihordják a fészekből. Ezt annál könnyebben tehetik, mert maga a folyós ürülék kocsonyaszerű burokban van s egy darabban lehet kihordani a nélkül, hogy széjjelmenne. Vannak azonban odúban költő madarak, amelyek, minthogy csőrük erre alkalmatlan, fiókáik ürülékét nem tudják eltakarítani, úgyhogy aztán annyira összegyülemlik a fészekodúban, hogy az valóságos pöcegödörré válik; de azért a fiókák éppen oly jól nevelkednek, mint azoknál a fajoknál, amelyek gondosan ápolják csemetéiket. Ismét mások, mint például a ragadozómadarak, ebben a tekintetben nem szorulnak szülői gondozásra, hanem egyszerűen a fészek szélén átemelkedve, híg, meszes ürüléküket messzire kifecskendezik; ennek persze az a következménye, hogy a fészek peremét és környékét bemocskolják. Ragadozómadaraknál és halevőknél, például gémeknél és kárókatonáknál ehhez a piszokhoz még a mindenféle odahurcolt ételmaradékok is járulnak, melyek aztán megrothadnak s elviselhetetlen bűzt terjesztenek, úgyhogy ezeknek a madaraknak a háza, illetőleg a fészektája bizony cseppet sem takaros.
Aránytalanul kisebb a szülők gondja a fészekhagyóknál, melyek koránérettség tekintetében körülbelül ugyanazon a fokon állanak, mint az emlősök között a kérődzők. Közvetetlen azután, hogy a szorgosan kiköltött tojásokból kibújnak a fiókák és tömött pehelytollazatukat a kotoló anyjuk melege megszárította, a szülőikkel együtt elhagyják a fészket és ettől fogva, többé-kevésbbé követni tudják szüleiket. Ezek vezetése mellett azután a szárazföldi fajok a mezőségeket, rónákat kalandozzák be, az úszásra termettek pedig legalább is javarészt kivonulnak velök a vízre. Segítség nélkül azonban sem ezek, sem amazok nem haladhatnak önállóan az élet ösvényén s talán csak egyes lábastyúk-félék alkotnak kivételt ebből a szempontból. A fészekhagyók túlnyomóan még szintén huzamosabb, gyakran hosszú ideig igényelik a szülői oltalmat. Apjuk, anyjuk, legalább is az utóbbi, vezetgeti és vezérli, összetartja, melegíti és védelmezi őket a sokféle fenyegető veszedelmek ellen. Minden házityúk példája igazolja azt, hogy az anyamadár nemcsak a megfelelő táplálék kikaparásával gondoskodik szükségleteikről, hanem megható odaadással nyujtja nekik saját teste melegét, ha a szükség úgy kívánja. A napot elfödő minden felhő aggodalomba ejti, a feltornyosuló zivatar pedig valóságos halálfélelmet gerjeszt benne. Jégesőben saját testével födözi ivadékát, habár talán a hulló jégdarabok őt magát is agyonüthetik; gondosan kikeresi azokat a helyeket, amelyek legtöbb élelmet ígérnek s éhező fióka-seregével közelben s távolban átkutatja a fészke táját, hogy fenyegető veszélynek elejét vegye. A fiókákkal szemben valamennyi madár oly odaadást tanusít, mely saját életük biztonságát is veszélyezteti, egész lényüket megváltoztatja és még a legfélénkebbeket is bátrakká teszi vagy találékonyakká mindenféle, az ellenség kijátszására szolgáló színlelésben. Látszólag törött szárnnyal vergődik és sántikál a tojó, sokszor a hím is, az ellenség előtt, hogy fiókáitól eltérítse vagy tévútra vezesse azt; majd mindenféle alakoskodással fokozzák az ellenség prédavágyát s ha céljukat elérték, akkor hirtelenül fölemelkednek s szinte ujjongva visszatérnek a most már megmentett fiókákhoz és gyorsan elvezetik őket.
Azonban sem a fészekhagyók, sem a fészeklakók szülői gondja nem ér véget akkor, amidőn a fiókák a fészket elhagyják vagy annyira megerősödtek, hogy anyjuk nélkül is képesekké válnak az életküzdelemre vagy legalább is élelmük megszerzésére. Mert a madarak rendkívül gondosan oktatják fiókáikat mindazokra a teendőkre, amelyekre későbbi önállóságuk idején mulhatatlanul szükségük van. Élesen visítva nyilal városaink utcáim a sarlósfecske fiókáinak repítése után, majd a templomtornyok körül lebegve, majd vad iramban mindenféle ívelések közepette összevissza cikázva, hol magasan az ég felé emelkedve, hol meg csaknem a földet surolva s ezzel valóságos leckeórát tartanak fiaiknak. Arról van szó, hogy a fiatal sarlósfecskék a repülés nehéz művészetében kellően gyakorolják magukat s megtanulják, hogyan kell a rovarokat elfogdosni, amelyeket eladdig a szülők szedték össze számukra s még inkább, hogy előkészüljenek a hamarosan beköszöntő költözködésre. Minden jó repülő huzamosabb ideig tartó gondos oktatásra szorul ebből a szempontból s kivált azoknak van szükségük erre amelyek táplálékukat reptükben fogják el. A nemessólyom hímje és tojója együttesen tanítja a fiókákat a vadászat módjára. Az eljárás ilyenkor az, hogy a szülők egyike valami prédát szerez, ezzel jó messzire elrepül, majd lassanként a nyomában járó fiatalok fölé emelkedik s leejti zsákmányát. Ha a fiatalok egyike elkapja azt, akkor ügyességét a


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
préda megjutalmazza; ha valamennyien elhibázzák, akkor a fiatalok alatt repülő másik szülő ragadja azt meg, még mielőtt esésében a földet érte volna és most ő emelkedik föl ezzel a magasba, hogy megismételje ugyanazt a játékot.
Csak ha már teljesen önállóak a fiókák, tökéletesen értik a mesterségüket, akkor fejeződik be ez az oktatás s ezután már a szülők magatartása teljesen megváltozik: ugyanazok a madarak, melyek eddigelé fáradhatatlanok voltak ivadékaik etetésében és tanításában, most kíméletlenül elhajtják őket lakóhelyök tájáról és többé nem gondozzák őket.
A kisebb alakú fészeklakók kikelésük után három hét mulva már röpülősek; a nagyobbak csak hónapok mulva tudnak röpülni; egyeseknél pedig évekig tarthat, amíg szülőikhez minden tekintetben hasonlókká válnak. Mert a madár ifjú korának nem akkor szakad vége, amikor repülni tud, hanem csak akkor, amikor a felnőttkori ruhát felölti. Sok madárnak az első tollruhája egyáltalában nem hasonlít a szülők tollazatához, mások ifjúságukban külsőleg a tojóhoz hasonlítanak és az ivari különbségek csak a felnőttkori ruha felöltésekor tűnik szembe. Egyes ragadozó madarak az évek sorát átélik, míg az öregek, vagyis valóban felnőtteknek ruházatát ölthetik magukra.
A vedlés akkor következik be, amikor a tollak huzamosabb használat, fény, por, nedvesség stb. behatása következtében többé-kevésbbé megromlottak, rendesen a költés szakának végeztével, mert akkor van a tollazata legjobban megviselve. Ez a tollváltás a test különböző részein kezdődik, s csak annyiban történik mindig egyenletesen, amennyiben a test két felén a megfelelő tollakra terjed ki. Sok madárnak az első vedlés alkalmával csupán a kis tollai újulnak meg és csak a második vedlés alkalmával cserélődnek ki egyúttal az evező- és kormánytollak is; másoknál az utóbbiak pótlása több évig is eltart, mert egyidejűleg mindig csak két tolluk képződik újra és ismét másoknál a tollazatnak ez a része oly gyorsan vedlik át, hogy egy időre repülni sem tudnak. Ameddig a madár egészséges, minden új vedlés új szépséget kölcsönöz neki s ez az öregedéssel fokozódik, nem pedig csökken, mint a legtöbb más állatnál. Ha a vedlés menete elakad, akkor a madár megbetegszik, mert tollainak megújhodása föltétlen életszükséglete.
Az aránylag nagy életkor, melyet a madár elérhet, az illető faj nagyságával, s talán az idő tartamával is némileg összhangban áll, amelyet mint fiatal, vagyis ivarilag éretlen állapotban tölt el. Gondos ápolásban részesülő kanári madarak körülbelül annyi ideig élnek, mint a házi kutyák, tehát 12, 15 vagy 18 évig; a szabadban – hacsak erőszakos halál nem vet véget életüknek – talán még tovább is elélnek; sasok 100 évnél tovább éltek a fogságban, papagájok pedig több emberöltőnyi kort értek el. Betegség, szerencsétlenség valószínűleg csakúgy éri a madarakat, mint az emlősöket; legtöbbjük valamely ragadozó fogai és karmai közt fejezi be életét, a védekezni tudók közül sokan talán végső elgyengülésben pusztulnak el, vagy fajrokonaik ölik meg őket. Járványt is észleltek már, amely valamelyik fajból sok egyedet pusztított el gyorsan egymásután és ugyancsak tudjuk, hogy a házi- és szobamadarakat is megtámadják bizonyos betegségek, melyek rendesen halállal végződnek. A szabadban ritkán találunk madárhullára, a legritkább esetben valamely nagyobb szárnyaséra, feltéve, hogy haláluk természetes módon következett be. Sokról nem is tudjuk, hol és hogyan pusztulnak el. A tenger néha partra veti lakóinak hulláit; mások hullái néha a hálótanyák alatt találhatók, de a legtöbbnek a hullája eltűnik, mintha csak a természet maga temetné el őket.
Számos madárfaj közvetlen a költés befejeztével útra kel. Ez az utazás, vonulás vagy költözés a fajok és családok szerint, úgymint az otthont és lakóhelyet is tekintve, hosszabb vagy rövidebb, kiterjedtebb vagy korlátoltabb lehet. Ezeket az utazásokat költözködés, vándorlás és kóborlás néven különböztetjük meg. A „költözködés” a madárutazásnak az a módja, mely évenként határozott időben és határozott irányban történik; a „vándorlás” oly utazás, melyet a mindenkori szükség parancsol, tehát sem bizonyos időhöz, sem irányhoz kötve nincs, nem is évenként történik és véget ér, ha okai megszűnnek; a „kóborlás” végül szűkebb határok közt folyó vándorlás, melyet az a szükséglet szokott megindítani, hogy az előbbi lakóhely egy másikkal fölcseréltessék, s hogy bizonyos, alkalmilag bőségben kínálkozó táplálkozási lehetőség kihasználtassék.
A vándorlás bizonyos körülmények között annyiban hasonlít a költözködéshez, hogy többé-kevésbbé meghatározott időben szokott lefolyni. A vándormadarak közé tartozik néhány északsarki madárfaj, amely bizonyos szűkebbre szabott területen ugyan évről-évre kóborol, de nem költözködik minden esztendőben messzebb fekvő, enyhébb vagy táplálékot bővebben kínáló vidékekre és országokba. Az ilyen vándorlások indító oka a várható vagy már beállott táplálékhiány. Mindazok a madarak, melyek élelmüket a földön keresik, melyek tehát nagy havazások alkalmával nem találnak terített asztalra, rendesebben vándorolnak, mint azok, melyek


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
táplálékukat ágak közt keresik. Ezért utóbbiak, kivált a famagvakat és bogyókat evők, nem minden télen jelennek meg vidékeinken, sokszor több egymást követő évben sem, de majdnem biztosan ellátogatnak hozzánk, ha jó magés bogyótermés van. Mi módon szereznek maguknak erről tudomást, az még ma rejtély. Tény az, hogy kiválóan dúsan terített asztalhoz rendesen megjönnek. Ezekkel a nem állandó vándorlókkal ellentétben, a magas helységek felső övében élő madarak évenként szabályosan mélyebb tájakra húzódnak le s tavasz kezdetén, ugyancsak meghatározott időben ismét rendes tartózkodási helyökre vándorolnak vissza; utazásuk tehát az igazi költözködőkéhez hasonlít, de nem irányul vízszintes irányban, mondjuk északról déli irányban, hanem függőleges irányban, a magasabb tájakról az alacsonyabbak felé.
A kóborlással egész éven át és az egész földön találkozunk. A „kajtárok”, vagyis a meddőn maradt agglegények és özvegyek valamennyien kóborolnak, nagyobb ragadozók már csak az élelem miatt is; mások meg látszólag inkább szórakozás céljából, mint szükségből kóborolnak; némelyek igen szűk körben kószálnak, mások meg mérföldnyi utakat tesznek meg így. A térítők táján az efféle helyváltoztatás is hasonlíthat a költözködéshez.
Bármiként utazik is a madár, akár mint költözködő vándor, vagy mint az országút csavargója, s bármily messze vezeti is útja: hazája mégis mindig csak ott van, ahol szaporodik. Ebben az értelemben a fészkük táját a házuk tájának, vagyis otthonuknak is nevezhetjük.
A madárvonulás tüneményét és a vele összefüggésben levő érdekes problémákat külön cikk tárgyalja, mely ennek a kötetnek a 46. lapján kezdődik.
A madarak úgynevezett „szellemi képességei”-t azelőtt és gyakran még ma is nagyon túlbecsülik. Mindenekelőtt nem jogos dolog, ha abból a nagyfokú célszerűségből, amellyel a legtöbb madár a fészkét építi, a táplálékát szerzi s magát ellenségeitől megvédi, továbbá hogy a zordabb évszak beálltával alkalmas vidékeket keres fel, mindebből intelligenciára, vagy pedig abból a nyilvánvaló buzgóságból, mellyel fiókáit gondozza, védi és tanítja, szülői szeretetre és gyöngédségre következtetnénk. Mert a madáréletnek éppen ezen legfigyelemre méltóbb vonásai bizonyára egészen vagy legnagyobb részt vele született ösztönön alapszanak. Ez a faj fenntartása érdekében nélkülözhetetlen lévén, minden egyedben majdnem éppen ugyanazon módon található fel. Az olyan madár, melyet a tojásból váló kikelése óta teljesen elszigetelve neveltek fel, amely tehát sohasem nézte még végig, hogyan kell fészket építeni, mégis mihelyt ez az ösztöne felébred, éppen úgy megrakja a fajra nézve jellemző fészkét, mint az a fajtársa, amelynek módja volt hozzá, hogy ebben a képességében gyakorlat útján tökéletesíthette magát. Az ugyanazon módon, tehát egyedül felnevelt madarat, ha az őszi vonulás ideje elérkezik, a nélkül, hogy példát látna, vagy valamiben hiányt szenvedne, mégis élénk nyugtalanság fogja. el. A tojásból éppen kibújt s még csupasz és vak kakukfióka, amely még a fejét is alig tudja felemelni, szárnya és háta segélyével végrehajtott egészen bonyolult mesterkedéssel önkéntelenül dobja ki a, fészekből nevelőszüleinek fiókáit. Ezek után magától érthető, hogy az elszigetelten felnevelt madár fajának jellemző mozgásainak: a járásnak, úszásnak, fürdésnek, víz alá bukásnak, elrejtőzködésnek a tudása, mihelyt a szükséges erő birtokában van, veleszületett tehetség. Azok az ingerek pedig, melyek az egyes ösztönöket kiváltják és kormányozzák, túlnyomóan egészen mások és kezdetlegesebbek, mint a hogyan első megfontolásig gondolhatná az ember.
Így például Watson szerint a kotló csérnek kitartását, mellyel fenyegető veszély esetén is a fészkén marad, nem az a tudat váltja ki, hogy tojást rakott, hanem a fészekben levő tojásnak a puszta jelenléte. Mert ha Watson annak a csérnek, amely még tojást se rakott és ennek megfelelően közeledtére félénken menekült, a fészkébe idegen tojást helyezett el, akkor a visszatérő madár, alig hogy a tojást megpillantotta, azonnal úgy viselkedett, mint a kotló madár, azaz rögtön mentesült a félelemérzéstől, annak rendje és módja szerint elhelyezkedett a fészekben s a közeledőre ráfújt és feléje vágott. Sok madár úgyszólván alig törődik azzal, hogy milyen is az a tojás, amelyet gondjába fogadott. Watson a szúla tojásait befestette feketére vagy rikító tarka színűre s ennek dacára a madarak a legcsekélyebb mértékben sem zavartatták magukat a költésben; azt már említettük, hogy a kotló madár alá követ is tehetünk s azt is hűségesen üli. Különös és emberi fogalmak szerint alig érthető, hogyan tudnak a madarak bizonyos helyzetekbe beletájékozódni. Egy ízben Watson körülbelül 1 méter magasra emelte fel az egyik csérfészket, úgyhogy pálcákat helyezett alája s amikor a madár ehhez az új helyzethez hozzászokott, akkor távolléte idején 1 méternyire oldalt elmozdította azt. A visszatérő csér aztán lebegve és csapongva kereste fészkét ugyanazon a helyen a levegőben, ahol utoljára volt! Amennyiben itt a térben való tájékozódás kizárólag a szem révén történik, úgy ezt a csért valószínűleg nem a végcél képe, hanem csak a távolabbi környék összképe vezette, amint ezt egészen hasonló körülmények között a méhekre és poszméhekre nézve tényleg be is bizonyították. Hogy


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
miképpen tájékozódnak a madarak hosszú vándorútjaikon, azzal még nem vagyunk tisztában. Hogy a szem viszi a lényeges, sőt a főszerepet, az bizonyos, de talán az optikai ingereken kívül mások is közreműködnek, amelyekről egyáltalában még semmit sem tudunk. Thauzies szerint olyan postagalambok, amelyeket hazájuktól 500 km távolságban s oly vidéken engedtek szabadon, hol azelőtt még egész biztosan sohasem voltak, hazatalálnak a dúcba: optikai emlékképek itt mindenesetre nem szerepelhetnek.
Kiválóan fejlett ösztöneik mellett azonban a madarak még azzal a nagyfokú képességgel is rendelkeznek, hogy a jó és rossz tapasztalatokból tanulni tudnak. Ebben messze felülmúlják a gerincesek három alsó osztályát. Edinger szerint a madarak a „látott” dolgokat és folyamatokat föl tudják „jegyezni” és viselkedésüket a jövőben a szerint berendezni.
Persze a madarak „tanulás”-ának legnagyobb része bizonyára nem a magasabbfokú értelmen alapszik, hanem azon a sokkal egyszerűbb képességen, hogy azt az érzéki benyomást, amelyet egyidejűleg a jó vagy rossz élményként fogtak föl az olyankor végbevitt mozdulatokkal úgy kapcsolják össze, vagyis „asszociálják”, hogy a jövőben az illető mozdulatokat ismételik, hogy ha az hasznos volt, ellenben elhagyják ha káros volt. Így Morgan L. szerint a csibék kezdetben bizonyos nagyságú és bizonyos távolságban levő minden elképzelhető dolgot föl akarnak szedni, a padlón levő foltokat, kövecskéket, saját és társainak lábujjait; de igen hamar megtanulják asszociálni az etetésre szolgáló gabonaszemek és kenyérmorzsák képét a szedegetési mozdulattal, úgyhogy később már csak azok után kapkodnak. Sőt eleinte a csibék a kotlóstyúk képét sem ismerik, hanem ösztönszerűen csupán a kotyogásra jelentkeznek; csak a gyakran megismétlődő jó tapasztalat után válik a tyúk képe is számukra csalogató ingerré. Hasonló módon „szoknak hozzá” a madarak a vonat képéhez és lármájához, amely többszöri találkozás alkalmával sem okoz nekik kárt, vagy pedig az őket ápoló ember képét más emberektől pontosan meg tudják különböztetni. Azonban az őket üldöző vadász képe gyorsan és élénken bevésődik emlékezetükbe és menekülnek előle. Igazolják ezt Greppin megfigyelései, valamint az a tapasztalat, hogy a varjak, ott, ahol lövöldöznek reájuk, a vadász ismert képét kitünően meg tudják különböztetni a rájuk nézve ártalmatlan gazdálkodók alakjától.
Másrészt azonban bizonyos, hogy a madarak tanulási képessége nem szorítkozik csupán arra, hogy új érzéki ingerekre csak akkor reagáljanak, ha azokra eredeti ösztöneik már teljesen képesítik őket; sőt inkább a jó vagy rossz tapasztalatra vezető véletlen mozdulatot is megtanulják egyidejű érzéki ingerekkel asszociálni. Porter ezt a következő kísérlettel bizonyította be. Verebeket arra szoktatott, hogy eledelüket egy drótszekrényben keressék és amikor ez a asszociáció erősen kifejlődött és megrögződött bennük, akkor az eledelhez vezető utat ajtócskával elzárta, amely ajtócska zsinór húzásával nyílott. Az éhes verebek a szekrénykét találomra addig csipkedték, míg véletlenül megfogták a zsinórt és lehúzták, mire az ajtó kinyílt. Ebből a jó tapasztalatból gyorsan tanultak és a verebek egyike már tízszeri ismétlés után annyira vitte, hogy egyenesen oda szaladt a zsinórhoz és meghúzta azt. Sőt még az útvesztőkkel és zsákutcákkal ellátott „labirinthus”-ból is megtalálták a kivezető utat, először csak véletlen útján, de ez a képességük is a kísérletek folyamán biztosan beléjük gyökeredzett. Rouse azt tapasztalta, hogy egy galamb négy különböző labirinthussal megbarátkozott és úgy látszott, mintha az új labirinthusból kivezető út megtanulásának képességét a többszöri gyakorlás fokozta volna.
A madarak általában világpolgárok. A Föld ismert vidékein mindenütt találták őket; a sarkok körül fekvő szigeteken csakúgy, mint az egyenlítő alatt, a tengeren, valamint a legmagasabb hegycsúcsokon és azok fölött, a termékeny vidéken, valamint a sivatagban, az őserdőkben, úgyszintén a tengerből közvetlenül felmeredő kopár sziklakúpokon. A Föld minden egyes övének meg vannak a maga sajátos lakói. Általában a madarak is hódolnak az állatok elterjedésére érvényes törvényeknek, amennyiben a hideg övekben roppant egyed-számban, de kevés fajban szerepelnek és az egyenlítő felé tarka változatosságuk s a fajok száma folytonosan növekszik. A vizek egyformaságának hatását ők is megérzik: aránylag kevés fajnak biztosítja életföltételeit, míg a szárazföld sokféle változatossága visszatükröződik a madárvilágban is. Mert nemcsak minden övnek, hanem minden területnek is megvannak a maga jellemző madarai; mások élnek a tenger végtelenségén, mint a homoksivatagban; mások a síkságban, mint a hegyekben; kopár vidéken mások, mint az erdőben. A talaj minőségétől és az éghajlattól függő helyzetük szerint a madaraknak is éppúgy változniok kell, mint a hazájuknak. A vizen az egyes fajok elterjedési köre nagyobb, mint a szárazon, ahol már egy-egy széles folyam, tengerrészlet, hegység határt alkothat; de megvannak ezek a határok a tengeren is. Csak igen kevés madár lakja a szó szoros értelmében a Földnek minden részét s amennyire mostanáig ismeretes, csak egyetlen egy szárazföldi madár és néhány mocsári, meg vízi madár ilyen; világpolgár például a réti fülesbagoly, mely mind az öt földrészen előkerült, ugyancsak a kőforgató lile is, amely mind az öt világrész partvidékein előfordul.


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
Sclater példáját követve, a Földet a madarak elterjedése szempontjából hat tájékra osztjuk. Az elsőben, vagyis az észak-óvilági tájékon, amely Európát, Észak-Afrikát és Észak- meg Közép-Ázsiát a 30. szélességi fokig foglalja magában, Sclater állítása szerint mintegy 650 madárfaj él. Ezen a nagy területen csak igen kevés oly madárcsoport találkozik, mely másutt sokkal tökéletesebb fejlődésben elő ne fordulna. A legszegényesebb mindegyik közt, mert benne 1300 négyzetföldrajzi mérföldre mindössze csak egy madárfaj jut.
Az aethiopiai tájék, mely Afrikának a Szaharától délre eső részeit és e világrész délkeleti szigetségeit, Madagaszkár, Mauritius és Bourbon szigeteket, valamint Dél-Arábiát foglalja egybe, több sajátságos és csakis itt élő családnak ad otthont.
Kiválóan sajátszerű képet mutat Madagaszkár szigete. Ámbár az aethiopiai tájékhoz tartozik, mégis az Afrikára jellemző madárnemzetségek közül egyetlen egy sem fordul rajta elő, s ez okból majdnem igazolt volna ezt az állattani tekintetben oly figyelemreméltó szigetséget külön tájék rangjára emelni. Nem kevesebb, mint négy madárcsalád előfordulása kizárólag Madagaszkárra és a szomszédos szigetekre szorítkozik. Azonkívül Afrikával szemben egyéb családok sajátosan eltérő alakokban találhatók itt. Az aethiopiai tájék összes madárfajainak számát Sclater 1250-re becsüli, ami minden 350 négyzetföldrajzi mérföldre egy fajt jelent; Hartlaub szerint a Madagaszkáron élő fajok száma 220-at tesz ki, s közülök legalább 104 ennek a szigetnek jellegzetes alakja.
Sclater a harmadik tájék gyanánt az indiait vagy keletit különíti el, mely egész Ázsiát a Himalájától délre, tehát Indiát, Ceylont, Birmát, a maláji félszigetet, Dél-Kínát, a Szunda-szigeteket, a Fülöp-szigeteket és az ezekkel szomszédos szigetségeket foglalja magában.
Ha a terület saját madárfajainak számát 1500-ra tesszük, úgy minden 140 földrajzi mérföldre esik egy-egy faj s így az indiai tájék az összes óvilági tájékok közt aránylag a leggazdagabbnak látszik.
Az ausztráliai vagy óceáni tájékhoz tartozik, Sclater szerint Ausztrália, Új-Guinea és a többi pápuai sziget, Tasmánia, Új-Zeeland és a Csendes-óceán minden szigete. Ezeknek a területeknek a madárvilágát aránylag gazdagnak és fölötte sajátszerűnek mondhatjuk. Ha ezen az egész tájékon a fajok számát 1000-re tesszük, úgy 1800 földrajzi mérföldre jut egy faj.
Nem sokkal gazdagabb madáralakokban az észak-óviláginál az észak-újvilági tájék, vagyis Észak-Amerika, a prairi övtől a Jeges-tengerig. A fajok számát 660-ra becsülik, úgyhogy 560 földrajzi mérföldre számíthatunk agy fajt.
A délamerikai tájék végre, a benne élő madárfajok számát tekintve, első helyen áll és alakjainak sajátszerűségével is túlszárnyalja a többit. Sclater a benne élő madárfajok számát 2250-re becsüli, amiből következik, hogy 170 földrajzi mérföldre esik egy madárfaj. Legkevesebb 8 vagy 9, nemzetségekben és fajokban gazdag család kizárólag ebben a tájékban fordul elő; a kolibrik családja legnagyobb részében itt honos, mert rendkívül sok fajuk közül csak igen kevés fordul elő földünk északi részének nyugati felében, úgyhogy ezt a családot jogosan délamerikainak mondhatjuk.
Ennek az összeállításnak az alapján a Föld keleti felén körülbelül 4300, a nyugatin pedig mintegy 3000 madárfaj él. Azonban ezek a számok más kutatók becsléseivel sehogysem vágnak össze. Gray 1871-ben nem kevesebb mint 11.164, Wallace 1876-ban 10.200 fajt sorol föl, azonban egyik sem tudna adatainak megdönthetetlensége mellett helytállani. Sharpe szerint 1909-ben az ismert madárfajok teljes száma – az ásatagok beszámításával – 18.939.
Az emlősök az ember hasznára, a madarak pedig gyönyörködtetésére szolgálnak. Azoknak adózniok és robotolniok kell, ha azt nem akarják, hogy az ember elpusztítsa őket, viszont a madarak az összes többi állattal szemben kiváltságokat élveznek, mert az ember jóindulatába és szeretetébe fogadta őket. Alakjuk kedvessége, színeik szépsége, mozgásaik gyorsasága és ügyessége, kellemes szólásaik és csodás énekük, lényük szeretetreméltósága ellenállhatatlanul vonzanak. Már az első emberek, akiknek érzelmeiről tudomásunk van, megbarátkoztak a madarakkal, már az ősemberek is védelembe fogadták őket, a hajdankor papjai szent állatokat láttak bennük; a mult és jelen idők költői pedig lelkesedést merítettek belőlük. Életük, hangjuk, repülésük, a léttel való látható megelégedésük minket is felemel és épülésünkre szolgál. Szívesen vendégszeretetünkbe fogadjuk őket, amit az emlősöktől és méginkább a csúszó-mászóktól és kétéltűektől megtagadunk s még akkor is kedveljük őket, ha nincsenek is valami nagy hasznunkra; közülök több házibarátot és szobatársat választunk magunknak,


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
mint az összes többi állatok közül; irántuk táplált hajlandóságunk még akkor sem ernyed el, mikor hálókkal és hurokkal törünk ellenük vagy reájuk vadászunk. A madarak a mi kedvenceink és pártfogoltjaink.
A madarak nélkülözhetetlen szemet alkotnak az élőlények láncolatában; az állatvilág egyensúlyának hathatós őrei, mert megakadályozzák más állatosztályok, kivált a rovarok túlkapásait, melyeknek védtelenül kiszolgáltatva, a Természet alighanem elpusztulna. A haszon, amit az embernek szolgáltatnak, persze nem számítható ki, még kevésbbé becsülhető meg, mert ebben a tekintetben még megoldásra váró kérdések vannak. Azt azonban meglehetősen biztosra lehet állítani, hogy hasznuk sokkal nagyobb, mint az a kár, melyet okoznak. Ezért tehát helyesen cselekszünk, mikor őket oltalmunkba, ápolásunkba fogadjuk. Mai mező- és erdőgazdaságunk éppen a legértékesebb madarakat károsítja, mert elrabolja és megszűkíti tartózkodási helyeiket, fészkelő tanyáikat, lakóhelyeiket s arra kényszeríti őket, hogy kivándoroljanak és máshol keressenek maguknak alkalmas otthont. Ittott az ember is közvetlenül ellenük tör, amennyiben fészkeiket fosztogatja, fegyverrel is jár utánuk és hálót vagy tőrt vet nekik. A vadászat és fogás révén keletkező veszteségek azonban jóval kevésbbé fenyegetik a madárállományt, mint a jelenleg dívó gazdálkodási módok. A madarak óvása és védelme tehát csak úgy lesz igazán eredményes, ha természetes vagy mesterséges úton-módon tartózkodási helyeket, lakásokat és fészkelőhelyeket szerzünk s a még meglévőket legalább is biztosítjuk.
Az egyes madárcsoportok és fajok tüzetesebb ismertetése előtt még szükséges a madarak törzsfejlődésének történetét is megismertetni, hogy ezáltal is tisztább képet nyerjünk a madárszervezetről. Ezt az ismertetést külön fejezet alatt „Kihalt madarak” címmel dr. Lambrecht Kálmán tollából közöljük.
Végül még rövid áttekintésben ismertetjük a madarak rendszertanát, amely a madarak beosztására vonatkozik. E rendszertan az idők során rengeteg változáson ment keresztül, mert amilyen élesen körülhatárolt és elkülönített a „Madarak Osztálya”, oly nehéz dolog a csoporton belül csak némileg is természetes és megfelelő csoportosítást eszközölni. Éppen a jelen korszakban valóságos forradalom keletkezett a madarak rendszertanában, amennyiben újabban már nemcsak kizárólagosan a külső jellegek szolgálnak a rendek, családok stb. megkülönböztetésére, ami durva hibákat eredményezett a természetes rokonság ellen, hanem az állatok belső szervezetére és fejlődésére is tekintettel van. De jelenleg még ez az új osztályozás koránt sincs befejezve. Minden „modern” rendszert gyors egymásutánban egy egészen más, még modernebb vált fel és így számunkra e téren bizonyos tartózkodás ajánlható. Ezért művünk részletes tárgyalásának alapjául Gadow kipróbált madártudós rendszerét tettük, amely ha nem is egészen tökéletes, de sokszor használják és mindenesetre a legjobbak egyike.
Gadow a Neornithes alosztályba tartozó madarakat két „öregrend”-be osztja be, nevezetesen laposmellcsontú madarakra (Ratitae) és tarajosmellcsontú madarakra (Carinatae). A szerző által bevezetett harmadik öregrend, amelyet Odontolcae-nak nevezett el, ezen a helyen nem érdekel bennünket, mert csak régóta kihalt, úgynevezett fosszilis vagy ásatag alakok (Hesperornis) tartoznak ide. A laposmellcsontú madarak öregrendje két rendre oszlik, amelyek közül az egyiket (Stereornithes), minthogy tisztán fosszilis alakokat ölel fel, itt ismét kihagyjuk; a másik (Ratites) 7 alrendet tartalmaz. Gadow a tarajosmellű csonttal bíró madarakat összesen 14 rendbe ossza be, amelyek közül az első szintén fosszilis, tehát ezen a helyen bennünket szintén nem érdekel, mert az ősmadarakat külön cikk ismerteti.
A jelenleg élő összes madarakat tehát 14 rend foglalja magában. A Gadow nyomán Brehmnek ebben az átdolgozott kiadásában követett rendszert a következő áttekintés szemlélteti.
A madarak osztálya – Aves
I. alosztály: Őskori Madarak – Archaeornithes
II. alosztály: Jelenkori Madarak – Neornithes.
1. Öregrend: Tarajos Mellcsontúak – Carinatae.
2. Öregrend: Lapos Mellcsontúak – Mellcsontúak – Carinatae.
1. Rend: Verébszerű madarak –Passeriformes.
2. Rend: Szalakótaszerű madarak – Coraciiformes.


 Brehm: Az állatok világa / A MADARAK SZERVEZETÉNEK ÉS ÉLETÉNEK ÁLTALÁNOS ÁTTEKINTÉSE
http://mek.oszk.hu/03400/03408/html/918.html[2020. 10. 21. 17:16:57]
3. Rend: Kakukszerű madarak–Cuculiformes.
4. Rend: Lileszerű madarak – Charadriiformes.
5. Rend: Daruszerű madarak – Gruiformes.
6. Rend: Tyúkszerű madarak, – Galliformes.
7. Rend: Tinamuszerű madarak – Tinami formes.
8. Rend: Sólyomszerű madarak – Falconi formes.
9. Rend: Lúdszerű madarak – Anseriformes.
10. Rend: Gólyaszerű madarak, – Ciconiiformes.
11. Rend: Viharmadárszerű madarak – Procellariiformes.
12. Rend: Pingvinszerű madarak – Sphenisciformes.
13. Rend: Búvárszerű madarak – Colymbiformes.
2. Öregrend: Lapos mellcsontúak – Ratitae.
14. Rend: Lapos mellcsontú madarak – Ratites.
Az egyes rendekben aztán a következő alsóbbfokú fölosztások vannak: alrend, öregcsalád és család, nemzetség és végül mint legkisebb egység a faj, amelyet aztán kisebb-nagyobb színbeli eltérések és földrajzi elkülönültség alapján úgynevezett alfajokra bontott a kutatás. A tudományos elnevezés szerint az alfajokra nem bontott madárfaj két nevet visel, az alfajokként elkülönített alakok ellenben hármas elnevezést kapnak.
Még néhány szót kell szólni a nomenklaturáról, amely az idők folyamán szintén sokat változott s különösen a legújabb időben tömérdek új név került a régi, meghonosodott nevek helyébe. A tudományos latin elnevezésekre vonatkozólag az úgynevezett prioritási törvény áll fönn, amely szerint mindig azt a nevet kell elfogadni, amelyet valamely szerző elsőnek adott az illető fajnak. Mint kiindulópont Linné Systema Naturae című alapvető munkájának 1758-ban megjelent X. kiadása szolgál. Linné volt tudvalevőleg az első, aki az akkor divatos latin nevek dzsungeljében rendet csinált azáltal, hogy minden madárfajnak két nevet adott: az első jelöli a nemzetséget (genus), a másik a fajt (species).
A prioritás, vagyis elsőbbségi törvény szerint most már a nemzetségre vonatkozó nevek közül is a mindenkori elsőt kell elfogadni, úgyszintén a fajra vonatkozók közül is a legelsőt. Ennek a törvénynek a következetes alkalmaztatása aztán sokszor igen furcsa elnevezéseket eredményezett. Például a fehérgólyát Linné Ardea ciconianak nevezte, mert ő a gólyát a gém-félék nemzetségébe sorolta. Az első species név tehát „ciconia”. Brisson azonban 1760-ban kivette a gólyát a gém-félék nemzetségéből és azt a „Ciconia” új nemzetségébe sorolta. Ilymódon úgy az első nemzetségi, mint pedig az első faji név a „ciconia” lett s ennek alapján a gólya tudományos neve egy ideig „Ciconia ciconia L.”, ahol az L. betű Linnének, az első leírónak a rövidített nevét jelenti.
Ezek a kettős nevek, amelyek néha hármas nevekké is válhatnak, ha az eredeti fajt alfajokra bontják, mint pl. a sokat idézett Coccothraustes coccothraustes coccothraustes, számos búvárt arra indítottak, hogy ezt a törvényt módosítsák. A harc még áll, de már előre lehet látni, hogy a korlátlan elsőbbségi törvény lesz a győztes. Ma föltétlenül az dominál s így ebben a munkában is a ma divatos nomenklatura van alkalmazásban, de ott, ahol szükséges, a régi nevek is föl vannak említve.
MADARAK (AVES) TARTALOM A MADÁRVONULÁS


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
A MADARAK SZERVEZETÉNEK ÉS ÉLETÉNEK
ÁLTALÁNOS ÁTTEKINTÉSE TARTALOM A MADARAK VÉDELME
A MADÁRVONULÁS
Írta: SCHENK JAKAB
A természetvizsgáló búvárkodó elméje nem ismer minőségi különbséget a természet tüneményeinek megítélésében, valamennyi egyformán csodálatos, lebilincselő, tanulmányozásra csábító. A fű észrevétlen növése, a csiga lassú mozgása éppen olyan mélyreható kérdéseket tár a kutató elme elé, mint a strucc vágtatása vagy a kondorkeselyű több ezer méteres, rakétaszerű lezuhanása a magasból. Mégis a különböző természeti tünemények külső megnyilvánulása és lefolyása lényegesen más és más hatást gyakorolhat akár a megfigyelő természetvizsgáló, Akár az érdeklődő természetbarát kedélyére. Így külső hatását tekintve, talán alig van a természetnek még olyan tüneménye, amely annyira vonzó és egyes megnyilvánulásaiban valósággal fönséges volna, mint éppen a madárvonulás, különösképpen pedig a tömeges madárvonulás.
Bármilyen örömmel is köszöntsük az első pacsirtaszót, az első gólyakelepelést, fecskecsicsergést, kakukszót, gerlebúgást, mégis mindaz; amit az éber és élesszemű megfigyelő a rendes lefolyású madárvonulásból a tavasz folyamán észlelhet, – bármennyire vonzó és érdekes legyen is az csak szegényes morzsája annak a nagyszerű és lebilincselő látványosságnak, amelyet a tömeges éjszakai madárvonulás tár a szemlélő, illetőleg hallgató elé. Mint a mindent magával sodró árvíznek morajló, zajgó hullámai, úgy hömpölyögnek végig az úttalan, vaksötét éjszakában a vonuló madarak tömegei. Tízezrekre, néha százezrekre rúg a madaraknak a száma, amelyek ily tömeges vonulások idején egyetlen éjszaka folyamán tovaszáguldanak kedvező fekvésű hegyszorosok, világítótornyok, tenger- és földszorosok, vagy a vonulás irányába eső mocsárterületek fölött. Minden megfigyelő egyetért az éjszakának idején lefolyó tömeges madárvonulás páratlanul vonzó és lenyügöző hatásának magasztalásában.
Hogyan folyik le ilyen tömeges éjszakai madárvonulás hazánkban? Hogyan és hol lehet azt megfigyelni? Mikor van annak az ideje?
Borus, márciusvégi napon, egy heti hideg után kitartó meleg déli áramlat kerekedik. Eddig teljesen szünetelt a madárvonulás. Költöző madaraink ott rekedtek az Adria lagunáiban, a Balkán és Olaszország lagunáiban és berkeiben, várva a kedvező időt az utazás folytatására. Estére, éjszakára ideérnek. Nagykiterjedésű alföldi turjányok közé rejtett, a pákászkunyhó előtt lobogó lánggal égő tűzcsóva világít bele a sötét éjszakába. Messze távol ez az egyetlen fény, amely akár a tengerparti világítótorony, sok kilométer környezetből magához vonzza, megszólalásra készteti a vonuló madárrajokat s kedvező idő esetén úgy rajzik fölötte a sok vándor, mint a hulló hópehely.
Hamarosan meg is érkeznek az első vonulók. Süvítő szárnycsapás, majd a tűz fölé érve, zagyva beszéd hallatszik, aztán csattan a víz s megszólal a tőkés réce gácsérjának messzehangzó „háp, háp” szava. Az első csapatot követi a második, harmadik, aztán mind többen és többen jönnek; egy részük még leszáll, de a legtöbb megy föltartóztathatatlanul északkelet felé, szinte megszakítatlan láncolatban. Közben újabb madárhangokat hallunk. Kilőtt puskagolyóhoz hasonló rövid, éles sivítás hallatszik s néhány gyorsan elhaló, csöndes „ker, ker” hang kíséretében apró réce-csapat vágott el fölöttünk, oly sebesen, mint a tűnő gondolat. Alig szóltak fölöttünk, már kilométernyi távolságról szólal meg újra még éppen hallhatóan jellegzetes hangjuk. Messzi északi hazájába siet a gyönyörű, hófehér és aranyzöldes, feketetarka kerceréce is. Mint a villamos csengő, de még jóval magasabb, gyorsabb hangot és ütemet ád sebes szárnyalása. Megszámlálhatatlan mennyiségben, mint óriási hullám hömpölyögnek el fölöttünk az egymást követő vagy egy időben elsuhanó csapatok. A sokféle szárnycsapás zajától szinte zizeg a levegő. Valósággal pokoli hangversennyel üdvözlik az égbetörő tűzcsóvát a fütyülőrécék. Az első csapatok egy ideig kerülgetik a fényt, számuk a folyton érkező újabb csapatokkal csakhamar ezrekre szaporodik. Egyre kóvályognak a fény körül s egyre hallatják éles, sivító, füttyszerű hangjukat. Lármájuk szinte elnyeli a többi vándor szavát. Pedig új vendégek érkeztek. Még ezt a fülsiketítő zajt ás túlharsogja a szürkegémek kísértetiesen


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
hangos, mély, rekedt „kra” szava, amely mérföldnyi távolságra hangzik le a magasból. Nem sokkal enyhébb a bíborgémek magas nyerrentése, amelyhez méltó társként csatlakozik a szárcsa folyton fölújuló, nyikorgó „krk krk” szava, a velencei pákász szerint „talicskázása”.
Az első roham után kis szünet áll be a mozgalomban. Lassan-lassan elszéled a fény által idecsalogatott tömeg. Egyik részük leereszkedik a körülöttünk hullámzó vízre, a nagyobb tömeg azonban száguld tovább a maga kifürkészhetetlennek tetsző útján. De csak rövid ideig tart a csönd.
Mint a távoli jégverés zúgása, folytonosan erősödve egy nagy madársereg szárnyzúgása közeledik. Mély „ga, ga” szavuk elárulja, hogy nagytestű tőkésludak. A fénysávban egy ideig kavarognak, fölbomlik a szabályos V betűvé formálódott csapat, szárnyuk zúgása már nem ütemes, hanem össze-vissza hangzik, majd újra sorakoznak és egyenesen északkeletnek tartva, tovább mennek a vak éjszakában.
Nem tudunk szabadulni attól a gondolattól, hogyan is tudják eltalálni ennyi kavarodás után az eredetileg betartott északkeleti irányt, vadludaink közismert vonulási irányát?! Még el sem hangzott utolsó szólamuk, már újabb és újabb falkák jönnek. Messzi hazájába indul a vetésiludak sok ezernyi tömege; hangos, trécselő „gi, gá, gá” szóval beszélgetnek egymással s mintha hangfogóval ellátott ágyúk pergőtűzében csupa nehéz gránátlöveg adna egymásnak itt találkát, úgy megtölti a levegőt a számtalan súlyos szárnycsapás zúgása. Közbevegyül a gyöngyvérek vagy hókás ludak, veszekedő „lilik” hangja, a „gege”-ludak jellegzetes szólama, majd újabb réce- és gémfalkák riadója és szárnysüvítése, úgyhogy valósággal fülsiketítő zajt csap a töméntelen vándor.
És csodálatosképpen mégis tisztán, messzecsengően, mint a tárogató hangja, még ebből a hangzűrzavarból is kihallatszik a pólimadár érces, szívreható szava. „Póli, póli” – hangzik az ékalakban vonuló csapat élén haladó vezető szava s utána zengi kórusban a csapat többi tagja ezt a gyönyörű szólamot, amely úgy hangzik le hozzánk a magasból, mint a szabadság ódája. Nincs több ilyen madárhang. Még a fülemilének a holdvilágos tavaszi éjszakába belecsattogó, bűbájos szerelmi dala sem hat oly megrázó erővel, mint a pólimadár hatalmas szózata. A korlátlan szabadság hangja ez, mely lenyügözően érezteti az emberrel a röghözkötöttségét. Szinte nem is hallom már a fölöttem nyüzsgő madársokaság hangversenyét, csak lesem a mindjobban távolodó és gyöngülő pólihangot. Elkísérem északi hazájába, a törpefűzfás, virányos tundrára, ahol nyáron sohasem nyugszik le a nap...
Mint a tárogató után a furulya, úgy hangzik a hatalmas pólihang után a többszörös gyorsvonatsebességgel tovairamló cankók mélabús, dallamos füttye, a lilék és partfutók fuvolázása és tilinkózása. Ezüst csengettyűként szól a billegető cankó minduntalanul fölhangzó „dlidlidli” szava; bánatosan hangzik a juhászka „tyü-tyütyü” szólása, az aranylile „tlüi, tlüi” hívása, a havasilile „drü, drü” hangja s hogy még a humor se hiányozzék, komikusan szentimentális hangon fölsír odafönt a nyápic, rosszul röpülő vízi guvat. Kurta, kerek szárnyával csak nehezen röpül s nem szívesen kél szárnyra ily messzi útra; alighanem ezt panaszolja magas, elnyujtott, siralmas „vrij, vrij” szava.
Mindinkább erősbödik a mozgalom, a messze világító fénysáv mind több és több vándort vonz bűvkörébe. A zúgó, süvítő, zizegő szárnycsapások csodás hangkeveréket adnak a folytonosan fölhangzó, változatos, fütyülő, tilinkózó, fuvolázó, sipoló, gágogó, csörgő, hápogó, nyerrentő, vakkantó és krákogó madárhangokkal. S még mindig nem teljes a hangverseny! Távoli harangszóba mintha trombita- vagy harsonaszó vegyülne, mely folytonosan erősbödve, valóságos harangzúgásba megy át, majd fokozatosan gyöngül s elhaló sóhajként hangzik el a távolban. Hattyúk vonulnak át. Hatalmas szárnyuk csapása a távoli harangzúgásra, messzehangzó szavuk pedig a harsonaszóra emlékeztet. Ritka szerencse jut osztályrészül annak, aki ezt a hajdan gyakori madarunkat manapság még megfigyelheti.
És folyik tovább a hazafelé siető madárseregeknek ez a gyönyörű mozgalma. Néha oly nagy a zsivaj, hogy alig tudom számontartani és lejegyezni az összes hangokat. Végre éjféltájban csökken a madárlavina, szűnik a zajgás, lassanként elmaradnak a seregek, csak apró, elkésett csapatok vágtatnak el fölöttünk, a hangzavar föloldódik s tisztán cseng le a tovasiető vándorok egymást hivogató szólama.
Tiszta, felhőtlen égre virrad a hajnal, majd a színes pászták alatt kibukkan a nap óriási tüzes gömbje. Szinte látja az ember, amint első sugarai végigszökkenek a földszínén s biborszínűre festik a hullámfodros vizet. Ameddig a szem ellát, a tó tele van madarakkal, melyek az éj leple alatt szálltak le a csalogató fénytől megvilágított vízre. Csak egy foszlánya ez a madártömeg annak az óriási madáráradatnak, amely az éjszaka folyamán áthömpölygött fölöttünk.


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
Ezer és ezer a legkülönbözőbb fajokhoz tartozó vadréce, tengernyi vadlúd és szárcsa feketéllik a tó hátán. Hosszúnyakú vöcskök, mint távoli tornyok tükröződnek a ragyogó vizen. A fekete tömegek között, mint a tavi rózsa virágos mezői fehérednek a dankasirályok csapatai. Kékbegyek gubbasztanak a nádtorzsákon, nádisármányok seregestül lepik el a nádbugákat, csíkosfejű és fülemilesitkék bujkálnak a nádszéleken, kihallatszik a víziguvat veszekedő „kruif” és a pettyes vízicsibe csengő „puit puit” szava s valami igen furcsán hangzó megelégedett „ühm”-getés. Most tanulgatja szerepét a bölömbika. Ebből a csöndes „ühüm”-ből lesz az a hatalmas, szinte harangszótávolságba hallatszó bömbölés, amelyről bölömbikának vagy vízibikának nevezte el a magyar nép ezt a gémféleséget.
Szokatlanul nagy a csönd és nyugalom a tó hátát ellepő madarak között. Nem is nagyon óvatosak és vigyázók. Amint végigcsónakázunk a tavon, egymásután felriasztjuk a falkákat, de egy se távozik messzire. Láthatólag fáradtak a nagy utazás után s pihenni akarnak. Majdnem valamennyien díszruhában vannak. Ilyenkor legszebb a madár, amikor tavasszal hazaérkezik.
A hazafelé vezető úton minden tocsogó és turjány mellékén csakúgy bizsereg a rengeteg cankó, lile, bíbic és partfutó-féle. Nagy rajokban szálldos a jódlirozó „lódjó, lódjó, lityő, lityő lityityő” szavát hallató goda, „dudog” a sárszalonka, minduntalanul fölhangzik az erdei cankó „pszi hühü” szólása, éles „isz, isz, isz” szóval kél a sok rétipityer, fityfirittyel a sok fehér és sárga billegetős hallom a székiIile vagy népiesen „guruló” pribribri hangját, amint a szikes talajon láthatatlanul tovagurul. A sekély vízben mindenfelé gémek láthatók, amint égnek meresztik hosszú nyakon ülő hegyes csőrüket. Jó messzire egy csapat nagy fehér madár vonja magára a figyelmet gyönyörű díszruhás kócsagok figyelik minden mozdulatunkat s amint feléjük fordulunk, már mennek is. Minden nagyobb tocsogóról valóságos madárfelhőt riasztunk föl, miközben megszólal mindenféle tilinkozó hangján a sok vízimadár.
Megélénkül a madárélet a levegőben is. Most érkeznek a nappal vonuló madárfajok, amelyek ma hajnalhasadáskor keltek útra. Fölhangzik a darvak érces „krú” szava s csakhamar láthatók szabályos „V” betűbe sorakozott falkái, amint Északkelet felé vonulnak. A borzas cankó óriási csapatai mint madárfelhők hangtalanul lebegnek tova. Vadludak, pólimadarak, gém-félék „V” betűi szelik az eget s távcsövemmel végigkutatva az égboltozatot, gólyacsapatot fedezek föl, amint mozdulatlanul, egy szárnycsapás nélkül, csak nagy evezőtollaikat rezgetve úsznak oly magasságban, hogy szabad szemmel nem is láthatók. Talán 4000 méter magasságban vonulnak s onnan végigláthatják az egész magyar földet, föl a Tátra havas csúcsai-ig. Önkénytelenül is arra kell gondolnunk, hogy ezeknek hát nem kell térkép ahhoz, hogy utazásaikon eligazodjanak.
A mezőkön, mesgyéken, szőlőkön, ligeteken is minden tele van madárral. Búgva szólal meg a vadgalamb, fáradtan repülnek odébb a fölvert rozsdafarkú fülemilék, füzikék, vörösbegyek, hantmadarak, csaláncsúcsok, rigók, sármányok, pintyek stb. stb. Csak néhány méterrel mennek odébb, aztán újra leereszkednek. Látszik ezeken is, hogy holtra vannak fáradva. Kétségtelen, hogy az éj folyamán érkeztek.
Az egyik tanya kéményén levő fészkén már ott trónol a gólya. Úgy mondják, alig félórája van idehaza. Bizonyára abból a csapatból ereszkedett le régi fészkére, amelyet a rét felett láttunk elvonulni. Az eresz alatt ott csicsereg az első fecske. A pitvarra kilépő kislány alighogy meglátja, lóhalálban szalad a kútra mosakodni, miközben folytonosan mondogatja a versikét :
„Fecskét látok, szeplőt hányok.”
Teszi ezt pedig azért, hogy a tavaszi napsugár szeplőt ne fakasszon az arcára. Azért kell minden kislánynak jól ügyelnie arra, hogy meglássa az első fecskét. Ha a szeplők ellen nem is használ, de tiszta öröme telhetik a régi fészkükre visszatérő fecskék vidám csicsergésében, amellyel köszöntik az otthonukat.
Az ilyen nagyarányú tömeges vonulások általában nem tartoznak a rendes jelenségek közé. A normális az, hogy vonulóink szép sorrendben érkeznek, egyesével, párosával vagy kisebb-nagyobb csapatokban, mindegyik a maga idején és szokása szerint. Csak egyes különösen kedvező vagy kedvezőtlen időjárási helyzetek idéznek elő tömeges madárvonulást, mert akkor nagy területek vonuló madárvilága egyszerre, egyidőben kerekedik föl és az útirányukba eső vidékeket valósággal elárasztják tömegeikkel. Vannak azonban kiváltságos helyek, amelyek kedvező földrajzi fekvésüknél fogva minden vonulási időszakban gyüjtőtelepei a vonuló madaraknak.
Nálunk Magyarországon a keleti tiszántúli vidékeken jóval föltűnőbb a madárvonulás, mint a nyugati felében s


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
tömeges madárvonulásairól különösen a Hortobágy nevezetes, amely olyan gyülekezési tanyája a vadludaknak, amilyen kevés van a földkerekségen. Ennek oka elsősorban abban gyökerezik, hogy Európa vonuló madarai legnagyobbrészt délnyugat-északkeleti irányban vonulnak, délnyugatról az Adria felől vagy a Balkán belsejéből érkeznek tavasszal, ősszel pedig északkeletről érkeznek s délnyugat felé vonulnak el a téli szállásaikra. Az Oroszországból érkezők az északkeleti Kárpátokat átrepülve vagy egyenesen jutnak el az Alföldre, vagy pedig a Magas Tátra eltereli őket részben kelet felé, részben pedig nyugat felé. Az előbbiek nagyobbrésze a Tiszántúlra, az utóbbiak a Maros völgyébe, majd a Fertőre jutnak. Minthogy a kolosszális madártömegeiről világszerte híres rokitnói mocsarak, de még inkább a kimeríthetetlen madárbőséget termelő tundrák nyílegyenest északkeleti irányban vannak tőlünk s az ezekről a vidékekről délnyugat felé elvonuló madártömegek, főleg a vadludak, sok milliónyi számban útban találják a Hortobágyot, amely természetrajzi viszonyainál fogva kiválóan alkalmas átvonulási és téli szállás, egyrészt biztonságot nyujt, másrészt táplálékot szolgáltat és vízzel is rendelkezik. Nagyobbszabású madárgyüjtő helyek még a Fertő, a Balaton, a Velencei tó, az Aldunai rét, a délkeleti hegyvidék szorosai, de egyik sem oly klasszikus vadlúdtanya, mint a Hortobágy.
De még a Hortobágy madárvonulási jelentőségét is messze túlszárnyalják egyes különösen kedvező pontok óriási méretű madárvonulásai. Ilyenek egyes világítótornyok vagy más kedvező helyek, amelyek úgynevezett útvonalak irányába esnek és amelyeken igen nagy területek madarai szoktak átvonulni. Egyik leghíresebb ilynemű madárvonulási terület az úgynevezett Kurische Nehrung, a Memeltől Königsbergig terjedő hosszú keskeny félsziget, amely a Kurisches Haffot elválasztja a Keleti-tengertől. Ez a félsziget valóságos iránytűje az Oroszországból érkező vonulóknak s ezért évenként szinte megszámlálhatatlan mennyiségben vonulnak erre. A legjobb megfigyelő pont Rossitten falucska, ahol a német kormány úgynevezett madárvártát létesített, melynek vezetője dr. Thienemann János.
A második német madárvárta Helgoland szigete, amely Gätke félszázadra terjedő megfigyelései révén lett híressé. Itt a világítótorony a madárcsábító. Ez vonzza a dán partok mentén vonuló madarakat. Különösen nevezetesek az Ázsiából idáig eljutó madárritkaságok, amelyeket Helgoland mellett csak Norvégiában és egyes angol szigeteken kívül másutt nem figyeltek meg. Sokáig valóságos rejtély volt az ornithologusok előtt, hogyan, mi módon jutnak ide ezek a ritkaságok. Legújabb tanulmányomban, amelyben az erdei szalonka vonulása alapján foglalkoztam a madárvonulás kérdésével, azt hiszem megtaláltam a rejtély megoldását. Megállapítást nyert, hogy a vonuló madár elindul a területére és fajára jellemző elvonulási irányban és azt következetesen betartja addig, ameddig valamely tengerparthoz ér. Ettől fogva aztán a tengerpart mentében vonul tovább, de nem mindig találja el a helyes irányt. Némely esetben nem a déli irányba vezető partot követi, hanem az ellenkezőt. A Helgolandon található keletázsiai ritkaságok is ily eltévedt vonulók, amelyek hazájukból délkeleti irányban indultak útnak s a tengerpartot elérve nem déli irányban haladtak tovább, hanem az északi partok mentén megkerülték egész Ázsiát, majd elérik a norvég partokat, majd innen, az itteni vonuló madarak példáját követve, egyrészt Helgolandra, másrészt az angol szigetekre jutnak el, főleg a Faire szigetre, amely szintén egyik találkozóhelye a keletázsiai ritkaságoknak.
Igen nagyszabású madárvonulást figyelnek meg ezenkívül az Eddystonei világítótoronynál, Anglia déli partvidékén, amelyen a híres angol ornithologus, W. Eagle Clarke figyelte meg a madárvonulást. Itt óriási tömegek vonulnak, mert a Norvégiából és a később ismertetendő nyugati útvonal mentén Angliába érkező madártömegek a tehetetlenség elvénél fogva átkelnek Irlandba is, de onnan visszafordulnak s Anglia déli partvidéke mentén haladnak a francia partok felé, amelyek mentén eljutnak a téli szállásokba.
Mindezeket a viszonyokat az erdei szalonka vonulását feltüntető térkép szemlélteti.
Nemcsak híresek, de egyenesen hirhedtek az alpesi hegyszorosok, melyekben összezsúfolódnak a melegebb tájakra igyekvő madarak, de vesztükre, mert a déli népek Nimródjai ezrivel lövöldözik őket, de még ők is csak elenyésző pusztítást végeznek közöttük, a madarászok tömeges fogásaihoz képest. Évezredek óta folyik itt a madarászat, folytonosan tökéletesedő szerszámokkal s ha a mi madárbarátaink tavasszal hiába várják vissza kedvenceiket, ha üresek maradnak a tavalyi fészkek, bizony sokszor ökölbe szorul a kéz s átok száll a madárpusztítók felé. Még hirhedtebbek a Földközi-tenger partvidékeinek egyes pontjai, ahol szintén tömeges madárvonulás és fogás dívik évezredek óta s ahol különösen pacsirtáinkat és fürjeinket szokták pusztítani.
Hosszadalmas volna leírni mindazt a pontot, ahol nagyszabású madárvonulás figyelhető. Az említetteken kívül még Amerikából említek föl egy példát, azt a minden képzeletet fölülmúló tömeges vonulást, amely Florida déli partvidékén figyelhető meg. Az egész óriási amerikai kontinensről összegyülekező miriádnyi madártömegek


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
legnagyobb része innen repüli át a mexikói öblöt és halad a délamerikai téli szállásba.
Ha már most a tömeges vonulásokkal szemben azt keressük, hogy Földgömbünk mely pontjain nincsen madárvonulás, akkor a legszorgosabb kutatás dacára sem találnánk olyan területekre, ahol madárvonulás ne volna. Tán az örök hó és jég birodalmára, az északi vagy déli sarkra lehetne gondolni. Bebizonyított tény azonban, hogy ameddig csak eljutott az ember, még mindig talált madarakat, amelyek északi vagy déli irányban vonultak a sarkok felé. Tán a sivatagokban szünetel a vonulás? A Szaharában utazó kutatók egyöntetűen arról tanuskodnak, hogy ott is vonulnak a madarak. A magyar madárgyűrűzések eredménye szerint egyes gémeink Nigériában telelnek, tehát a Szaharán átrepülnek. A füsti fecskéket a Szahara kellős közepében találták, amint nyílegyenesen észak felé vonultak.
De tán a trópusokban szünetel a vonulás? Nem akarok arról beszélni, hogy a mérsékelt és hideg égövek madarai tömegesen telelnek a trópusokban, tehát itt is nagyszabású vonulás folyik, de habár a trópusokban honos madarak nem is kényszerülnek arra, hogy ily rendszeres vonulásokkal védekezzenek a téli hideg és táplálékhiány ellen, ezek se teljesen mentesek az időszakos mozgalmaktól. Sok trópusi madár az úgynevezett száraz időszakok beálltával elvonul és csak az esős időszak beálltával tér vissza, hogy fészkeljen. Délamerikában az Amazon síkvidékéről a Kordillerák felé vonulnak el a madarak a forró időszak beálltával. A mozgalom célja tulajdonképen ugyanaz, mint az igazi vonulóknál, egyrészt menekülés a kedvezőtlen időjárás elől, másrészt visszatérés a szaporodási időszakban – éppen csak a vonulásra késztető ok más.
A magas hegyvidéken is rendszeres madárvonulás folyik. A legmagasabb havasok sem akadályozzák a madarak átkelését habár magától értetődik, hogy távolról se folyik le oly óriási méretű madárvonulás, mint az arra alkalmasabb helyeken.
Még tán legkevesebb vonuló akad az óceánokon. Az óriási vízfölületek sehol se nyujtanak pihenőtanyát, sehol se adnak táplálékot a vándoroknak s mégis sok madár van, amely az óceán fölött vonul el a téli szállásba. Ilyen madár a nálunk közismert fehér barázdabillegető, valamint a hantmadár. Mind a kettő rendes fészkelő madár Izland és Jan Mayen szigetén, továbbá Grönlandban. Ha föl is tételezzük, hogy a Farői szigetek érintésével jutnak Jan Mayenbe, mégis 1000 kilométer utat kell tenniök egyfolytában a tengeren, amelyen sem megpihenni, sem táplálkozni nem tudnak.
De még ez a nagynak tetsző távolság is igen kicsiny ahhoz képest, hogy egyes vízimadarak mily nagy utakat tesznek meg az óceánon át. Így például az amerikai aranylile egyhuzamban vonul Alaskából a Hawai szigetekig. Az Atlanti-óceán partvidékén fészkelők Dél-Amerikáig vonulnak szintén az óceán fölött. A Bermuda-szigeteken szép időben le se szállanak. Amerikai madarak nagyszámban fordultak elő Angliában. Egy Németországban megjelölt sirály. a mexikói öbölben, a Golfban került kézre. Ezek csak az óceánon átvonulva érhettek el ide. Bármilyen messze is legyen valamely sziget a szárazföldtől, a vonuló madarak mégis felkeresik. Szóval az óceán fölött is van madárvonulás.
Elmondhatjuk tehát, hogy nincs az a zuga a Földgömbnek, amelyen madárvonulás ne volna.
A vonulás napszakát tekintve háromféle kategória van. A vonulók egy része csak nappal vonul, másik része úgy nappal, mint éjjel, a túlnyomó nagy része csak éjjel.
Nappali vonulók a gólya, az összes nappali ragadozó madarak és a varjufélék.
Nappali és éjjeli vonulók a daru, bibic, vadludak, gémek, szélkiáltók, lilék, sirályok, fecskék, rigók, pacsirták, seregélyek, légykapók, hantmadarak, pityerfélék.
A többi madárfaj éjjel vonul és pedig holdfény mellett éppen úgy, mint a legsötétebb éjszakában.
Sok fejtörést okoz a kutatóknak az a kérdés, miért vonulnak a madarak inkább éjjel, mint nappal?
A régebbi és szinte egyetlen magyarázat szerint a madarak azért vonulnak előszeretettel éjszakának idején, mert akkor nagyobb biztonságban vannak ellenségeik, főleg a ragadozó madarak elől. Némi halvány igazsága lehet ennek a magyarázatnak, de ellentmond annak az a tény, hogy a vonulás idején a ragadozó madarak együtt vonulnak az apróbb madarakkal s egyik rá se hederít a másikra. Ilyenkor mindegyik annyira el van foglalva a vonulás gondjaival, hogy a táplálkozás kérdése ideiglenesen tökéletesen kikapcsolódik.


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
Az éjszakában történő vonulásnak azonban valószínűleg mélyebben rejlő oka van, amennyiben összefügg a tájékozódás kérdésével. A nappal vonuló gólyák vonulásánál lehetetlen elzárkózni attól a nézettől, hogy az öreg tapasztalt gólyák vezetik az öregekből és fiatalokból álló vegyes csapatokat a jól ismert utakon keresztül a téli szállásba. Ezeket tehát a sötétség zavarja meg a helyes út követésében. Viszont ott van a fiatal kakuk. Szülei attól kezdve, hogy a tojást becsempészték dajkálója fészkébe, többet nem törődtek vele, rábízták az ösztönére; a kakuk éjjel vonul az ösztöne által sugallt irányban, amikor az alatta elterülő vidék konfigurációja nem zavarja meg őt a vonulás kezdetén fölvett irány állhatatos követésében. Nagyon valószínűvé teszi ezt a fölfogást az a tény, hogyha az éjszakában vonuló madarak erős fényforrás közelébe jutnak – világítótornyok, tűzvész, vagy városoknak a mennybolt felé kivetített fényárja – akkor vonulásukban megzavarodnak, kiáltoznak, keringenek a fényforrások körül, beleütköznek a meg nem világított tárgyakba és néha tömegesen halálukat lelik, különösen a világítótornyok körül. Újabban a világítótornyokat külön lámpákkal megvilágítják.
Az éjszaka vonuló madarak jó része egyedül vág neki a nagy útnak, másik része csapatosan vonul. A magányosan vonulók ritkán szólalnak meg, legfeljebb, ha valami zavaró fényforrás ingerli őket, a csapatosan vonulók túlnyomóan szintén némák, de a csapat összetartása végett mégis megszólalnak.
A nappal vonulók között tán csak a ragadozók azok, amelyek magányosan vonulnak, a többség kisebb-nagyobb csapatokba verődik, amelyek azután igen különböző alakulatokat vesznek föl. Az apróbb madarak sűrű csapatokban vonulnak, mert testnagyságukhoz képest a csapat egyes tagjai között levő távolság még mindig elegendő ahhoz, hogy az összeütközést elkerüljék. De különben is oly csodálatos fegyelmezettség uralkodik közöttük, például a seregélyeknél, fecskéknél, hogy minden hang vagy parancsszó nélkül is a sok 100 főre menő csapat minden egyes tagja abban a pillanatban ugyanazt a mozdulatot, fordulatot tudja elvégezni. A nagyobb és nehézkesebb madárfajoknál már nem olyan könnyű a csapatban való vonulás, különösen, ha a csapat tagjai lehetőleg közel akarnak lenni egymáshoz. Ugyanis a haladásban előforduló legkisebb akadály esetén ezek a nagytestű madarak összeütköznének.
A nagy madaraknál a csapatban való vonulás problémáját a gólya úgy oldja meg, hogy laza csapatokat alkot, amelyekben az egyes madarak nagyjában egy síkban vonulnak, egymástól körülbelül 10–20 méter távolságban. Ha mármost valamelyik madár vonulás közben vagy lassít, vagy irányt változtat, akkor a mögötte röpülő madárnak elegendő ideje marad a kitérésre. Így együtt tudnak maradni és mégse zavarják egymást. Ha például a sok ezerre menő gólyacsapatok ékalakban akarnának együttmaradni a vonulás folyamán, akkor ez rendkívül megnehezítené az összetartást és hátráltatná a vonulás sebességét is, mert a rengeteg hosszú ék összetartása túlságosan igénybevenné a madarak figyelmét, minduntalanul szakadások állanának elő stb.
A többi kisebb-nagyobb testű madár a csapatban való vonulást különböző alakulatok fölvételével teszi lehetővé. Egyik ilyen rendkívül jellegzetes és közismert vonulási alakzat a „V”-betűformában, vagy ékalakban való vonulás, melynek magyarázata már igen sok fejtörést okozott a kutatóknak.
Aki látott valaha ilyen ékalakban vonuló madárfalkát, annak észre kellett vennie, hogy az élen haladó vezető elég gyakran változik. A vezető lemaradása után a következő madár kerül az élre, majd ez is az ék másik szárába vonul vissza s újból a következő madár kerül sorra. Az éknek így hol az egyik, hol a másik szára a hosszabb. A vezetőnek ez a folytonos változtatása szinte önkéntelenül is arra a magyarázatra vezeti az embert, hogy a vezetőnek van a legnehezebb dolga a csapatban, neki kell legyőznie a levegő ellenállását, azért fárad ki, azért adja át a helyét a következőnek.
Ezt a fölfogást tudományosan, számításokkal is próbálták alátámasztani. Eckardt számításai szerint az ékalakban való vonulás következtében kétharmad résszel kisebb levegőellenállást kell legyőznie a madárnak, ami tehát igen lényeges megtakarítást jelentene. A másik kutató, Wieselsberger, repüléstechnikai szempontból foglalkozott a problémával s arra az eredményre jutott, hogy a szomszédos madár szárnycsapásai által előidézett fölfelé irányuló légáramlat nemcsak az ékalakban, hanem az egymás mellett repülőknél is előnyt jelent. Szerinte az ékalak csak a nagy és nehezen röpülő madárfajoknál nyujt számbavehető előnyt, mert ezeknél a hatalmas szárnycsapások nyomán igen erőteljes fölfelé irányuló légáramlás keletkezik, míg a kisebb és ügyesebben röpülő madaraknál ennek a fölfelé irányuló légáramlatnak a hatása valósággal elenyésző. Végeredményben megállapítható, hogy az ékalakban való vonulás teszi lehetővé a nagyobb madarak társasröpülését és haladás közben való együttmaradását, mert kiküszöböli az összeütközés veszedelmét, ha a csapat valamelyik tagja röpülés közben lassítana, irányt


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
változtatna, vagy más módon zavarná a csapat előrehaladását. Az ékalakban való röpülésnek a levegő ellenállásának a legyőzésében, tehát a röpülés megkönnyítésében kimutatható szerepe nincsen, legfeljebb megkönnyíti a röpülés ütemének a betartását. Ha azok a madarak, amelyek ékalakban szoktak vonulni, nagyon kevesen vannak, akkor az éknek csak az egyik szárán helyezkednek el, vagyis ferde vonalban röpülnek, amelynek jelentősége teljesen megegyezik az ékalakban történő vonulással.
Azok a fajok, amelyek igen nagy csapatokban szoktak vonulni, mint például a gólyák, magától értetődően nem vonulhatnak ékalakban. Mint említettem, ezek kilométer széles és sok kilométer hosszú laza csapatokban vonulnak. Azok a madarak, amelyek mégis igen nagyszámban szeretnek vonulni anélkül, hogy ilyen kilométeres távolságokon kellene eloszolniok, azok az úgynevezett „rétes” formában vonulnak, mint például a vadrécék. Ebben a rétes formában a madarak széles arcvonalban vonulnak néhány kilométeres hosszúságban, úgyhogy a madarak egymás mellett és mögött vannak. A Fertőn láttam egyszer ily vadrécecsapatot, mely legalább egy kilométer szélességben vonult Dél felé. A „rétes”, illetőleg arcvonal minden egy méter hosszúságára körülbelül 2 réce jutott, így az egész csapat legalább 2000 darabból állott. Az ebben a formációban vonuló madarak szintén együtt maradhatnak a nélkül, hogy zavarnák egymást, mert ha a csapat valamelyik tagja elmarad, az a sorban nem okoz zavart, hiszen nincs mögötte haladó madár, amellyel összeütközhetnék.
Már ebből, az akár tudatos, akár ösztönös gondosságból, ahogyan a vonuló madarak megválogatják a röpülés közben követendő legelőnyösebb formát, megállapítható, hogy mily gazdaságosan bánnak az erejükkel. Ez az erővel való gazdálkodás jut kifejezésre abban is, hogy mekkora sebességgel röpülnek és mekkora magasságba emelkednek a vonuló madarak.
Ameddig pontos mérések nem derítettek fényt a vonuló madarak röpülésének sebességére, addig valóban fantasztikus számok keringtek erről a sebességről s tekintettel arra, hogy rövidebb távolságokon egyes madarak, például a sólymok, récék, cankók valósággal rakétaszerűen szoktak a megfigyelő mellett elvágtatni, azért ezeknek az adatoknak némi hitelt is adtak.
Különösen Gaetke rendkívül szellemesen megírt és ezért igen népszerű könyve a helgolandi madárvártáról volt az, amely igen széles körökben terjesztette ezeket az adatokat. Így például az amerikai lile vonulási sebességét azzal a föltevéssel határozta meg, hogy ez a madár a Labrador és Brazilia közötti utat egy hajtásban teszi meg, vagyis 6000 kilométert 15 óra alatt, ami óránként körülbelül 400 kilométeres útnak felelne meg.
A leghirhedtebb sebességmegállapítás a kékbegyre vonatkozott. Ennek a madárfajnak két alfaját ismeri el a tudomány: az egyik a fehércsillagos déli kékbegy, a másik a vöröscsillagos északi kékbegy. Minthogy ezt az utóbbi alfajt Közép-Európában szerfölött ritkán észlelték, de Helgolandon gyakori, télen át pedig Egyiptomban fordul elő, azért azt hitte Gaetke, hogy ez a madár az Egyiptom és Helgoland közötti utat egyetlen tavaszi éjszaka folyamán teszi meg, vagyis körülbelül 9 óra alatt 3000 kilométert, tehát óránként 340 kilométert. Arra persze nem gondolt, hogy az Egyiptomban észlelt példányok hazája valószínűleg Szibéria.
Gaetke nagyszerű könyvének hatása alatt, eleinte vita nélkül elfogadták ezeket a rendkívüli sebességeket, de hovatovább mind többen kétségeskedtek s rajta voltak, hogy azokat pontos adatok alapján megcáfolják. Nevezetesen hivatkoztak a póstagalamb-versenyek alkalmával elért átlagos sebességekre. Habár a póstagalamboknál észlelt sebességek első látszatra nem lehetnek mértékadók, azért mégis csak nyujthatnak némi tájékoztatást az összehasonlításban. Ezeket az adatokat tudvalevőleg úgy nyerik, hogy a versenyek alkalmával följegyzik az elindulási, valamint a hazaérkezési időt s ennek, meg a megtett útnak a viszonya adja azután az átlagos sebességet. Így például a Budapest és Kassa közötti légvonalban 214 kilométeres utat a legjobb galamb 2 óra 59 perc alatt tette meg, tehát másodpercenként 20 méteres, óránként 72 kilométeres sebességet ért el. Ennél sokkal kisebb sebességgel röpült az a galamb, amely a Budapest és Fiume közötti 425 kilométert 8 óra 18 perc alatt tette meg, tehát óránként csak 50 kilométeres sebességgel haladt. A póstagalamboknál elért legnagyobb sebesség 94 kilométer volt óránként. Mindenesetre tekintetbe kell venni a legjobb és legrosszabb eredményeknél azt is, hogy kedvező szél esetleg gyorsította vagy ellentétes irányú szél lassította a repülési sebességet.
Ezek a sebességmegállapítások természetesen nem elégítették ki a kutatókat, mert egyrészt arra hivatkoztak, hogy a póstagalambok a tájékozódásban is időt veszítenek, másrészt arra, hogy ezek tulajdonképpen nem vonuló madarak, így mint sebességadatok magukban érdekesek ugyan, de a vonulási sebesség kérdésében mint bizonyítékok nem szerepelhetnek. Közvetetlen sebességmérések azonban mindezideig nem voltak, mert ezekhez


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
egyrészt kedvező terep, kedvező alkalom, másrészt pedig megfelelő berendezés is kell. Mindezekkel a föltételekkel rendelkezett a rossitteni madárvárta, melynek vezetője Dr. Thienemann János oldotta meg a föladatot. A kedvező terepet és alkalmat az úgynevezett Kurische Nehrung adja, az a hosszú, keskeny, egyenes földnyelv, amely a vonuló madarak valóságos országútja. Legkeskenyebb részén a vonuló madarak legtöbbnyire irányváltoztatás nélkül haladnak. A terep itt fában, erdőben szűkölködő puszta, tehát jól áttekinthető s a vonuló madarak útja hosszabb időn át is jól s akadálytalanul követhető. Ezen a kiválóan alkalmas területen két megfigyelőállomás van berendezve, amelyek pontosan 500 méternyi távolságban vannak egymástól. Az első állomáson van a szélirányjelző és szélsebességmérő. Mind a kettő úgy van fölszerelve, hogy a megfigyelő közvetetlenül leolvashatja a szükséges adatokat. Mind a két állomáson egy-egy karósor van kitűzve, amelynek iránya merőleges a fölvonulási irányra. A két megfigyelő tábori telefón útján érintkezik egymással.
Magát az eljárást Thienemann szavaival fogom elmondani. Helyet foglalok ősszel az északi megfigyelő fronton, amelyet először érint az átvonuló madár, míg segédem a déli karósornál helyezkedik el. Látom, amint egy dolmányos varjú közeledik. Egyenletes sebességgel röpül s pontosan betartja az irányt. Abban a pillanatban, amikor a karósor fölött van, megindítom a stoppórámat, aztán megnyomom a tábori telefón csengőgombját és érintkezésbe lépek segédemmel. Csakhamar tisztában vagyunk azzal, hogy egy és ugyanazt a madarat figyeljük. Abban a pillanatban, amikor a varjú a másik karósor fölött repül át, megkapom a telefónjelzést és megállítom a stoppórát. Ezzel az eljárással most a lehető legpontosabban megállapítom azt az időt, amelyre a varjúnak szüksége volt, hogy az 500 méteres utat megtegye. Hosszadalmas volna részletezni azt, hogy miképpen adja hozzá vagy vonja le az észlelt sebességhez a szél iránya és sebessége okozta hátráltatást vagy többletet, csak arra szorítkozom, hogy mérései alapján fölsoroljam a sebességeket.
A legnagyobb sebességet mérte a seregélynél, amely óránként 75 kilométert szokott megtenni. Ezzel szemben a sebes szárnyalásukról híres ragadozók közül a karvaly 41, a vándorsólyom pedig 60 kilométeres sebességgel vonult. A dolmányos vagy szürke varju sebességét 50, a csókáét 60, az erdei pintyét 52 kilométernek találta óránként. Thienemann vizsgálatai csak néhány fajra vonatkoznak s sajnos, még nem akadt senki, aki más fajokra vonatkozó mérésekkel öregbítette volna idevágó ismereteinket.
Annyit azonban már ez a kevésszámú adat is bizonyít, hogy a madaraknak csak egy része fejti ki a vonulás alkalmával a maximális sebességet. A többség kellő kényelemmel és erőbeosztással vonul. Példa erre a vonuló karvaly és vándorsólyom vonulási sebessége, amely kisebb, mint a seregélyé, holott utóbbi elég gyakran esik áldozatul a ragadozó madaraknak.
Ez is azt bizonyítja, hogy a madarak többsége nem is röpül egyfolytában az otthonból a téli szállásra, hanem útközben kisebb-nagyobb szüneteket, pihenőket tart, különösen ősszel. Ahol kedvező táplálkozási viszonyokra, alkalmas hálótanyákra lelnek, ott néha heteken át is megmaradnak, amíg az időjárás és a táplálék megengedi. Ezek az úgynevezett pihenő és gyülekező állomások. Magyarországon ilyen állomás a Hortobágy, a világ egyik legnagyobb vadlúd gyülekező helye, ilyen továbbá a Balaton, főleg a fecskék és seregélyek számára. Amikor másutt a fecskék már mind elvonultak, a Balaton mellett még sok százas és ezres csapatot lehet látni, különösen este felé, amint hangos, vidám ficserékelések végtelennek tetsző láncolatban korzóznak a nádas fölött, vagy ijedt vészkiáltással rebbennek széjjel, amikor legveszedelmesebb ellenségük, a kabasólyom igyekszik kifogni közülük a vacsoráját.
Hogy mekkora átlagos napi sebességgel vonulnak a madarak, arranézve az első megbízható adatokat a madárjelölési kísérletek szolgáltatták. Így például oly helyeken, ahol kevés gólya fészkel, pontosan meg tudták állapítani, mikor indult el az a gyűrűs gólya, amely néhány nap mulva kézre került. Az idevonatkozó adatok szerint a napi teljesítmény átlagosan 200 km.
Ez az átlagos napi 200 kilométer elég nagy teljesítmény s ennek is az a magyarázata, hogy a gólya Dél-Afrikában telel s odáig kb. 12.000 kilométeres utat kell megtennie, tehát sürgős az útja. Valóban bámulatos, hogy milyen okos beosztással végzi ezt a nagy utat.
A közelebb telelő fajoknál már jóval kisebb a napi teljesítmény. Így pl. az átlagos 75 kilométeres sebességgel vonuló seregélyek közül, két gyűrűs példány csak 20 nap mulva került kézre 680 kilométernyi távolságban, tehát naponta átlag csak 34 kilométert tettek meg. Ezeknél a fajoknál általában azt tapasztaljuk, hogy szép kényelmesen vonulnak, jó táplálkozási helyeken hosszabban elidőzgetnek s ráérnek akkor is sietni, amikor hirtelen időváltozás


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
kényszeríti őket erre.
Egész másként alakul azonban a helyzet azoknál a madárfajoknál, amelyek nemcsak nagy utakat kénytelenek megtenni, hanem oly területeken át vezet az útjuk, amelyeken nincsenek megfelelő pihenő állomások, ahol pihenni és egyúttal táplálkozni is tudnának.
Angliában pl. igen gyakran találnak Észak-Amerikából származó madarakat – apróbb énekeseket is, amelyek tehát ezen a kb. 5000 kilométeres úton se nem táplálkozhattak, se nem pihenhettek. Sokkal ritkábban európai madarak is átrepülik az Atlanti-óceánt. Így egy ízben Észak-Amerikából Londonba vittek 9 póstagalambot, amelyek közül három példány hazaérkezett. Angliában gyűrűzött bíbicet is találtak már az óceán tulsó partján.
Mindezek többé-kevésbbé eltévedt madarak, amelyeket valamely külső behatás térített el rendes vonulási útjukról. Vannak azonban fajok, amelyek nem ilyen kivételesen, hanem rendszeresen szelik át az óceánokat őszi és tavaszi vándorlásaik alkalmával. Ilyen faj pl. a már említett amerikai aranylile, amely Alaszkából kiindulva a Hawaiszigetekig tartó kb. 3000 kilométeres utat valószínűleg egy hajtásban teszi meg. Hogy mekkora sebességet fejt ki ez alatt, hány óra hosszáig repül, azt legfeljebb csak sejteni lehet. Közvetlen megfigyelés szerint ennek a madárfajnak egy példánya közel 40 óra hosszat követett egy San-Franciskóból kiinduló hajót, miközben állandóan körülröpdöste azt. Csak második nap estefelé gyengült láthatóan, amikor aztán el is maradt a hajótól. Ha csak 30 órás röpülést veszünk alapul, akkor óránként 100 kilométeres utat kellene megtennie, ami nem éppen lehetetlen, de mindenesetre kivételes sebesség, azt lehetne mondani, hogy őt illeti a világbajnokság, habár nem ő tartja is egyuttal a távolság világbajnokságát is. Ezen a téren a sarki csér vezet. Ez a madár nagyon közeli rokona a nálunk is fészkelő folyami csérnek. Az északi félteke sarkvidékein költ, ameddig csak alkalmas helyet talál a fészekrakáshoz. 7 1⁄2 foknyira az északi sarktól találták meg a fészkét egy éppen kikelt fiókával, amelyet frissen hullott hó borított. Amint a fiókák fölcseperedtek, már útnak is indul az egész társaság és néhány hónap mulva már a déli sark közelében találhatók. A két terület egymástól való távolsága 20.000 kilométer, tehát oda-vissza 40.000 kilométer utat kell megtenniök – nem számítva azt a sokezer kilométert, amelyet táplálékszerzés céljából tesznek meg. Érdemes kissé részletesebben foglalkozni ennek a madárnak a csodálatos vonulásával, mert évente megteszi az utat az északi sarktól a déli sarkig és onnan vissza. A fészkelő területen kb. június közepén jelenik meg s ott marad augusztus 25-ig, tehát 14 hétig. A téli szállásban kb. 20 hétig tartózkodik és kb. ugyanannyi marad a 40.000 kilométeres útnak a megtevésére. Az átlagos napi teljesítmény tehát kb. 300 kilométer volna.
Ez az átlagos napi teljesítmény azonban nem igényel egyuttal jelentősebb óránkénti teljesítményt, mert a sarki csér röpülés közben szerzi a táplálékát, tehát útközben vonul is, meg táplálkozik is. Ha napi 12 órai röpülési időt veszünk alapul, akkor óránkénti sebessége csak 25 kilométer, tehát elég könnyen bandukolja végig két ízben is az északi és déli sark között levő távolságot. A 25 kilométeres óránkénti sebesség csak hét méteres sebesség másodpercenként.
Mi ez ahhoz a rakétaszerű sebességhez, amellyel vadrécék, cankók, sólymok és egyéb madarak suhannak alá a magasból. A legnagyobb sebességeket a madár úgy éri el, hogy nagyobb magasságba emelkedik s onnan hirtelenül zuhan alá, mint a prédájára csapó sólyom. A ferde lejtőn lefelé zuhanó madár saját sebességét növeli a Föld vonzóereje. Még aránylag apró madarak, mint pl. a fecske vagy a seregély is, hirtelen alázuhanását erőteljes zúgás szokta kisérni. Ha valamely madár 1000 métert zuhanna, akkor az 1000 méter végén már 140 méter másodpercenkénti sebességre tudna szert tenni a kezdő sebességen kivül.
Ez a megfontolás vezet át arra a kérdésre, hogy mily magasságban vonulnak a madarak. Ez a kérdés is igen sok vitára adott alkalmat. Különösen Gaetke volt az, aki a nagy magasságban való vonulást hirdette. Szerinte pacsirták, vetési varjak és póli madarak oly magasságban vonulnak, amelyekben láthatatlanok és csak hívó hangjuk hallatszik le a földre. Karvalyok és erdei pintyek fínom porszemként lebegnek az égboltozaton, vonuló rigók és erdei szalonkák rakétaszerű zúgással vágódnak le oly magasságokból, amelyben előzőleg láthatatlanok voltak; egerésző ölyvek folytonos csavarvonalakban való keringés közben oly magasságokba emelkednek, hogy eltűnnek a szem elől.
Gaetke megfigyelései helyesek, csak a magasságok becslésében tévedett, mert pl. szerinte a karvaly 3000 méter magasságban válik láthatatlanná, holott a léghajó kosarában elhelyezett hosszú vékony rúdon, kiterjesztett szárnnyal lelógó, kitömött karvaly már 850 méter magasságban eltűnt a megfigyelők szeme elől. A vetési varjú az idevágó kísérletek szerint 1000, a daru és saskeselyű 2000 méter magasságban vált láthatatlanná. A kísérletek


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
szerint tehát nagyon óvatosnak kell lenni a madarak vonulási magasságának a becslésénél.
A léghajósok és repülőgépvezetők megfigyelései szerint a madarak többsége alacsonyan vonul. Már 400 méteren túl igen ritka a madár. Így például egyik német pilóta azt írja, hogy 3000 röpülése alkalmával csak egyetlen egyszer találkozott 1000 méter magasságban vonuló madárral – két hattyúval. Másik pilóta 1800 méter magasságban négy vonuló gólyát észlelt. Ilyen nagy magasságokban tulnyomóan csak nagyobb testű madarak szoktak vonulni s csak egyetlen egy ízben láttak 2000 méter magasságban apró madarakat, valószínűleg vonuló fecskecsapatot.
Talán csak egyetlenegy madárfajunk van, mely többnyire nagy magasságokban vonul, s ez a fehér gólya. Magam is több ízben figyeltem meg az érkezésüket, amikor lassanként mint apró pontok bukkantak elő az égboltozaton, majd csavarmenetekben ereszkedtek le olyan magasságból, amelyben még ezek a nagy madarak is láthatatlanok voltak. Ennek a nagy magasságokban való vonulásnak tán az lehetne a magyarázata, hogy a gólya ezen a módon tájékozódik vonulás közben a követendő utat illetőleg. A tapasztalatok alapján ugyanis alig lehet elutasítani azt a feltevést, hogy a vonuló gólyacsapatok idősebb tagjai ismerik a téli szállásba vezető utat, s azért emelkednek ily nagy magasságokba, hogy áttekintést nyerjenek. Ezt a föltevést bizonyos fokig megerősítik a keselyűk, amelyek szintén igen nagy magasságokba emelkednek, hogy ott szemmel tarthassanak nagy területeket. Így pl. Humboldt Dél-Amerikában, amikor ő maga is 4300 méter magasságban volt, a hatalmas kondorkeselyűt figyelte meg a zeniten, ahol apró pontként lebegett, tehát legalább 7000–8000 méter magasságban volt.
Összefoglalva a madarak vonulási magasságára vonatkozó tapasztalatokat, arra az eredményre jutunk, hogy a vonulás kb. 400 méter magasságban folyik le, s hogy nagyobb magasságokban csak kivételesen találkozunk vonuló madarakkal, akkor is túlnyomóan csak derült időben. Borult, ködös, esős időben a vonulók általában az alacsonyabb régiókban vonulnak, mert tájékozódás céljából szükségük van arra, hogy lássák a földet.
Ezzel a megállapítással elérkeztünk a madárvonulás legfontosabb kérdéséhez, a tájékozódás problémájához, amelyről mindjárt előljáróban meg kell mondanom, hogy máig sincs megoldva.
A tájékozódás rendkívül nehéz és bonyolult kérdésének a tárgyalását a nappali vonulókkal kell kezdenem, mert ezeknél nagyon helytállónak látszik az a föltevés, hogy az öregebb, tapasztalt madarak a már több ízben megtett utat, mely a fészkelő helyről a téli szállásba és vissza vezet, ismerik és ennek az ismeretnek az alapján vezetik a csapatokat. Csodálatos, emberi szempontból érthetetlen és fölfoghatatlan memória és helyismeret képesíti őket erre a hihetetlen teljesítményre. Közvetlen bizonyítékaink száma szerfelett csekély, de nagyon meggyőzők.
A legpompásabb erre vonatkozó megfigyelést Thienemann közli, a hírneves rossitteni madárvárta vezetője. Szó szerint a következőket írja: „Húsz év óta állandóan ugyanarra a helyre szoktam kihelyezni „buhu”-mat s évről-évre a vonulási időszak alatt ezer és ezer varjú vonult el fölötte, s mérgelődött a grimaszain. Ha aztán véletlenül nem volt ott a buhu, akkor furcsa dolog történt. Az átvonuló varjak vészkiáltásokkal, elkanyarodásokkal és egyéb módokon jelezték, hogy változás történt, nincs ott a buhu. Eleinte oda-odaszaladtam megnézni, mi történt, tán az egyik varjú, amelyet tegnap lőttem le, ottmaradt a fán, vagy tán csak toll riasztja őket, de sohasem találtam semmit s csak azt a kérdést tehettem föl magamnak, vajjon ismerik-e ezek a varjak emlékezetből ellenségüknek ezt az állandó helyét? Nem mertem „nem”-mel válaszolni, hiszen a gyűrűzési adatok tanuságai szerint mindig ugyanazok a varjak vonulnak itt keresztül.
Ha tehát a vonuláson levő madarak ily jeltelen, eldugott, apró pontra tudnak visszaemlékezni, mint egy szál buhunak a tartózkodási helyére, mennél jobban emlékezhetnek a magasból jól látható területek egyes jellegzetes alakulataira, – hegycsúcsokra, tengerszorosokra, vagy folyóvölgyekre stb.
Közvetlen bizonyítékunk van arra vonatkozólag is, hogy fiatal gólyák, amelyek nem utaztak el a szüleikkel, egész más irányban haladtak. 1909 nyarán Horvátországban kelt gólyafiókát kapott egy Marburgban lakó orgonamester, aki azt fölnevelte és föliratos fémtáblácskával megjelölte. Marburgban nem fészkel a gólya, így a fiatal madár őszre kelve egyedül kelt útra és Olaszország Reggio-Kalabria tartományában került kézre, tehát egészen más utat követett, mint a többi gólya. Az esetet csak úgy lehet megmagyarázni, hogy ez a gólya egyéb vonuló madarak példáját követte, tehát ő is délnyugatnak vette az útját, nem pedig délkeletnek.
A pásztormadár vonulási módja is teljesen azt a föltevést igazolja, hogy az utat ismerő, tapasztalt vezetők után igazodik a tömeg.


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
Hogy ez az „öntudatos tájékozódás” hogyan történik, milyen folyamata a madárszervezetnek, annak a megállapítása még a messze jövendő föladata. Még inkább annak a föladata lesz magyarázatot adni a nem öntudatos vagy „ösztönös tájékozódásról.” Csak néhány nagyon érdekes példát akarok erre nézve fölsorolni. A kakuk és tövisszúró gébics pl. jóval későbben vonulnak el, mint szüleik, mégis pontosan eljutnak a téli szállásba, vissza is térnek onnan, mert hiszen, ha nem úgy volna, akkor a faj hamarosan kipusztulna, illetőleg már rég kipusztult volna. A nálunk is honos fehér barázdabillegető és hantmadár Grönlandban is fészkel. Hajósok találkoztak velük Irország és Grönland között olyan helyen, ahonnan még kilométeres magasságból se láthattak volna szárazföldet, – mégis odataláltak. A billegető cankó télen át Dél-Amerikában, Afrikában, Ausztráliában, tehát a déli félteke összes szárazföldjein csatangol, tavasszal pedig ismét elfoglalja régi fészkelő helyét a Kárpátok valamelyik patakjának a partján. Middendorff szerint a tundrákba visszaérkező vadludak és egyéb vonuló madarak ködben, zimankós, vaksötét időben is pontosan a szokott irányban vonultak, az amerikai Cooke szerint a mexikói öbölben a hajósok sokszor találkoztak vonuló madarakkal, amelyek a mindent elborító köd dacára is nyílegyenesen a part felé tartottak, azonkívül a legsötétebb éjszakákon is átvonulnak a madarak Kuba szigetéről Floridába. Kosztka László magyar ornitológus a pacsirtáknál figyelte meg, hogy rengeteg mennyiségben vonultak az Adria fölött, alig néhány arasznyira a tenger színe fölött, s bár ilymódon lehetetlen volt a látás alapján való tájékozódás, mégis nyílegyenesen dél felé tartottak.
Ez az „ösztönös tájékozódás” azonban nemcsak a vonuló madaraknál található fel, hanem sok emlősnél, ősállapotban levő embernél, sőt még egyes vonuló halaknál is. Büttner szerint Szibériában a dél felé vonuló rénszarvasok minden ősszel ezernyi ezres csapatokban gyülekeznek a Kolyma-folyónak meghatározott helyén, hogy ott átkeljenek a vízen. Könnyen érthető okokból ismerik ezt a helyet a bennszülöttek is, amelyek itt szörnyű mészárlásra gyülekeznek össze.
Az ősállapotban élő emberekre vonatkozólag Middendorff közölt rendkívül érdekes megfigyeléseket, amelyek szerint a szamojédek Szibéria végtelen tundráin való kóborlásaik közben csodálatos tájékozódási képességről tettek tanuságot, s megbízhatóbbaknak bizonyultak, mint az iránytű. A mágneses sark közelsége – amire Middendorff eleinte nem gondolt – túlságosan eltérítette az iránytűt. A szamojédokat azonban a mágneses sark nem tudta megtéveszteni, s a kiváló tudós végtére is engedett a szamojédoknak, mert különben végzetesen eltévedtek volna. Ez a fölfedezés Middendorffban nagy örömet keltett, mert hiszen a madaraktól nem kérdezhette meg, hogyan és miként tájékozódnak, de a szamojédoktól – úgy hitte – megtudhatja a rejtély nyitját. Unszolta is őket, hogy elárulják a titkot, de a szamojédok a tájékozódási képességet magától értetődő dolognak minősítették, s inkább azon csodálkoztak, hogyan lehet az, hogy vannak emberek, akik nem tudnak tájékozódni.
Talán a legcsodálatosabb dolog a halak „hazatalálása”. A lazacok a tengerből mindig ugyanabba a folyóba vagy patakba térnek vissza ívás céljából, amelyben kikeltek a petéből. A Bretagneban egyízben 12 fiatal lazacot jelöltek meg a farkúszóba erősített rézgyűrűvel s ezek közül három év alatt 11 darabot fogtak ki ugyanabból a folyócskából az ívás ideje alatt. Ugyanezzel az eredménnyel járt az a kísérlet, amelyet a Rajna mellékfolyóiban végeztek a lazacokkal – mindegyik a maga mellékfolyójában ívott. A lazacok ezt a tulajdonságukat azokban a vizekben is megtartják, amelyekbe mesterségesen betelepítették őket. Így pl. az Ausztráliába telepített lazacok mindig azokban a vizekben ívtak, amelyekben kihelyezték őket. Hasonló csodálatos jelenséget mutat a keletszibériai ketalazac, mely az ívás befejeztével elpusztul még mielőtt a peték kikelnek. Utódjai azonban ivásra mind odasereglenek, ahol a petéből kikeltek. Itt tehát igazán szó se lehet róla, hogy a tapasztalt öregek vezetik a fiatal nemzedéket.
Ezek a csodálatos és egyelőre érthetetlen jelenségek folytonosan újabb és újabb feltevésekre ösztökélték a kutatókat. Így pl. a már említett Middendorff úgy vélte megoldani a tájékozódási képesség rejtélyét, hogy a madarat tökéletes mágnesnek minősítette, amely tehát bármely helyen érzi a mágneses sark irányát és ahhoz igazodik vonulása közben. A legszívósabb életű volt Palmén feltevése, mely szerint a vonuló madarak bizonyos meghatározott útvonalat követnek költözésük közben s ezeknek az útvonalaknak az ismerete öröklődik egyik nemzedékről a másikra. Ennek a rendkívül tetszetős és igen sok kutató által folytonosan tökéletesített elméletnek még a mai napig is sok lelkes hivője és védője van, dacára annak, hogy egyáltalában nem helytálló, mert igen sok madárnak a tájékozódási képességét nem lehet vele megmagyarázni.
Ilyen madarak azok, amelyek úgynevezett „széles arcvonalban” vonulnak, mint pl. az apró énekes madarak legnagyobb része. Egyedül szoktak útra kelni a fészkelő helyről túlnyomóan ugyanabban a meghatározott irányban – Magyarországon többnyire délnyugat felé – s ezért valamely adott területen a vonulás idején mindenütt


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
előfordulnak. Ezek a madárfajok tehát nem tájékozódhatnak az „útvonalak öröklött ismerete” alapján, nem is szólva arról, hogy a szerzett tulajdonságok és ismeretek nem öröklődnek át az utódokra.
A legújabb álláspontot a madarak tájékozódási kérdésében „Az erdei szalonka vonulása Európában” című tanulmányomban fejtettem ki. E szerint, ha feltesszük azt, hogy valamelyik madár-nemzedék mindig a megelőzőtől sajátítja el a vonulás alatt követendő út irányának és menetének az ismeretét, akkor a sor végén mégis csak azokhoz az ősökhöz jutunk el, amelyek a vonulást nem tanulhatták, hanem minden tapasztalat nélkül kellett azt elvégezniök, ahogyan azt pl. a fiatal kakuk is meg tudja csinálni. Ha pedig öröklődést tételezünk fel, akkor a sorozat végén szintén azokhoz az ősökhöz jutunk, amelyek semmit se örökölhettek, azonban meglévő képességeik révén vonultak, ahogyan azt jelenleg is megcsinálják a madarak, ha a szükség úgy hozza magával. Így pl. Erdély több vidékén élnek elvadult házigalambok, melyek szigorú tél idején elvonulnak és tavasszal újra visszatérnek. A házigalamb ősalakja a szirti galamb, amely tipikus állandó madár és sohase szokott vonulni, tehát még arra sem lehet gondolni, hogy az elvadult házigalamb szervezetében tán csak szunnyad az ősök vonulási képessége. Amerikába telepített pacsirták és seregélyek ott szintén vonultak a teljesen ismeretlen vidékeken s éppen úgy „hazataláltak”, mint európai őseik, a maguk hazájába. „Vannak tehát madarak, amelyeknek a tájékozódáshoz megteendő útnak, sem elsajátított, sem öröklött ismeretére nincs szükségük, hanem erre szervezeti berendezésük képesíti őket.”
Sokan külön tájékozódási érzékre gondolnak, vagy valamelyik ma még ismeretlen szervre. Az idevágó kutatások folyamatban vannak, de eredményre még nem vezettek. Részemről azt vallom, hogy a madár értelmi fejlettsége elég magas ahhoz; hogy különleges éles érzékszerveinek és gyors helyváltoztatási képességének segélyével meg tudja oldani a tájékozódás sokszor hihetetlenül csodás és nehéz problémáját. Hogyan és miként végzi ezt, arról még alig tudunk valamit.
Az erdei szalonka vonulását a következőképpen próbáltam magyarázni. Természetesnek kell tartani, hogy a madár ismeri tartózkodási helyének úgynevezett nyári és téli felét, tudja, mert érzi, honnan érkeznek a hideg és honnan a meleg légáramlatok, tehát az őszi elvonulás a nyári oldal felé oly észszerű életmegnyilvánulás, amelynek magyarázatához semmi érzék fölött levő elemre nincs szükségünk. Az út további folyása már programmszerűnek mondható. Ha útközben nem talál valami jellegzetes vonalat, amely iránygerendának szolgálhatna, akkor minden megszakítás nélkül tovább vonul, amig eléri téli szállását. Ha azonban a téli szállás felé vezető tengerpartot talál, akkor azt követi, amig csak el nem jut a téli szállásba. Téli szállásban ott állapodik meg, ahol megélhetését biztosítottnak érzi a megfelelő táplálkozási lehetőségekkel. Ezt szintén tapasztalati úton állapítja meg, mert ha nem talál elegendő táplálékot, akkor odább áll s más területre költözik. Ha aztán a folyton bővülő táplálék, valamint az erősbödő napsugár hatása alatt megindul az úgynevezett belső elválasztódás, egyes arra teremtett mirigyek hormontermelése, akkor a szervezetben fokozatosan kifejlődik a vonulási feszültség, amely az első alkalommal kirobbanik s hazatérésre készteti. Hogyan tájékozódik ilyenkor, ezt legfeljebb sejteni lehet azon az alapon, hogy mindig bizonyos meghatározott időjárási helyzetből kifolyólag indul útnak. Ez az időjárási helyzet délnyugatrólészakkelet felé irányuló meleg légáramlatot idéz elő, amely – azt lehet mondani – magával sodorja a fészkelő helyétől délnyugati irányban telelő erdei szalonkát északkelet, vagyis az otthona felé.
Nem lehet azonban minden egyes madárfaj tájékozódását ennyire leegyszerűsíteni. Még annyira ismeretlenek a vonulási viszonyok, hogy egyes madárfajoknál teljesen tanácstalanul állunk szemben a hazatérés nagy problémájával. Az erdei szalonka téli szállása a mi időjárási területünkhöz tartozik, – de mi készteti hazafelé DélAfrikából a gólyát? Vajjon a gólya a folyton rosszabbodó időjárásra van beállítva, ellentétben a szalonkával, amelynek az „ébresztő órája” az időjárás javulására van beigazítva? Nagyon valószínű, hogy a tájékozódás kérdésében se lehet minden egyes fajra nézve érvényes törvényszerűséget kimutatni, mert minden faj a maga életmódjának, életszükségletének, azaz különleges faji képességeinek és berendezésének az alapján tájékozódik, amit minden egyes fajnál külön-külön kell tanulmányozni.
Ezek a fejtegetések önkénytelenül is ráirányítják a figyelmet arra, hogy mennyiben befolyásolja a vonulást az időjárás. Újabban számos kutató akadt, aki tagadja, hogy a vonulás és időjárás között bármilyen összefüggés volna. Különösen Lucanus száll síkra a vonulásnak az időjárástól való függése ellen. Három kiadást elért, egyébként nagyon kellemes és tanulságos olvasmányt nyujtó s a kérdés egész komplekszumát felölelő könyvében az időjárásnak a vonulásra gyakorolt befolyására vonatkozólag arra az eredményre jut, hogy az időjárás alig lehet döntő hatással a vonulás lefolyására, legfeljebb csak egyes időjárási rendellenességek gyakorolhatnak lényegesebb


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
befolyást a vonulásra.
Ezzel a fölfogással szemben hivatkozni kell arra a tényre, hogy egyes madarászó, madárfogó népek már ősi idők óta bizonyos időjárási helyzetek bekövetkezésétől várják az annyira várt és óhajtott madaraik megérkezését. A szamojédok pl. az első tavaszi délnyugati szeleket „vadlud szélnek” nevezték el, mert az első vadludak a Taimyr tundrában délnyugati szelekkel szoktak megjelenni; ezek a délnyugati szelek, habár eleinte viharszerűek és még éjjeli fagyok idején szoktak beköszönteni, jelentik azokon a vidékeken a tavasz kezdetét.
A déli népek a pacsirtáról, fürjről, gerléről neveztek el egyes szeleket, mert bizonyos széljárás idején a legkiadósabb a fogás. Így Palermoban a tramontana mellett várják ősszel a pacsirtákat; sirokkó mellett a madarászok otthon maradnak.
Ezen a nyomon elindulva, a kutatás arra az eredményre jutott, hogy az időjárás és vonulás között lényeges összefüggés van. Különösen beigazolódott ez a fölfogás a Lucanus által jelentőségükben lefokozott magyar vizsgálatok alapján, amelyek kezdeményezője az elhunyt kiváló meteorológus, Hegyfoky Kabos volt. A Hegyfoky által megindított vizsgálatok azt eredményezték, hogy az időjárásnak lényeges hatása van a vonulás megindulására és lefolyására. Így többek között megállapította, hogy a füsti fecske nálunk a 9.4 C° izotermával halad előre Magyarország területén. Ezt úgy kell érteni, hogy a fecske csak azokon a területeken jelenik meg tavaszi vonulása alkalmával, ahol a hőmérséklet napi átlaga eléri a 9.4 fok Celsiust.
Ehhez hasonló eredményt mutatott ki Cooke hírneves amerikai madárvonulási kutató Észak-Amerikában. Szerinte a kanadai lúd a 2 C° fokú izotermát követi tavaszi fölvonulása alkalmával, vagyis tavaszi előrehaladása párhuzamos a jégolvadásával. Más fajok eleinte párhuzamosan haladnak valamelyik izotermával, de amint melegedik az időjárás, akkor már nem ragaszkodnak az izothermákhoz, hanem jóval gyorsabban haladnak előre. Így pl. az északamerikai csíkos bibirke (Dendroeca striata) Dél-Floridában április 20-a körül 22 C° -nál érkezik meg, de oly gyorsan halad tova, hogy Alaszkába május 3-án érkezik meg, ahol akkor még csak 7 C° az átlagos hőmérséklet.
Még élesebben jelentkezik az időjárás hatása egyes fajok érkezési idejére, ha nemcsak az érkezési területeken uralkodó közép hőmérsékletet vizsgáljuk, hanem az általános időjárási helyzetet tanulmányozzuk. Egyik legszebb példát erre vonatkozólag az erdei szalonka tavaszi vonulása szolgáltatja. Évek hosszú során át beigazolódott az a tény, hogy az erdei szalonka az első tavaszi északnyugati ciklon idején érkezik hozzánk legnagyobb tömegben. Ha Anglia fölött február végén megjelenik az alacsony légnyomás és néhány napig tart, akkor megindul a tömeges szalonkavonulás. Ha ilyen időjárási helyzet csak később alakul ki, akkor a szalonka is későbben érkezik. Az emlékezetes 1907. évben, amikor a tavasz oly soká váratott magára, csak április 2-án jelentkezett az első tavaszi északnyugati ciklon s a szalonkatömegek is akkor árasztották el az országot. Amikor ezeket a sorokat írom, 1929 március 25-én még szintén nem jelentkezett Anglia fölött az alacsony légnyomás – de szalonka sincsen, holott 1927-ben a február végén kezdődött s hosszú ideig tartott északnyugati ciklon idején a szalonkatömegek már március 2 és 6-ika között özönlötték el az országot s március 23-ika volt a legkésőbbi adat.
Az erdei szalonka vonulásánál tán azért is olyan szembetünő az időjárás hatása a tavaszi érkezésre, mert sok és pontos adatunk van róla, így a vizsgálatra tán a legalkalmasabb faj. Ha más madarakra vonatkozólag nem is lehet még ily pontos prognózist adni arról, hogy mikor érkeznek, mégis meg lehet állapítani, hogy egyes időjárási jelenségek igen nagy mértékben befolyásolják a vonulást. Nagy köd pl. szinte teljesen megakasztja a vonulást, úgyszintén a hirtelenül föllépő orkánszerű szél. Az Adria félelmetes bórája néha valóságos katasztrófákat zudít a vonuló madarakra. 1899 március 24–25-én, a megelőző jó időjárás után jeges bóra és erős havazás lepte meg a Zengg vidékére érkezett vonuló madarakat. Tömérdek pinty, pacsirta, rigó, erdei szalonka rekedt meg ott a kedvezőtlen idő miatt. Ezrek és ezrek pusztultak el a hideg következtében, igen sokan pedig a puskásoknak estek áldozatul. Végig az egész Adrián ilyen volt a helyzet s Zárában pl. 1500 erdei szalonka került piacra.
Hogyha huzamosabb ideig tartanak az ilyen időjárási rendellenességek, akkor előfordulhat az is, hogy a már megérkezett tavaszi vendégek újra eltünnek, valósággal visszavonulnak a melegebb vidékek felé és abban az évben másodszor is megérkeznek. Az ilyen esetek azonban ritkák. Az esetek túlnyomó nagy részében a madarak inkább elpusztulnak, de vissza nem mennek.
Az őszi vonuláson és téli szálláson is sok veszély fenyegeti madarainkat, egyrészt a déli népek részéről, amelyek


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
évezredes szokás alapján vadásszák és tömegesen fogják őket, másrészt az időjárási viszontagságok következtében. Néhány érdekes idevágó esetet ismertetek a következőkben. Nagyon híresek a szicília-szigeti pacsirtavadászatok, amelyeknél millió és millió számra pusztul a mi kedves tavaszhirdetőnk. Fürjeinket hajórakományszámra fogják a Földközi-tenger partvidékén és szállítják Párizs és London vásárcsarnokaiba, az Alpesek délre húzódó völgyeiben és szorosaiban pedig emberemlékezet óta működnek a madarászok, amelyek Olaszország nagy városainak piacait látják el apró madarakkal.
Zeyk Miklós, a kiváló erdélyi ornithológus említi a következő érdekes megfigyelést. 1848 szeptember 17 és 18-án a hirtelenül beállott zord idő következtében százával pusztult a fecske. Ezrével gyülekeztek a nagyenyedi kollégium párkányain szorosan egymás mellett, hogy melengessék egymást, de a hideg és éhség következtében folytonosan holtan hullottak alá. A ragadozók is csakhamar észrevették a fecskéknek ezt a veszedelmét s ezért tisztán a fecskékből éltek.
Az ilyen esetek egyáltalában nem ritkák. Így Kocyán Antal közli, hogy 1865 október 19-én pásztortüzet gyujtott az egyik nagy hodályban, amikor egyszerre nagy tömeg füsti fecske tódult be. Igen sokan a tűzbe hullottak, reggelre sokan elpusztultak s csak kevesen menekültek meg. A pásztor többnapravaló ételt szerzett az akkor elpusztult fecskékből.
Hasonló esetet említ Hodek Ede; 1872 október 17-én este a kopácsi nagy tavon a halászok kunyhójába jöttek az arra vonuló fecskék. Lecsalogatta őket a kéményből fölszálló füst melege. Ellepték a kunyhó tetejét, majd benyomultak s ott rendes szokásuktól eltérően még azzal se törődtek, ha kézzel megfogták őket. Valósággal ostromolták a betódulók a halászokat, mire ezek becsukták a bejárót, ahelyett, hogy minél többet beengedtek volna.
Ugyanekkor Apatinban is nagy fecskepusztulás volt. Nagy seregekben érkeztek a hidegtől és éhségtől elgyötört fecskék, ellepték a tornyokat, házak és fák tetejét. Tömegesen pusztultak, úgyhogy ezrével szedték őket össze az utcákon és az elhullott madarakkal a disznókat etették.
Ugyanekkor az Alduna mentén hasonló jelenetek játszódtak le. Plavisevicza községből Hoffmann említi, hogy a törött ablakon keresztül nyomultak be az elgémberedett fecskék a szobájába. Erre kinyitotta az ablakot s a szegény fecskék seregestől röpültek a szobába, ellepték a bútorokat s egész éjjel ott maradtak. Reggelre azonban tovább vonultak.
Még az olyan erőteljes és okosan vonuló madarakkal is történnek katasztrófák, mint amilyen a gólya. Nagyon emlékezetes az 1850-es évek nagyméretű gólyapusztulása, melynek következtében egész Németország gólyaállománya rendkívül megcsappant. Málta szigete táján tömérdek elpusztult gólya hulláját találták a hajósok. A katasztrófa oka valószínűleg nagy keleti szélvihar lehetett, amely a Földközi-tenger keleti partvidékén dél felé vonuló gólyatömegeket a tenger felé sodorta, ahol aztán elvesztették a tájékozódást s végül az éhségtől és fáradságtól kimerülve a tengerbe vesztek.
Szegény gólyákat azonban nemcsak az átvonulási területen fenyegeti a veszély, hanem a téli szálláson is egész különleges vész tizedeli őket. Minthogy főleg sáskákkal táplálkoznak délafrikai szállásukon, azért sokszor mérgezett sáskát fogyasztanak. A délafrikai gazdák a sáskák ellen ugyanis aképpen védekeznek, hogy legelőiket arzénnel permetezik. Gólyáink aztán a mérgezett, de még életben levő mozgó sáskákat ezerszámra fogyasztják s aztán maguk is elpusztulnak a méregtől.
A vonuláson és téli szállásban szenvedett nagy veszteségek hatása aztán abban mutatkozik, hogy egyes vidékeken a vonuló madarak igen csekély mennyiségben érkeznek vissza. Fölhangzik a panasz, hogy kimaradnak a fecskék, a gólyák csak felében-harmadában jelentkeznek, a fürjek teljesen elmaradtak stb. Ez onnan van, mert a madarak legnagyobb része „törzsenként vonul”. Egy-egy falu, vagy nagyobb terület fecske, fürj vagy egyéb madár lakossága együttesen szokott elindulni s így az együttesen elindult törzset egyidejűleg sujtván a veszedelem, az illető vidéken föltünővé válik az elpusztult madárfaj csekély állománya, míg más vidékeken a visszatérők száma nem mutat lényeges fogyatkozást.
Rendes körülmények között főleg a fiatal nemzedék az, amely a legnagyobb pusztulási kontingenst szolgáltatja. A kézrekerült gyűrűs madarakról szóló statisztikai adatok szerint az első ősz a próbaköve a fiatal madár életrevalóságának. Ilyenkor pusztul el a legtöbb – azt lehet mondani, hogy a fiatal nemzedéknek legalább 90


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
százaléka. Ez a normális pusztulás azonban nem idézi elő az állomány nagyobbméretű helyi fogyatkozását, mert a tapasztalt anyamadarak normális pusztulási arányszáma lényegesen kisebb, úgyhogy rendes körülmények között valamely madárfaj helyi állománya csak lényegtelen ingadozást mutat.
Nagyfokú ingadozások csakis a „törzsenként” vonuló fajoknál szoktak felmerülni. Vannak azonban madárfajok, amelyeknél az öreg hímek előbb érkeznek, mint a nőstények, ezek viszont korábban, mint a fiókák. Őszi vonulásuk esetleg éppen fordítva történik, mert először az anyamadarak vonulnak el, csak jóval későbben a fiókák. Nagyon jellemző ez a vonulási mód a gébicsekre. Ősszel a vén hímek már augusztus végén eltünnek, de fiatal példányokat még október végén is láthatunk. Azoknál a fajoknál, amelyek évenként két költést is végeznek, ott az első költésből eredő fiatal nemzedék önálló csapatokba verődik s úgy vonul el. Ilyen fajoknál a vonulás hosszú ideig elhúzódik, mert a második költéssel sokszor elkésnek s aztán az északibb vidékről érkező átvonuló példányok sokszor azt a látszatot keltik, hogy visszajöttek a tőlünk elvonult madarak pl. a fecskék. Ez azonban csak képzelődés.
Azonban a szokatlan későn előforduló vonuló madarak nem mindig téli vendégek, hanem sokszor sebzett, sérült példányok, amelyek nem tudnak elvonulni, így inkább itt maradnak, sem hogy a vonuláson a biztos halálnak menjenek elébe. Itt is vannak azonban kivételek. Így Amerikában megfigyeltek egy hazafelé vonuló vadlúd párt, amelynek egyik tagja szárnyaszegett volt. Párja mindig előtte röpködött s hivogatta gyalogszerrel vonuló élettársát. Végtelenül megható jelenség volt ennek a vadlúd párnak a vonulása, amely végül is a szárnyaszegett madár halálával ért véget.
Volt idő, amikor azt hitték, még neves ornithologusok is, hogy a gyönge repülők részben gyalogszerrel vonulnak. Így főleg a fürjet gyanusították ezzel. Ha azonban tekintetbe vesszük, hogy mily óriási távolságokról van szó, akkor teljesen el kell vetni ezt a felfogást, amelyet semmiféle megfigyelés se támogat. A madarak legnagyobb része röpülve vonul. Ugyanígy a mesék birodalmába kell utasítani azt a felfogást is, hogy az apróbb madarak a nagyobbak hátán, mintegy lovagolva vonulnak a téli szállásba.
Azt a felfogást, hogy egyes madárfajok úszóképességük fölhasználásával vonulnának, nem lehet olyan kereken elutasítani, mint az ügetve való vonulást. A végtelen tenger nem gördít akadályt az úszó madár elé, s így nem lehetetlen, hogy egyes edzett madárfajok – elsősorban récék – táplálékszerzés közben a vonulási irányt betartják, dacára annak, hogy arra semmi szükségük sincsen, mert hiszen szárnyuk erejével sokkal jobban vonulnak, mint az úszással. Csak egyetlenegy madárcsalád tagjai vonulnak úszva, a déli sarkvidéken honos pingvinek, amelyek röpülni nem is tudnak, viszont oly csodálatos úszók, hogy nagy távolságokat is aránylag rövid idő alatt tudnak megtenni.
Ezeknek a vonulása annyiban is könnyebb, mert hiszen a tenger nemcsak „közlekedési közeg”, hanem egyúttal kimeríthetetlen táplálkozási terület is. Egészen más azonban a helyzet a röpülve vonulóknál, amelyeknél a „közlekedési közeg” nem nyujt egyúttal táplálkozási lehetőséget. Ezzel a ténnyel számolni kell a vonuló madárnak, és akár tudatosan, akár ösztönösen, de számol is vele. Így pl. egyes madárfajoknál hihetetlen falánkságot figyeltek meg, úgyhogy rövid néhány nap alatt eredeti súlyuk kétszeresére vagy háromszorosára híztak. Világos dolog, hogy tartalékokat gyüjtöttek az elkövetkezendő nagy fáradalmak és valószínű táplálékhiány idejére. Ezzel a nagy falánksággal ellentétben az útrakelő madár közvetlenül az elindulás előtt nem szokott táplálkozni, hanem üres gyomorral indul útnak, hogy minél kevesebb „ballasztot” vigyen magával.
Rendkívül jellemző megfigyelésem volt erre vonatkozólag a Fertőnél, ahol sok vörös gémet láttam napközben, amint mozdulatlanul egy helyben üldögéltek ég felé meresztett csőrrel. Gém, amelyik nem halászik, éppen olyan ritka, mint a játékos, aki nem akar nyerni! Az alkonyat aztán megadta a rejtély nyitját – az egész vörös gémállomány csapatba verődött s ékalakba rendeződve elindult az Adria felé. Hosszú az út odáig! 500 kilométer. Másnap egyetlenegy vörös gémet sem láttam. Ezek tehát éppen olyan okosan készültek a nagy útra, mint a versenyre készülő sportember, aki szintén óvakodik attól, hogy verseny előtt fárassza magát és dús lakoma után álljon sorompóba!
Az eddig elmondottak a vonulási tüneménynek arra a jelenségeire vonatkoztak, amelyeket a közvetlen megfigyelés alapján lehet megismerni. Kétségtelen, hogy a madárvonulás tüneményének tanulmányozásában ez a legkellemesebb rész. Az őstermészet kristálytisztán buzogó forrásából minden gyötrő és verítékes munka nélkül meríteni a tudást, oly csodálatos gyönyör, amelyhez csak a gyötrő és verítékes munka révén elért ismeretbővülést


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
lehet hasonlítani. Aki csak a maga környékén, kissugarú látókörben figyeli a madárvonulást, idővel mégis csak vágyakozik megtudni, hogyan és miképpen folyik le a madárvonulás egyéb tekintetben, miképpen viszonylanak az ő megfigyelései a többiekhez, miben egyeznek, miben különböznek, általában milyen valamely fajnak a vonulása az elterjedés egész területén.
Ezeknek a vizsgálatoknak az alapját szolgáltatják a vonuló madarak érkezésére és távozására vonatkozó pontos adatok. A legemlékezetesebb, legszebb szalonkalesből is csak azt az esszenciává sűrített rövidke hírt használhatja a kutatás, hogy „ma láttam az első hosszúcsőrűt” – persze pontos dátum és hely megjelölésével. Minél több ilyen hírből alakult, első látásra visszataszítóan unalmasnak tetsző adatsorozatok halmozódnak föl a kutatás számára, annál eredményesebb, de egyúttal annál nehezebb is a vizsgálat, különösen, ha nagy területekről kell összeszedni az összes idevágó adatokat. Nincs is még jelenleg idevágó teljes vizsgálat arra nézve, hogy pl. a fecske tavasszal hogyan szállja meg Európa területét, de Magyarország területére vonatkozólag sikerült néhány faj tavaszi fölvonulásának a képét térképeken is föltüntetni.
Ezek a füsti fecske, fehér gólya, erdei szalonka és kakuk tavaszi fölvonulásának a lefolyását szemléltetik. Ezeknek a rendkívül érdekes térképeknek az alapján a négy említett faj tavaszi fölvonulását röviden a következőkben ismertetem.
A füsti fecske legkorábban érkezik a déli és alacsony tengerszín fölött fekvő területekre. Úgyszólván egy hajtásban szállja meg az Alföldet Zimonytól Pozsonyig és Ungvárig, behatol a Maros és Szamos mentén Erdélybe, de már megtorpan a Mecsek és Bakony szigethegységein, elkésve szállja meg a horvát hegyvidéket és a Karsztot, s csak a legvégén megy föl a Retyezátra, Bihar-hegységbe és a Tátrába. Közben is egyes zord és magas hegycsoportok, mint késői szigetek emelkednek ki. Általában úgy lehet legjobban szemléltetni a füsti fecske tavaszi fölvonulását, hogy Magyarország domborművű térképét az északi peremén kissé fölemeljük, alátámasztjuk a lassan vizet öntünk bele. Az ily módon előálló hullámnak a tovaterjedése nagyjában elég híven szemlélteti a fecske előrehaladását.
A fehér gólya ezzel szemben teljesen eltérő képet mutat. A fölvonulás iránya délkelet-északnyugati, úgyhogy pl. a keleti hegyszorosokban vöröstoronyi, törcsvári, tömösi, garcsini, stb. – a gólya éppen olyan korán érkezik, mint a legdélibb Alföldön, viszont az Adria mellékén legkésőbb az érkezés.
Az erdei szalonka éppen ellenkezője a fehér gólyának, mert tavaszi fölvonulási iránya délnyugat-északkeleti, tehát merőleges a gólya fölvonulási irányára. Mint a fecske, úgy az erdei szalonka is kezdetben kerüli a magasabb hegyvidékre való fölhatolást, így a Karsztban ő is későbben mutatkozik, mint Pozsonyban, de viszont az a körülmény, hogy Pozsonyban sokkal korábban jelenik meg, mint Orsován vagy Pancsován, kétségtelenül bizonyítja, hogy tavaszi fölvonulása délnyugat-északkeleti irányban történik.
Egész különleges a kakuk tavaszi fölvonulása. Föltűnő korán érkezik meg Erdélybe, fokozatosan késik nyugat és északnyugat felé, az Alföldön azonban csodálatos módon megkésik. Az a nézetem alakult ki, hogy ezt a késést a kakuk különleges életmódja okozza. Bizonyos időponton túl a vonulás nem az éghajlati viszonyokhoz igazodik, hanem vidékek szerint váltakozó dajkálóinak fészkeléséhez. Az Alföldön a kakukfiókák fődajkálója a későn érkező és fészkelő nádi rigó, tehát a kakuk is csak akkor jelenik meg, amikor az idő legalkalmasabb a tojásérlelésre és dajkálója fészkébe való becsempészésre. Ha valaki azt kérdezi, hogy honnan tudja azt a kakuk, hogy az Alföldre későn kell megérkeznie, arra felelni még nem tudunk. Egyelőre ebben a kérdésben csak ezt a csodásan érdekes tényt tudta megállapítani a kutatás; a többi a jövő megfigyelések és vizsgálatok föladata.
Arra a kérdésre azonban már meg tudunk felelni, hogy miért vonul a gólya délkelet-északnyugati irányban és miért vonul az erdei szalonka arra merőlegesen délnyugati és északkeleti irányban. Amikor ezt a kétféle fölvonulási irányt első ízben megállapítottam, még nem tudtam magyarázatot adni, hogy miben gyökerezik ennek a föltűnő jelenségnek az oka. Azóta azonban sokat haladt a kutatás. Mortensen dán ornithologus új és rendkívül eredményes módszert vezetett be a madárvonulási kutatásba: a föliratos lábgyűrűkkel való madárjelölést.
Mortensen elgondolásának kiindulási pontja az volt, hogy valameddig nem ismerjük vonuló madaraink átvonulási területeit és téli szállásait, addig nem haladhatunk előre a madárvonulás kérdésének rejtélyében. Hogyan tudhassuk meg azt, hogy hol telelnek? Bizonyára lelövik a vonulókat útközben is, meg a téli szálláson is; ha a lelőtt madáron valami ismertető jel van, akkor az elejtő majd hírt ad róla, Mortensen tehát könnyű aluminium-gyűrűt tett a madarak lábára, amely életműködésükben nem zavarta őket, de a rajta levő fölirat és szám alapján valóságos


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
útlevelet vagy keresztlevelet szolgáltatott ahhoz, hogy a madár személyazonosságát, születési helyét és korát meg lehessen állapítani.
Mortensen zseniális kezdeményezése csodálatosképpen csak nehezen tudott érvényesülni. 1899-ben kezdte idevágó kísérleteit, azonban Németországban Thienemann, a ma már világhírű rossitteni madárvárta vezetője csak 1903-ban követte ezt a kísérleti módszert, mint harmadik aztán kezdeményezésemre Magyarország is belekapcsolódott ezekbe a kutatásokba 1908-ban. Ezek után a madárvonulási kutatás már rohamosan fölkarolta ezt a módszert, s az utolsó években Amerika oly arányokban törtetett előre, hogy valósággal lehengerelte Európát. A negyed századdal korábban kezdődött európai madárjelölések a jelölt madarak száma tekintetében messze mögötte maradtak az Amerikában elért eredményeknek. Legújabban aztán Japánban és Indiában is megkezdték a madárjelölést, s nem nehéz megjövendölni, hogy nemsokára mindenütt gyűrűznek majd madarakat, amerre csak eljutott a madártani kutatás.
Messze vezetne, ha ennek az újabbkeletű nagyméretű madárjelölésnek az eddigi és várható eredményeit ismertetném, inkább csak arra szorítkozom, hogy a módszert és a magyarországi eredményeket vázoljam. Legegyszerűbb a könnyen elérhető fészkek fiókáinak a meggyűrűzése, így elsősorban a fecskék, mesterséges fészekodvakban fészkelő cinkék fiókáinak a jelölése. Már sokkal kevésbbé egyszerű a gólyafiókák megjelölése, mert sokszor nehezen hozzáférhető kémények tetején vagy fákon van a fészek. A gémfiókák megjelölése újból nehezebb föladat elé állítja a gyűrűzőt, mert naphosszat a mocsárban kell gázolnia, s a nádas- és rekettyefüzek sűrűjében versenyt törtetni a menekülő fiókák nyomában. Legnehezebb a magas fákon fészkelő madarak fiókáinak a meggyűrűzése. A fiókák mellett az anyamadarakat is gyűrűzik. Legegyszerűbb a művelet az úgynevezett „récevész”-ben (Entenkoje), ahol a fogásra mindig készenálló, állandó berendezésekben fogják a madarakat. Aránylag elég egyszerű a földön fészkelő gázló és egyéb madárfajok lefogása a fészekről, de pl. a gólyák lefogása szinte lehetetlen.
A legértékesebb eredményeket a fiókák és fészkelő madarak együttes gyűrűzése szolgáltatja, mert ezeknél biztosan ismerjük a madár „hazáját”.
A madárjelölésre szolgáló gyűrűk kezdetben aluminiumból készültek s jelenleg is ez a fém az uralkodó, mert könnyűsége miatt legkevésbbé akadályozza a madarat rendes életmódjában. A gyűrűkön a jelölő egyén vagy intézet címe van belevésve, továbbá folyószám, amelynek az alapján a törzskönyvekben megtalálhatók mindazok az adatok, amelyek a gyűrűt viselő madár korára és származására vonatkoznak. A gyűrűt a madár lábára alkalmazzuk, közvetlenül az ujjak fölé, az ú. n. „csüd”-re. A rátevés úgy történik, hogy a gyűrűt széthúzzuk annyira, hogy a csüd beleférjen, aztán ismét összezárjuk. Kisebb madaraknál a vékony lemezből álló gyűrűt rásodorjuk, nagyobbaknál, amikor vastagabb lemezt is használhatunk, minden egyéb záró mechanizmus mellőzésével, csak a gyűrű két végét szorosan egymás mellé zárjuk. Régebben majdnem kizárólagosan olyan gyűrűket használtak, amelyeken a két végen alacsony párkányok voltak, amelyek a gyűrű lezárásakor szorosan egymás mellé kerültek, s a rájuk boruló lemezt laposfogóval szorították le. Ezt a rendkívül erősen záró gyűrűfajtát ma már csak leginkább a gólyánál használjuk. újabban vörösrézből készült gyűrűket is alkalmazunk, mert az aluminiumgyűrűk azoknál a fajoknál, amelyek sokat mozognak fövenyekben, hamarosan lekopnak, s idővel annyira megvékonyodnak, hogy a madár el is veszti a gyűrűt.
A gyűrűzési eredmények valóságos forradalmat jelentették a madárvonulási kutatás terén, mert végre tisztázták a sokat vitatott kérdést, hogy hol van madaraink téli szállása, és milyen utakon vonulnak oda. A gyűrűzési eredmények nélkül csak megállapítani tudtuk azt, hogy pl. a gólya tavaszi előrehaladásának az iránya Magyarországon délkelet északnyugati, ellenben az erdei szalonkáé délnyugat-északkeleti. A gyűrűzési eredmények most már tisztára meg is magyarázzák, miért van ez. A gólya azért érkezik délkelet felől, mert DélAfrikában telel, az erdei szalonka azért érkezik délnyugat felől, mert Olaszországban és Észak-Afrikában telel, mind a kettő tehát a téli szállásának az iránya felől érkezik Magyarországba.
A következőkben röviden ismertetem azoknak a vonuló madaraknak a téli szállásait, amelyekre vonatkozólag a gyűrűzések megfelelő adatokat szolgáltattak.
Mindjárt az elején kell megemlítenem, hogy az európai vonuló madarak általában három csoportra oszlanak. Az elsőbe tartoznak a dél-nyugati vonulók, s tegyük mindjárt hozzá, hogy ez a csoport óriási túlsúlyban van a többivel szemben. A második csoportba tartoznak a délkeleti vonulók, végre a harmadikba azok a fajok, amelyek a születési


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
helytől többé-kevésbbé sugarasan távoznak nemcsak délnyugat és délkelet felé, hanem akárhányszor még északnyugat vagy északkelet felé is.
A délnyugati vonulókhoz tartozik a legtöbb éneklő madarunk, mint pl. a vörösbegy, hantmadár, sárga rigó, énekes rigó, seregély, gázlómadaraink javarésze, mint pl. a bíbic, cankó, goda, széki lile, borzas cankó, sárszalonka, erdei szalonka, a gémfélék, az úszók közül a dankasirály és kormos szerkő, szárcsa, vízityúk, s végül a galambfélék. A délkeletiekhez aránylag igen kevés madár tartozik: az eddigi adatok szerint a gólya, kakuk és búbos banka. A sugaras vonulók jellegzetes alakja nálunk a batla.
A legérdekesebb vonulók egyike a fehér gólya, amely a Weser folyótól keletre eső területeken délkelet felé vonul Magyarországon, Bulgárián és Kis-Ázsián keresztül Palesztinába, majd onnan Dél-Afrikába, ellenben a Weser folyótól nyugatra eső vidékekről délnyugat felé távozik Spanyolország és Marokkó felé.
Igen figyelemreméltó adatokat nyujtott a dankasirályok gyűrűzése. A magyar származású példányok délnyugatra távoznak az Adria felé, a csehországi sirályok azonban északnyugatra, az Elba folyó mentén az Északi-tenger felé s csak onnan kanyarodnak le az Atlanti-óceán délre vezető partvidékén. Az északnémetországi dankasirályok zöme délnyugat felé távozik, kisebb része azonban Bécs-Budapest érintésével Olaszországba vonul. A finnországi dankasirályok zöme szintén délnyugat felé vonul, de az északnémetországiakhoz hasonlóan, az egyik rész szintén dél felé távozik, úgyhogy már két finnországi dankasirály került kézre Budapesten. Két rossitteni példány átkelt az óceánon és a mexikói öbölben került kézre.
A seregélyek téli szállásai rétegesen helyezkednek el egymás fölött. Az északeurópai példányok Angliában telelnek, a középeurópaiak Franciaországban, Spanyolországban s onnan Marokkóba is ellátogatnak. Még Csehország seregélyei is oda mennek, de már a magyarok valamennyien Olaszország felé távoznak és Tuniszban, Algirban érik el utazásaik végpontjait. A seregélyek tehát látszólag fölosztják egymás között a rendelkezésre álló téli szállásokat, úgyhogy minden vidéknek más és más jut.
A bibicek szintén fölosztják egymás között a téli szállást. Így Skóciából Irországba vonulnak telelésre. (Innen egyszer, bizonyára vihar következtében Amerikába is sodródott néhány gyűrűs bíbic.) Hollandiából a francia partokra és Spanyolország nyugati partvidékére, Magyarországból Olaszországba, esetleg a Rivierán át Spanyolországba. Az ilyen, aránylag közeli téli szállásba vonuló madárfajnál azonban előfordulhat az az eset, hogy a téli szállásban is oly hideg idő lepi meg őket, hogy onnan is tovább kell vonulniok újabb téli szállásba. A magyar bíbicek vonulása ebből a szempontból csodálatosan érdekes. Ha enyhe a tél, akkor csak a Pó-folyó völgyébe, a lombard síkságra vonulnak téli szállásra. Ha itt is beáll a hideg, ami elég gyakori, akkor tovább mennek Spanyolország keleti partvidékére, néha Marokkóba, sőt Algirba is. Ha esetleg olyan a téli időjárás, hogy Spanyolországot is hideg borítja, akkor az Atlanti-óceán felé térnek ki a bíbicek, egészen a Bretagne-félszigetig s a belga-francia határig.
Akárhová mennek azonban, mindenünnen „haza” találnak, ahogyan azt a gyűrűzést követő években a fészekről fogott gyűrűs anyamadarak és fiókák bizonyítják.
A gémfajok ezzel szemben túlnyomóan ugyanazokban a téli szállásokban telelnek, csak az őszi vonulás előtt kóborolnak el a telepüktől úgyszólván a szélrózsa minden irányában szerteszéjjel – de mindenünnen odatalálnak a téli szállásba s onnan vissza arra a telepre, ahol a világra jöttek. így pl.16 éves vörös gémet találtak a béllyei uradalomban, ahol ez a madár fióka korában kapta a gyűrűt.
Az erdei szalonka nagyjában szintén rétegesen helyezkedik el a rendelkezésre álló téli szállásokban, de a rétegek nem észak-déli irányban fekszenek egymás fölött, hanem a délnyugat-északkeleti irányvonal mentén. Így Skóciából szintén Irlandba röpülnek a téli szállásba, de Spanyolországba is eljutnak. Oroszországból Angliába vonulnak, de Dél-Franciaországba is, sőt Itáliába. Svédországi erdei szalonkák szintén Dél-Franciaországban találhatók, viszont csehországiak Korzika szigetén.
Általában azt mutatták ezek a gyűrűzési kísérletek, hogy a téli szállásba siető, vonuló madarak az indulás alkalmával úgynevezett széles arcvonalban vonulnak a téli szállás irányában, tehát Európában kevés kivétellel délnyugat felé s ezt az irányt betartják mindaddig, amíg valami irányító tengerpartot nem találnak, amikor is az arcvonal-vonulásból áttérnek a vonulási utak mentén való vonulási módba. Ezt a vonulási módot az erdei szalonka őszi vonulásáról alkotott vonulási térképem szemlélteti. Tavasszal viszont a téli szállásból túlnyomóan, azt lehet


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
mondani nyílegyenesen, hazafelé tartanak; ilyenkor már nem vonulnak tengerpartok mentében, hanem pl. az oroszországi erdei szalonkák Németországban kerülnek kézre a tavaszi húzás alkalmával.
Minthogy a vonuló madaraknak ezt a következetesen betartott délnyugati, illetőleg délkeleti elindulási irányát nagyon nehéz volt az illető madarak öntudatos ténykedésének minősíteni, azért a kutatás különféle elméletekhez folyamodott, hogy ezt a csodálatos jelenséget valahogyan megmagyarázhassa. Így keletkezett az a sok elmélet a madárvonulás okairól és keletkezéséről, amelyek azonban eddigelé oly kevéssé helytállók, hogy éppen csak nagy vonásokban ismertetem azokat, amelyek a legnagyobb hírnévre tettek szert.
A legelső idevágó elmélet volt a „submersiós” vagy alámerülési elmélet, amely tekintettel a fölsorolt nehézségekre egyszerűen tagadta a tényt, hogy a madarak vonulnának. Azt hangoztatta, hogy a madarak ősszel a víz alá merülnek s ott várják meg a tavaszt, amikor az újraéledő békák módjára a felszínre jönnek s újra megkezdik normális életüket. Talán már abban az ősrégi időben keletkezett az a néphit, amikor az első mondák szálltak szájról-szájra, de még most is él helyenként.
A vízalámerülés elmélete a fecskékre nézve van legrészletesebben kidolgozva s ha a fecskék őszi vonulásakor tanusított viselkedést vesszük alapul, akkor arra kell jutnunk, hogy a néphit ennek a viselkedésnek a hiányos megfigyeléséből és magyarázatából keletkezett. A fecskék ugyanis a téli szállásba való indulás előtt csapatokba verődnek a éjjeli szállásra a nádasokba vonulnak. Hogy miért ide, erre már 1783-ban megfelelt Leche János finnországi természetbúvár. A víz lassabban hül le, mint a levegő; éjjeli párolgásával sok meleg szabadul föl, tehát a víz fölött melegebb a levegő. Nem is volna igazi néphit, ha idővel némi sallangot és cifraságot nem aggattak volna rája. A halászrege szerint a fecskék alámerülés előtt gyönyörű bánatos dalban búcsúznak a napfénytől. A víz fenekén aztán az alámerült fecskék hosszú gyűrűket vagy láncokat alkotnak oly módon, hogy mindenik bekapja az előtte levőnek a lábát.
Később a gólyákra is kiterjesztették a vízalámerülési elméletet. Állítólag a halászok sokszor húztak ki nagy csapatokat a jég alól, amelyek aztán föléledve „nagy kívánsággal” ették amit elejökbe raktak. Az egyik hír szerint a gólyák a víz fenekén oly „nevetséges helyzetben voltak, hogy mindegyiknek az orra az előtte levőnek a hátuljába volt ragadva”.
A vízalámerülési elmélettel párhuzamosan alakult ki a téli álom meséje, mely szerint egyes madarak faodvakban, parti lyukakban stb. töltenék a telet. Így a fecskékről azt állították, hogy méhrajhoz hasonló csomókban lógnak le a barlangok faláról. Az üregekben vagy földalatti lyukakban „néminemű ájulás”-ban levők „megmellyesztve mezítelen” találtatnak saját tollaikon pihenve. A parti fecske seregesen gyülekezik a nyáron át fészekül szolgáló parti lyukakba s itt ugyancsak „mezítelen” állapotban telel át. A kakuk hasonlóan „megmellyesztve” alussza mély álmát a saját tollain pihenve s ha időközben mégis fölébred, akkor porral és pókokkal táplálkozik.
A submersiós elmélet persze magyarázni is akarta, hogy miért szállanak a fecskék a tavak fenekére, ahelyett hogy szárnyukra bíznák magukat s elvonulnának az úgynevezett jobb hazába. Miskolczi Gáspár azt mondja, hogy a vízbe merülő fecske éppen úgy nem döglik meg, mint az iszapba fúródó béka, azonkívül éhen se halhat, mert aki aluszik, annak nem kell étel. Grossinger meg azt mondja hogyan repülhetnének át az óceánon és miféle mágnestűvel irányíthatnák útjukat.
A teljesen kiépített elmélet aztán a következő volt: A fecskék ősszel nagyon meghíznak és ellustulnak, a sűrű őszi levegő nagyon megsűríti ezeknek a máskor oly fürge teremtéseknek a híg vérét, úgyhogy leküzdhetetlen álmosság száll szemükre; nagy kínnal és fáradtsággal vánszorognak a szegény jószágok a legközelebbi nádashoz, ráülnek valamelyik nádszálra s szívreható, bánatos énekkel búcsúznak a nyártól, a napfénytől, míg végre teljesen elnyomja őket az álom s beleesnek a vízbe, ahol megszabadulnak a rájuk nézve már-már tűrhetetlenné váló élettől. Csakhogy itt nem tartják meg madáralakjukat, hanem valamilyen halacskákká alakulnak át, kihullott tollaik helyébe pikkelyek nőnek s így töltik a telet a partok közelében a víz színe táján. Tavasszal, a nyugati szelek hatására újra kinő a tollazatuk, lassanként ismét felöltik a madáralakot, vérük fölhígul, míg végre örömtől repeső szívvel kiszállanak a vízből és visszatérnek a madárcéhbe. Mindebben már csak azért se szabad kételkedni, mert a madarak és halak vérbeli rokonok, amennyiben az Isten a teremtés ötödik napján a vízből szólította életre a madárvilágot.
A vízalámerülési elmélet nagy elterjedtségéről tanuskodik az a sok könyv és értekezés, ami megjelent róla. Még a


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
tudomány ünnepélyes csarnokába is bevonult, úgyhogy a Francia Tudományos Akadémia 1838. évi május 21-én tartott ülésén nem kisebb ember, mint a hírneves Geoffroy Saint Hilaire is hírt adott a Pyreneusokban téli álomban talált fecskékről.
Jenner Eduard, a himlőoltás föltalálója végre „kísérletileg” bizonyította a vízalámerülési elmélet tarthatatlanságát; közvetetlenül a téli szállásba való elindulás előtt fogott fecskét a víz alá merített s természetesen már egy perc lefolyása alatt hullát tartott a kezében.
A vízalámerülési elmélettel szinte egyidejűleg más elméletek is keletkeztek. Így már II. Frigyes német császár, aki 1194-től 1250-ig uralkodott, azt mondja: „De arte venandi cum avibus” (a madarakkal való vadászat módjáról, azaz a sólymászatról) című művében, hogy a vonulás oka a hőmérséklet csökkenése, az azzal együtt járó táplálékhiány és valami közelebbről meg nem határozható előérzet. Ezt a fölfogást variálják aztán a későbbi kutatók a legkülönbözőbb módokon olyformán, hogy az egyik szerint nem a hőmérséklet csökkenése az igazi ok, hanem a táplálék hiánya, mások szerint se a táplálékhiány, se a hőmérséklet nem oka a vonulásnak, hanem valamilyen a tapasztalat, illetőleg emlékezőtehetség által erősbített ösztön, Brehm atyja szerint „csodálatos előérzési képesség”, Brehmünk szerint „éhség és szerelem”, Homeyer egész egyveleget sorol fel: „hőmérséklet, táplálék, haza, nemi ösztön, légáramok, társas élet, csökkenő és növekvő napfény”.
Látható ezekben a tapogatódzásokban az általános bizonytalanság, amely nem egyszer arra is vezette a kutatókat, hogy a madaraknak egészen különleges érzékeket tulajdonítsanak. Így Middendorff a már említett mágneses elméletet vallotta, mások elektromos hatásokat, ismét mások az időjárás iránt való különleges érzéket tételeztek föl a madaraknál. A zoológiai kutatás eddigelé nem állapított meg valamilyen különleges vonulási érzéket vagy berendezést a madaraknál.
Valóságos forradalmat jelentett a madárvonulás elméleti kutatása terén Palmén finnországi kutatónak „a madarak vonulási útjai” című nagyhatású munkája, amelyben azt vitatta, hogy minden madár bizonyos meghatározott útvonalakat követ tavaszi és őszi vonulásai alkalmával, s hogy ezek az útvonalak maradványai azoknak a főutaknak, amelyeken az illető fajok régebben észak felé terjedtek. Itt már csíráiban benne van a „jégkorszak” elmélet, amelyet dr. Weissmann Ágost fejtett ki egész terjedelmében. Szerinte akkor, amikor Európát, általában az északi féltekét nagy jégtömegek borították, amikor pl. a Kárpátokban is voltak gleccserek, az addig itt élő madárvilág délre szorult a trópusi vidékekre s a jég visszahúzódásával lépést tartva terjeszkedtek újra észak felé. A vonulás eleinte teljesen irány nélkül való kóborlás volt, amelyből csak nemzedékek során át fejlődött ki az igazi vonulás. Ebben a folyamatban a főszerepet játszotta a természetes kiválógatódás, mert csak azok az egyének maradtak meg, amelyek a helyes úton vonultak. Az utak ismerete azután nemzedékek során át végre mint öröklött ismeret ment át a faj tulajdonába.
Hasonló nézeteket vallott Braun Frigyes, aki vonulóink őshazáját szintén a trópusokba helyezi, már csak arra való tekintettel is, hogy pl. a fecskék, légykapók, gyurgyalagok stb. nem szerezhették faji jegyeiket mostani mérsékelt éghajlatunk alatt. A jégtömegek lassú visszahúzódásával aztán ezek a fajok fokozatosan észak felé terjeszkedtek. A később vonulássá fejlődött és rögzitődött terjeszkedés egyik főoka a költési időszak bekövetkeztével előállott nagyobb táplálékszükséglet volt s ez a táplálékszerzés ma is egyik főoka a vonulás tüneményeinek.
Deichler Keresztély még egy lépéssel tovább ment s még korábbi geológiai korszakba, az úgynevezett harmadvagy tertiär-korszakba helyezi a vonulás kezdetét. Szerinte a vonulók őshazája a mi égöveink alatt volt, csakhogy a harmadkorban itt tropikus éghajlat uralkodott s abban szerezték meg faji bélyegeiket. A harmadkort követő negyedkorban bekövetkezett eljegesedések aztán a hidegebb évszak beálltával a trópusokba kényszerítették az itt élő madarakat, ahonnan azonban tavasszal költés céljából visszatértek azokra a területekre, amelyek még a jégkorszakok alatt is állandóan jégmentesek maradtak. Hosszú idők folyamán ez az évenkint való el- és visszavonulás ösztönné fejlődött, amely az időjárástól és táplálékhiánytól függetlenül működik s vonulásra készteti madarainkat már oly időben is, amikor táplálék még bőven akad, amint pl. a kalitkában tartott madarakon is kitör a vonulási ösztön, pedig védve vannak úgy az időjárás viszontagságai, mint pedig a táplálékhiány ellen.
Ez az elmélet valóban nagyon tetszetős és a vonulással kapcsolatos tünemények tekintélyes részével összhangban is van, de még mindig marad sok olyan is, amire kielégítő választ nem tud adni. Ilyen elsősorban a tájékozódás kérdése, amelyre vonatkozólag a többivel együtt ez az elmélet is azt tanítja, hogy a vonuló madárnak éppen olyan veleszületett tulajdonsága, mint a csibének a táplálékszerzés közben való közismert kaparása. Tapasztalás szerint


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
azonban olyan madarak is remekül tudnak tájékozódni, amelyek sohase szoktak vonulni – a két tulajdonság tehát semmiképpen se függ egymástól.
Ugyanaz a helyzet az ú. n. vonulási ösztön jelentkezésében is. A téli álmot alvó emlősök sohase vonultak, tehát náluk nem a vonulás útján keletkezett a vonulási ösztön mintájára „alvási ösztön”-nek nevezhető állapot. Adler frankfurti fiziológus kisérletei szerint pl. a sündisznó téli álmát a pajzsmirigy elválasztásának a kimaradása idézi elő. A pajzsmirigy váladéka, úgynevezett „hormon”-ja szabályozza a köztiagy hőközpontjait, ezek viszont a test melegét. A téli álomban levő sün pajzsmirigyei csökevényesek és működésre képtelenek. Ha a téli álomban levő sün pajzsmirigybefecskendezést kap, akkor kb. két óra mulva megélénkül s fokozatosan eléri a melegvérű állatok normális 36 C°-os hőmérsékletét. Ezután egész normálisan viselkedik, ameddig ez a hormon-befecskendezés föl nem használódik, azután újra téli álomba merül.
A madár úgynevezett vonulási ösztönét is valószínűleg ilyen „hormon” lobbantja föl, amely bizonyos mértékig függ a külső időjárási tényezőktől, mert hiszen az időjárás szerint hol korábban, hol későbben jelentkezik, egyúttal minden fajnál más és más időben, mindegyiknél azonban az életmódjának megfelelő időben. Ez a „hormonelméletem” a legújabb hajtása a madárvonulás okaira és keletkezésére vonatkozó kutatásoknak s eddigelé még nincsenek idevágó kisérletek, úgyhogy jelentőségét és helytállóságát jelenleg még nem lehet elbírálni. Hogy egyáltalában beszélni lehet róla, annak az az alapja, hogy tapasztalat szerint a madár nem a vonulás szokását örökli elődeitől, hanem a vonulásra való képességet, mert hiszen egyes fajoknál még jelenleg is keletkezik a vonulás, mihelyt annak szükséges volta fölmerül, amint azt a házi galamb, túzok, pinty-félék stb. már említett példája bizonyítja. A jelenség magyarázata céljából tehát nem kell visszamenni régmult geológiai korszakokra, hanem a jelenlegi viszonyokat kell tanulmányozni.
Az ismertetett elméletek szorosan hozzátartoznak a madárvonulási probléma megértéséhez, bővítik a kutatók látókörét, újabb s mélyreható gondolatokat fakasztanak s a laikusokat is további megfigyelésekre serkentik. Egyelőre azzal a megállapítással kell megelégednünk, hogy a madárvonulás oka végelemzésében az a berendezés, hogy „Föld”-nek nevezett bolygónk tengelye ferde a „Nap” körül leírt pályájának a síkjára. Ameddig a földgömb le nem hűlt a mostani mértékére, addig ez a berendezés csak téli éjszakákat idézett elő a sarki vidékeken, de már ez is elég volt ahhoz, hogy ott az életet ideiglenesen megszüntesse s ezáltal vagy téli álomra, vagy pedig elvonulásra késztesse a szervezete révén arra szoruló állatfajt. A földgömb fokozatos lehűlése aztán szükségszerűleg magával hozta az évszakok változását s ezzel együtt annak a szükségességét, hogy azok a szervezetek, amelyek a melegebb évszakban megélhetést találtak valamely területen, azok a hidegebb évszak beálltával vagy ideiglenesen beszüntessék életműködésüket, vagy pedig oly területekre meneküljenek, ahol életműködésüket folytathatják.
Ez a menekülés a vonulás. Ha a Föld tengelye nem volna ferde a Nap körül leírt pályája síkjára, akkor nem volnának évszakok, tehát egy adott területen mindig egyformák volnának a megélhetési viszonyok, nem volna tehát szükség se téli álomra, se vonulásra.
A vonulás végső okának kutatásában tehát odajutottunk, hogy a madarak egy része azért kényszerül a vonulásra, mert a Föld tengelye ferde a Nap körül leírt pályájára, így különböző hőmérsékleti és táplálkozási viszonyokkal bíró évszakok keletkeznek. Ha lemondunk a végső ok és eredet kutatásáról és egyelőre megelégszünk a tények megállapításával, akkor a Földnek ebben a ferde tengely állásában éppen olyan egyszerű, mint célszerű berendezést kell látnunk arra nézve, hogy egy adott területet minél jobban ki lehessen használni a szerves lények, „az élet” számára. A kedvezőtlen évszakban ezeknek a szervezeteknek egyik része ideiglenesen beszünteti életműködését, másik része eltávozik, a kedvező évszakokban aztán részben új életre kelve, részben visszatérve a faj szaporítása céljából sokkal jobban kiaknázhatják a terület nyujtotta megélhetési lehetőségeket, mint az évszakok váltakozása nélkül. A forgási tengely ferde állása következtében egyrészt nagyobb formagazdagságot, másrészt nagyobb fajállományt lehet elérni. Nagyon érdekes vizsgálat volna az, amely arra vonatkoznék, hogy a föld tengelyének 23° fokot kitevő elhajlása a merőlegestől ezen a téren a legkedvezőbb helyzetet jelenti-e. A természet tapasztalás szerint maximumokkal és minimumokkal operál, pl. minimális területen maximális létszám s így nem lehetetlen, hogy ez a 23° fokos elhajlás biztosítja azokat a viszonyokat, amelyek lehetővé teszik a szerves lények optimális létszámát a rendelkezésre álló megélhetési területeken.
Idáig eljutva a madárvonulási kérdés ismertetésében azt a kevéssé bíztató eredményt kell megállapítani, hogy a kutatás előrehaladásával és elmélyülésével a megoldásra váró kérdések száma nem hogy fogyna, hanem még inkább növekszik és pedig nemcsak mennyiségileg, hanem minőségileg is. A legnehezebb még megoldatlan


 Brehm: Az állatok világa / A MADÁRVONULÁS
http://mek.oszk.hu/03400/03408/html/919.html[2020. 10. 21. 17:17:10]
kérdések szinte beláthatatlan sora torlaszolja el a probléma megoldása felé vezető utat s az a látszatja van a dolognak, hogy ez a megoldás mindig messzebbre és messzebbre távolodik tőlünk, éppen úgy, mint ahogyan az álló csillagok is annál kisebbeknek látszanak, minél erősebb nagyítással bíró távcsöveken át nézzük azokat. Nem szabad azonban csüggedni, mert ha az út végét nem is látjuk s nem is érjük el soha, az út mentében végtelen változatossággal annyi csodás kilátás nyílik a Természet gyönyörű tüneményeire, elképzelhetetlenül bölcs berendezéseire és mélységes igazságaira, hogy érdemes ezen az úton akár a megsemmisülés felé haladni...
A MADARAK SZERVEZETÉNEK ÉS ÉLETÉNEK
ÁLTALÁNOS ÁTTEKINTÉSE TARTALOM A MADARAK VÉDELME


 Brehm: Az állatok világa / A MADARAK VÉDELME
http://mek.oszk.hu/03400/03408/html/920.html[2020. 10. 21. 17:17:23]
A MADÁRVONULÁS TARTALOM MADÁRMENHELYEK
A MADARAK VÉDELME
Írta: CSÖRGEY TITUS
A madárvédelem egyrészt a még meglévő madárállománynak mint etikai és esztétikai értéknek lehetőségig való megóvására törekszik és ezt a részben nemzetközi megállapodásokon alapuló törvényekkel iparkodik elérni. Másrészt pedig a kert-, erdő és mezőgazdaságra kiválóan hasznos madárfajok mesterséges megtelepítésével és szaporításával foglalkozik. Ez utóbbinak, tehát a gyakorlati madárvédelemnek célja: annak az egyensúlynak legalább részben való helyreállítása, amely egykor a növényvilág, valamint a rovar- és madárvilág között fennállott és amelyet az őstermészet rovására terjeszkedő ember – a saját kárára erősen megzavart. Azáltal ugyanis, hogy egyre nagyobb területeket vett mező- és kertgazdasági művelés alá, zárt tömegekben termelve ugyanazokat a növényeket, egyes növényevő rovarok elszaporodását akaratlanul is maga segítette elő. Annál is inkább, mert az erdők és bokrosok egyidejű írtásával, a megmaradt erdőségeknek modern kezelési módjával, hasonlóképpen a gyümölcsösöknek műkertekké való alakításával egyre több rovarevő madarat fosztott meg a fészkelés lehetőségétől. Mindenképpen a rovaroknak kedvezett tehát a madarak rovására.
Mindennek természetes következménye a káros rovarok oly mértékű elszaporodása, amellyel egyedül emberi erővel, a madarak mesterségesen is fokozott segítsége nélkül megküzdeni nem tudunk.
A gyakorlati madárvédelem azonban, noha elsősorban gazdasági érdekeket szolgál, egyben a tisztán ideális célokat követő, a madarat is belefoglaló természetvédelemnek is egyik szerves alkotórésze mondhatjuk legbiztosabb alapja is. Tapasztalat szerint ugyanis a madárral eleinte talán csakis anyagi érdekből történő foglalkozás a megismerés révén idővel az önzetlen madárszeretet terén is megtermi gyümölcseit.
Bizonyság erre a madárvédelem története. Ugyanis már az elmúlt századokban is akadtak egyes melegszívű természetbarátok, köztük a mi nagy Petényi Salamonunk is, akik a madaraknak tisztán önmagukért való védelme érdekében szót emeltek. Ámde tapasztalat szerint tömegmozgalommá csak akkor fejlődött a madárvédelem, amikor azt Berlepsch János báró, türingiai nagybirtokos és huszártiszt egy egész hosszú élet munkássága árán gazdasági, gyakorlati alapon megszervezte és példájával világszerte meghonosította!
E világmozgalom a kétségtelen anyagi eredményeken kívül csakhamar az erkölcsi téren is éreztette hatását, amennyiben a hasznos madarak mesterséges megtelepítésével és szaporításával való foglalkozás, különösen a gyermekek körében, oly kiváló nevelőeszköznek bizonyult, amely alkalmas arra, hogy a természet szépségei iránt fogékonyabb, szebb lelkületű új generációt fejlesszen, tehát az önzetlen természetszeretet számára is utat nyisson az emberi szivekhez.
Az embernek a természet rendjébe való erőszakos beavatkozása legerősebben azokat a rovarevő madarakat sújtotta, amelyek nem fák vagy bokrok ágai közt, hanem – mint a cinegék, csúszkák, rozsdafarkú fülemülék stb. természetes vagy harkály-vájta faodvakban fészkelnek s ilyenek híjján hontalanokká váltak. Védelmüket tehát a természetes fészkelőhelyeknek mesterséges fészekodvakkal való pótlásával kell megalapoznunk.


 Brehm: Az állatok világa / A MADARAK VÉDELME
http://mek.oszk.hu/03400/03408/html/920.html[2020. 10. 21. 17:17:23]
Madárvédelem. A mesterséges fészekodu.
A legtökéletesebb ily műodvakat Berlepsch J. bárónak köszönjük, aki igen helyesen a természetes harkályodvakat vette mintául. E műodu természetes, kérges fatörzsdarab, a harkályodvak méreteinek megfelelő zacskós üreggel, melybe a hűen utánzott röplyuk szájadzik. Az odu fedele a M. Kir. Madártani Intézet kezdeményezésére most már Németországban is könnyen leemelhető szerkezetű, hogy az időnként szükséges tisztogatás lehetővé tétessék.
A fészekodvakat erdőkben, parkokban, kertekben fákra, fák vagy bokrok közé állított cölöpökre, kerítésoszlopokra, kertre néző házfalakra szegezzük 1 métertől 4 méterig terjedő, kivételesen nagyobb magasságba, lehetőleg délre vagy keletre nézően.
Madárvédelem. - Gyümölcsfa karójára szegezett odu.
Kiegészítheti ezt a kerti építmények téglaréseinek fészkelőhellyé való alakítása oly deszkabetéttel, amely a tisztogatás céljából kihúzható.


 Brehm: Az állatok világa / A MADARAK VÉDELME
http://mek.oszk.hu/03400/03408/html/920.html[2020. 10. 21. 17:17:23]
Deszkabetét téglarés-oduhoz.
Az odvakat ugyanis évenként legalább egyszer, ősszel ki kell tisztogatnunk, eltávolítva és elégetve a használt fészekanyagot a bennük tanyázó élősdiekkel együtt. Ezzel érjük el, hogy az ilyen, tiszta, száraz és élősdiektől mentes műodvakba szívesebben települnek a madarak, semmint az élőfában lévő, nyirkos és gyakran élősdiektől hemzsegő, elhagyott harkályodvakba vagy korhadás folytán keletkezett üregekbe.
Nem elég azonban csupán a fészkelő alkalmatosság pótlásáról gondoskodnunk. Odulakó madaraink javarésze ugyanis – köztük a gyümölcstermelésre leghasznosabb cinege – a telet is nálunk tölti és a táplálékát elzáró ólmos esők vagy hóviharok napjain tömegesen pusztul el. E veszélyt úgy hárítjuk el, hogy esőtől és hófuvástól feltétlenül megóvható készülékekbe rakott olajtartalmú magvakkal – tök, napraforgó, kendermag – és faggyúdarabokkal segítjük át madarainkat a nehéz napokon. E téren is Berlepsch volt az úttörő. Készülékeinek asztalkáját körülfutó üvegkeret védi a hófuvástól. Ily szerkezetű a magyar „galambducetető” is.
"Galambdúc"-etető, etető eresszel kiegészítve. Csörgey: Madárvédelem című fejezethez.
Ennek aljához ágakra borított gyékényből „tetőereszt” is kapcsolhatunk. Fönn, a ducatetető asztalán a cinegéket, csúszkákat stb. tarthatjuk jól olajos magvakkal, lenn pedig a pintyek, sármányok, búbospacsirták és feketerigók


 Brehm: Az állatok világa / A MADARAK VÉDELME
http://mek.oszk.hu/03400/03408/html/920.html[2020. 10. 21. 17:17:23]
számára teríthetünk asztalt. A magevőknek maghulladékot adhatunk, a rigóknak pedig deszkára rakott főtt ételmaradékot, rizst, sült almát, vagdalt aszaltszilvát és ősszel gyüjtött bogyókat. Csak kenyérmorzsával ne etessünk, mert ez nyirkos időben fedél alatt is megsavanyodva, halálos bélhurutot okozhat.
Jól beváltak a kertre néző ablakokra szerelt kis etetők is, melyek vendégeiben a szobából gyönyörködhetünk. Számos mintájuk közül az „alulnyíló ablaketetőt” mutatjuk be, melynek bejárójára a tetőről lecsüngő fél dióval hívjuk fel a madarak figyelmét.
Madárvédelem - Alulnyíló ablaketető legújabb mintája.
Madárvédelem - Alulnyíló etető nagyobb mintája, verébhárító fonálkereszttel.
A téli etetés, valamint a fészekodvak nyujtotta éjjeli menedék biztosítása a legjobb módja annak, hogy a cinegéket több más odulakó fajjal együtt ott is megtelepíthessük, ahol azok eddig nem fészkeltek. A téli etetéssel juttathatunk továbbá a cinegék téli tisztogató munkájából oly területeknek is, amelyek valamely okból e madarak nyári megtelepülésére nem alkalmasak, mint például egyes, erdőktől távol eső gyümölcsösök, házak közé ékelt kertek és hasonlók. E madarak ugyanis a téli etető környékén is állandóan rovartáplálék után kutatnak. A fák kérgének, a karóknak, tőkéknek, kerítésoszlopoknak repedéseiből a télire odabúvó rovarokat, azok bábjait és petéit elpusztítva, épp ilyenkor végzik a leghatásosabb munkát. A lepkepeték egy részét ugyan látszólag változatlan állapotban ürítik ki; ámde az ily petékből – gondos vizsgálatok bizonysága szerint – sohasem kel ki hernyó.
Az ember okozta változások a fákon és bokrokon fészkelő madarakat is súlyosan érintették. Erdeink egyre jobban kivetkőznek természetes jellegükből, bokrosaink nagy része kiirtatott, ami pedig élő sövény vagy kerti csoportozat alakjában megmaradt, csak részben felel meg a madár igényeinek. Mert ne higyjük, hogy a madárnak minden


 Brehm: Az állatok világa / A MADARAK VÉDELME
http://mek.oszk.hu/03400/03408/html/920.html[2020. 10. 21. 17:17:23]
bokor jó! Csak ott települ meg, ahol fészke befogadására alkalmas ágcsomó van és ahol földig érő lombozat kelti benne a biztonság érzetét.
E hiányokon úgy segítünk, hogy alul kiritkult bokrosainkat sűrűn tartott bokorgyűrűvel vesszük körül, élősövényeinket kúpalakú átmetszetben neveljük, a túlságosan sűrű ágpamatokat megfelelőleg kiritkítjuk, vagy ezek híján mesterségesen fejlesztünk ágcsomókat.
Madárvédelem - Ágcsomónevelés Berlepsch szerint.
E téren is Berlepsch vezet, aki a csúcshajtásokat egy-egy rügykoszorú fölött csonkítva, a sugarasan előtörő hajtásokat ismételten visszavágva, ideális tökéletességű ágcsészéket nevelt. Ezzel és mindig többsoros élősövényeinek befelé emelkedő szabásával érte el, hogy mintatelepén oly tömegben fészkel a bokorlakó énekesmadár, aminőt sehol másutt nem találunk.
Madárvédelem - A csokoralakú bokor átidomítása földig leveles bokorrá.
Legegyszerűbb „madárvédelmi ültetvény” is 3-soros; középen az ágcsomókat tartó „törzsbokrokkal”, kétoldalt alacsonyabb, sűrű „védőbokrozattal”, amelyet időnként tőre metszet, hogy árnyékával a törzsbokrokat ki ne ritkíthassa. Kiváló eredményt ért el a kettős sorban nevelt lucfenyővel is, amelyet vezérhajtásának háromévenként végzett csonkításával kényszerített harántul való terjeszkedésre. Az így keletkező zárt, örökzöld boltozat elsőrendű téli menedéket is nyujt.
Madaraink megtelepítésének mindezeken felül az ivó és fürdő alkalmatosság is fontos eszköze, amely kivált vízben szegény vidékeken messze környék madarát hozzánk csalogatja és a legkedvesebb jelenetekben mutatja be. A medence vize lassan mélyedjen, hogy benne a madár veszély nélkül fürödhessen. A vizet vagy szökő sugárral és túlfolyással frissítjük, vagy nyelőgödörbe bocsátjuk le naponként.


 Brehm: Az állatok világa / A MADARAK VÉDELME
http://mek.oszk.hu/03400/03408/html/920.html[2020. 10. 21. 17:17:23]
Madárvédelem - Madáritató és fürdő szerkezete. A babapusztai Fernbach-parkból.
A telepítés módjai után lássuk már most azoknak két legfőbb hátráltatóját is. Egyik a veréb, a másik a macska. A házi és mezei verébtől nemcsak odulakó madaraink szenvednek, amennyiben fészkelő helyüket erőszakkal elfoglalja, hanem a bokorlakó énekesek is, amelyeket civakodó, lármás természetével üldöz el körünkböl. A műodvak röplyukának 28 milliméterre való szűkítésével csak fél eredményig jutunk, mert az ily oduba csak a ritkább kék- és barátcinege fér be, a számánál fogva legfontosabb széncinege már nem. Vagy az odvak számát kell tehát annyira növelnünk, hogy a cinegéknek is jusson belőle, vagy az odvak 1/3 részét kell fák és bokrok közé állított karókra alacsonyra – 1–1 1⁄4 m-nyire – helyeznünk, ahova a cinege szívesen lemegy, a veréb már ritkán. Ily helyeken a fészekodvakat tavasszal is revideálnunk kell, eltávolítva a szalmából és tollakból magasra halmozott verébfészkeket, de csak akkor; amikor már a 4–5 tojás is bennük van! Ahol seregesen laknak, a téli etetést is zavarják. A nyitott asztalú „ducetetőkbe” ily esetben napraforgó vagy kendermag helyett tökmagot rakunk. Ezt nem kedveli a veréb. Az alulnyíló etetőket pedig fonálkereszttel védjük meg hivatlan vendégeiktől.
Igaz ugyan, hogy a veréb is, kivált a kis mezei veréb, szorgalmas rovarirtó. Elhatalmasodását mégis gátolnunk kell a nála hasznosabb fajok érdekében. Kivételt csak ott tehetünk, ahol a cinegék valamely okból meg nem telepíthetők s így a rovarirtást a verebekre kell bíznunk.
A macska a verébnél is sokkalta veszélyesebb ellensége a madárvilágnak. Nemcsak a földön, bokron, fán fészkelő; hanem az odvakban lakó fajok sincsenek tőle biztonságban. A különálló fákon, magas cölöpökön lévő műodvak még csak megvédhetők előle, tövises gallyak koszorújával vagy lefelé nyitott sodronyfonat-tölcsérrel. A bokorlakók védelme azonban csakis a kóbor macskák erélyes üldözésével és a háznál lévőknek május-június havában zárva tartásával lehetséges. Tömérdek oly park és kert van, amelynek különben alkalmas bokraiban egyedül a macskák miatt nem települ meg a fülemüle és poszáta. Ez, a miénknél melegebb égöv alól hozzánk telepített ragadozó különben mint a legfélelmetesebb gyermekbetegségek terjesztője, az emberi életnek is állandó veszedelme.
Mindenképpen érdekünk tehát, hogy csak a legszükségesebb számban élhessen környezetünkben.
E vázlatos ismertetéshez még csak annyit fűzök, hogy a madárvédelmi mozgalmaknak hivatalos szerve a m. kir. földmívelésügyi minisztérium által fenntartott M. Kir. Madártani Intézet (Budapest, II., Herman Ottó út 15.), amely a propagandát tudományos és népszerű kiadványainak terjesztésével, levélbeli felvilágosításokkal, szakmúzeumában, valamint a vidéken is tartott előadásokkal szolgálja.
A MADÁRVONULÁS TARTALOM MADÁRMENHELYEK


 Brehm: Az állatok világa / MADÁRMENHELYEK
http://mek.oszk.hu/03400/03408/html/921.html[2020. 10. 21. 17:17:34]
A MADARAK VÉDELME TARTALOM A SZOBAMADARAK TARTÁSA
MADÁRMENHELYEK
Írta: SCHENK JAKAB
Az emberiség állandó és nagyarányú szaporodása folytonosan fokozódó táplálékszükségletet igényel s ezért mindig újabb és újabb területeket kell a tápláléktermelésbe belevonni. Minden ilyen újabb területnek mívelés alá való vétele, a közlekedés céljára való megnyitása, hontalanná teszi az eladdig ott békességben és harmóniában együttélt állati és növényi társadalom legnagyobb részét. Egyesek alkalmazkodnak a megváltozott viszonyokhoz, így üggyel-bajjal megmaradnak, mások viszont haszonélvezői lesznek az új területnek, amelyeken sokszor oly mennyiségben szaporodnak el, hogy valóságos isten csapásává válnak és súlyosan veszélyeztetik az ember számára megindított tápláléktermelést s irtó hadjáratot kell indítani ellenük. Az újonnan mívelés alá fogott területek őslakosságának legnagyobb része azonban pusztulásra van ítélve.
Azonban nemcsak a létföltételek erőszakos megváltoztatása, hanem egyes fajok folytonos kérlelhetetlen üldözése akár húsuk, akár dísztollaik miatt – ugyancsak megritkíthatja azok állományát, sőt egyes esetekben már is azok teljes pusztulását, kihalását idézte elő. így például a Dodo, a Mauritius szigetén élt óriásgalamb az emberi kapzsiságnak esett áldozatul, úgyszintén a hajdan millió számban előfordult amerikai vándorgalamb, míg a kócsagot, a paradicsommadarat, a kolibrit a divatőrület fenyegeti végpusztulással.
Ameddig csak kevésbbé feltünő, főleg esztétikai hatást ki nem váltó fajokról van szó, addig csak az illetékes szakemberek búsulnak azon, hogy ismét kipusztult egy faj, de ha föltűnően szép vagy a hagyományok útján a köztudatba került állatfajok vannak veszélyeztetve, mint például Amerikában és nálunk a kócsag, vagy Hollandiában a kanalas és vörös gém, új-Guineában a paradicsommadár stb., akkor a szakemberek vészhírei alapján sokszor a társadalom is megmozdul és követeli ezeknek a pusztuló fajoknak a megmentését. Egyes fajoknál elegendő az, hogy védelem alá helyezik, tiltják lelövését, a madaraknál egyúttal tojásaik, fiókáik elszedését. Igen sok madárfajnál azonban ez az intézkedés egymaga nem tudná a pusztulást megakadályozni, hanem az is szükséges, hogy megfelelő táplálkozási és fészkelési területeket biztosítsanak számukra.
Ez a megfontolás vezetett azután először az úgynevezett „Nemzeti Parkok”, majd ennek folyományaként a „madármenhelyek” – angolul „bird sancturies” (madárszentélyek), németül „Vogelfreistätten” szervezésére. A Nemzeti Parkok is tulajdonképpen madármenhelyek, csak annyiban különböznek ezektől, hogy nemcsak madaraknak nyujtanak menhelyet, hanem a területen előforduló valamennyi élő lénynek (csak ha nagyon károsnak mutatkozik valamelyik, akkor irtják, illetve csökkentik). Sőt nemcsak az élő lények pusztítása van tiltva, hanem a talajalakulatokkal szemben is tilos minden emberi beavatkozás. Így például Amerikában lehetetlen volna a dunántúli Sághegy gyönyörű csonka kúpjának, az egész Kemenesalja jellegzetes alakulatának a lebányászása, vagy a Badacsony csodaszép sziluettjének a megbontása.
Minthogy úgy a Nemzeti Parkok, mint pedig a madármenhelyek létesítése nemcsak érzelmi és etikai, hanem elsősorban pénzkérdés, azért természetesnek kell találnunk, hogy ezt a mozgalmat Amerika karolta föl a legnagyobb és leghathatósabb mértékben. Ott az állam birtokában óriási ősállapotban levő területek voltak, amelyek fölött egyrészt korlátlanul rendelkezett, másrészt jövedelmet is alig hoztak, úgyhogy aránylag könnyű dolog volt azokból Nemzeti Parkokat alkotni. Így a világhíres Yellowstone Nemzeti Park, mely 8678 négyzetkilométer terjedelmű, 1872-ben létesült, 1885-ben követte ezt a 4665 négyzetkilométer terjedelmű Rocky Mountains Park, 1890-ben pedig a 2914 négyzetkilométeres Yosemite Nemzeti Park.
A Nemzeti Parkok létesítése után aztán sor került a madármenhelyek létesítésére is. Ezeket majd alább ismertetem.
Mindez már akkor történt, amikor nálunk csak a pusztában elhangzó kiáltásként jelentkezett egy-egy fölszólalás a pusztulásra, kihalásra ítélt madárvilág érdekében. Pedig a magyar madárvilág is óriási változáson ment keresztül az idők folyamán. A folyamszabályozás és belvízlecsapolás a legkisebb mértékre vetette vissza a hajdani vízi madárvilágot, amely jelenleg csak szegényes maradványokban tengődik egyes területeken s ezeken is belátható időn


 Brehm: Az állatok világa / MADÁRMENHELYEK
http://mek.oszk.hu/03400/03408/html/921.html[2020. 10. 21. 17:17:34]
belül fenyegeti őket a többtermelés, a termőföld után való vágyakozás. A természetvédelem első csíráját Csokonai Vitéz Mihály 1790-ben megjelent egyik dialógusában találhatjuk. A bagoly és kócsag beszélgetése közben utóbbi leírja, hogy milyen rettentő mértékben pusztítják Magyarországon a víziszárnyasokat. Az emberek abban látják a hazafiságot, hogy mennél nagyobb gém- vagy darutollcsomót hordoznak a kalapjukon, vagy a süvegükön. Ezért kell kipusztulnia a szegény gémnek és kócsagnak. Az 1880-as évek elején Fényes emelt szót egyik pusztuló természeti emlékünk; az erdélyi havasokban; főleg a Retyezáton élő szakállas saskeselyű érdekében. Az első fontosabb propagandairatot Sajó Sándor írta 1905-ben, Kaán Károly 1909-ben és 1914-ben szintén adott ki propagandafüzeteket; de ezek mellett erélyes kézzel a gyakorlatban is át akarta vinni a természetvédelmet, de ebben az időközben kitört világháború megakadályozta.
Úgy látszott, hogy a világháború, majd az összeomlás és forradalom okozta zűrzavar miatt hosszú időre el kell temetni a magyar természetvédelmi törekvéseket; de a sors kedvezése folytán a porba sujtott remények nemcsak újra éledtek, de váratlan örömteljes meglepetésként „a kócsagok hajdani és jelenlegi fészkelőtelepei” című, német nyelven is megjelent dolgozatom visszhangjaként sok száz holland forintnyi külföldi pénzadomány érkezett az utolsó magyar kócsagtelep védelmére. Drijver János, az Amsterdam székhellyel működő hollandi madárvédelmi társaság titkárának nagyarányú propagandája alapján indult meg az a mozgalom, amelyhez azután Warga Kálmán egyik ujságunkban kiadott felhívása alapján a magyar közönség is csatlakozott élükön vitéz nagybányai Horthy Miklós kormányzó úr Ő Főméltósága nagyobb összegű adományával, úgyhogy 1922-ben a reménytelenül sivár bel- és külpolitikai állapotok közepette megtehettem azt, amit még a legboldogabb békeesztendőkben se remélhettem, hogy állandó kócsagőrt alkalmaztam a kisbalatoni utolsó magyar kócsagtelepen:
Azóta úgy a kül- mint a belföldi adományok kifogytak, de a kócsagőr most is teljesíti hivatását, mert a magy. kir. földmívelésügyi minisztérium mindenkori vezetője a kérdés fontosságának elismerésében évenként bizonyos összeget áldoz a magyar madármenhelyek őrzési költségére.
A kisbalatoni kócsagtelepen kívül állami őrzés alatt van még Ürbőpuszta, ahol különböző gázlómadarak részesülnek védelemben.
Sajnos; mind a két állami védterületen lecsapolási munkálatok folynak, amelyek vége és eredménye egyelőre még beláthatatlan.
Igen örvendetes jelenség, hogy az állami őrzés nyomán magán madármenhelyek is keletkeztek. Így Frigyes királyi herceg Ő Fensége sátorhelyi uradalmában évek óta védelem alatt áll a réti sas és fekete gólya, ugyanez a helyzet a kalocsai érseki uradalomban és báttaszéki alapítványi erdőkben. Mint nagy reményekre jogosító kezdeményezést a kunszentmiklósi vadásztársaság határozatát kell kiemelni: megtiltotta területén a rendkívül hasznos és Magyarország egyik híres madártani specialitásának, a kékvércsének a lövöldözését, amely eddigelé szinte céltáblául szolgált a kezdő és vasárnapi puskások lövőgyakorlatainak.
Mindezek alapján örömmel meg kell állapítani, hogy a madármenhelyek létesítésének annyira kívánatos és szükséges folyamata már nálunk is megindult, de éppen olyan élénk sajnálattal kell megállapítani azt is, hogy mindezideig Magyarországon nincsen egyetlenegy olyan terület, amely megfelelne az igazi „madármenhely” fogalmának. Az említett területek bármelyikében a védelmet máról holnapra meg lehet szüntetni, mindegyikben oly munkálatokat lehet kezdeményezni és végrehajtani; amelyek teljesen megváltoztathatják eddigi természetrajzukat, úgyhogy az ott lakó ritka és érdekes madárvilág máról holnapra földönfutóvá válhatik.
A külföldön ezzel szemben vannak már régen és sok helyen ismert igazi végleges madármenhelyek, amelyek legfeljebb elemi csapásoktól szenvedhetnek, de az emberi beavatkozástól véglegesen mentesek, mert részben államtulajdont alkotnak, melyet a törvény véd, részben madár vagy természetvédelmi társaságok magántulajdonát alkotják s így fönnmaradásuk biztosítva van.
Az alábbiakban egész röviden ismertetem a különböző államokban létesített madármenhelyeket.
A madármenhelyek létesítését célzó mozgalom az Északamerikai Egyesült-Államokban érte el a legnagyobb eredményeket. A mozgalmat az amerikai kócsagpusztítás indította meg. A divatirányító tényezők a vízimadarak, főleg a kócsag gyönyörű dísztollainak viselését tették kötelezővé a hölgyvilág számára s így ezeknek a tollaknak a beszerzése jó jövedelmi forrás lett, úgyhogy igen sokan erre az üzletre vetették magukat, s nehány esztendő folyamán óriási mértékben apasztották, helyenként teljesen kipusztították a hajdan jelentékeny kócsagállományt.


 Brehm: Az állatok világa / MADÁRMENHELYEK
http://mek.oszk.hu/03400/03408/html/921.html[2020. 10. 21. 17:17:34]
Egyes helyeken ugyan őriztették a kócsagokat, de a dísztollvadászok több ízben az őröket is meggyilkolták, csakhogy hozzájussanak a drágán értékesíthető tollakhoz.
Ezek a jelenségek rendkívül fölháborították az amerikai közönséget, úgyhogy valósággal a közvélemény nyomására indult meg a madármenhelyek létesítésére vonatkozó mozgalom. Roosevelt elnök 1903-ban kezdte meg az állami területeken a madármenhelyek létesítését. 1928 végéig kb. 70 állami madármenhelyet rendeztek be az Egyesült-Államokban, amelyek területe 2 és 40.000 kat. hold között váltakozik. Ezeken a madármenhelyeken főleg vadrécék, vadludak, gödények, kárókatonák és batlák részesülnek védelemben.
Az állam mellett a hatalmas taglétszámmal bíró és rendkívül gazdag és agilis „Audubon Society” is tart fenn 40 madármenhelyet, amelyeken kócsagot, különböző gémfajokat, batlákat, sirályokat, cséreket stb. részesítenek védelemben. A legjelentékenyebb ilyen védterület vagy menhely a „Rainey Wild-Life Sanctuary” Louisiana államban, amely 40 négyszögmérföld területű. Itt folytonosan cirkálnak az őrzőjáratok, hogy a zavaró elemeket távoltartsák, azonkívül mesterségesen tenyésztik a védett madárfajok táplálékát s rendszeresen etetik őket. Ezen a területen 131 madárfaj él s egyesek 20.000-es csapatokban telelnek.
A vízimadártelepek mellett vannak apró madarak számára fönntartott területek, amelyek túlnyomóan emberi települések közelében létesültek, hogy ott a lakosság a madárvédelmet elsajátíthassa. Ezekben mesterséges fészekodvakat és téli madáretetőket helyeznek ki, madáritatókat rendeznek be, ahol a védett madarak tehát minden életszükségleteiket megtalálják. A legnevezetesebb ilyen védterület a „Roosevelt Memorial” New-York mellett, Roosevelt síremléke közelében. Mindezeken fölül az állam legújabban a vadászat céljaira szolgáló állatok részére is fölállított ily menhelyeket, ahol minden állat, tehát a madár is védve van. Kétségtelen, hogy az EgyesültÁllamok a 70 állami, 40 Audubon-társulati és számos magánberendezésű madármenhely számát tekintve vezetnek ezen a téren, különösen, ha tekintetbe vesszük azt, hogy ezeken kívül még 19 Nemzeti Parkban és 32 Nemzeti Védterületen is menedéket találnak a madarak, mert ezekben az ott lakó állatok bárminő pusztítása tiltva van.
A hatalmas terjedelmű Egyesült-Államok mellett egyik legkisebb ország az, amelyben a legnagyobb sikereket érte el a madármenhelyek létesítésére indított mozgalom, s ez Hollandia, ahol már szintén elég korán fogtak hozzá a pusztuló természeti emlékek megmentéséhez.
A legjelentékenyebb ilyen madármenhely az úgynevezett „Naardermeer”, amely 1400 hold terjedelmű és sok kanalas- és vörösgémnek, nádicinegének és tücsökmadárnak, több nádiposzátának a tanyája. Nagyjában emlékeztet a magyarországi híres velencei tóra. Ezt már 1906-ban vette tulajdonába a Németalföldi Természetvédelmi Egyesület.
A „Voorne’s Duin” kb. 1500 holdas gyönyörű fövény – „Düne” – és füves – „puszta” – terület, ahol gulipán, borzas cankó, dankasirály, folyami és törpe csér és bütykös ásólúd talál menedéket. A terület ajándékozás útján jutott az Egyesület birtokába.
Ezeken kívül még kb. 15 madármenhely van Hollandiában, főleg Texel-szigeten, amelyeken cankók, bibicek, godák, sirályok, lilék stb. részesülnek védelemben. Hogy milyen nagyszerű eredményekkel jár ez a nagyfokú védelem, azt személyesen is tapasztalhattam Texel-szigetén, ahol a védterületet átszelő utak mentén az egyébként óvatos és vad vízimadarak rá se hederítettek a járókelőkre, kerékpárosokra és autókra. Az egyik töltésen végigvezető műuton volt a borzas vagy pajzsos cankók küzdő tanyája. Körülbelül egy óráig figyeltem őket 50 lépésnyi távolságból, miközben legalább 5 percenként autó száguldott végig az úton. A cankók oldalt kitértek s a következő pillanatban már újra leszállottak a küzdőtérre a folytatták bohókás lovagtornájukat, mintha mi sem történt volna.
Németországban is igen jelentős madármenhelyek vannak az északtengeri szigeteken. A legszebb és legjelentékenyebb ilyen terület az úgynevezett „Memmert”, amely 1907 óta áll védelem alatt. A védelem eredménye valóban csodálatos volt. 1907-ben még csak 1000 vízimadár fészkelt itt – főleg sirályok és csérek 1923-ban pedig már közel 10.000 fészkelő párra emelkedett az állomány. Hasonló méretekben emelkedett a fészkelő párok száma Mellum, Trischen és Norderoog állomásokon, minek következtében pl. az ezüstsirály állománya az 1906. évi 5000 párról 17.000 párra emelkedett 1923-ig. Németországban ezek a menhelyek részben az állam, részben magánosok tulajdonában vannak. Utóbbiak főleg bérletek, melyek úgy keletkeztek, hogy régebben ezeket a madártelepeket bérbeadták a tojás hasznosítása végett. Magától értetődik, hogy a bérlő


 Brehm: Az állatok világa / MADÁRMENHELYEK
http://mek.oszk.hu/03400/03408/html/921.html[2020. 10. 21. 17:17:34]
igyekezett lehetőleg kizsákmányolni a területet s azon volt, hogy minél több tojást elszedjen eladás végett, ami ennek a madárvilágnak a rohamos pusztulását vonta maga után. Így pl. Borkum-szigetén 1869-ben még 7000 sirálypár fészkelt, 1907-ben pedig már csak 2000. A madárvédelmi Egyesületek aztán kibérelték ezeket a fészkelő területeket, persze hasznosítás és tojásszedés nélkül, minek következtében aztán az állomány örvendetesen megnövekedett.
Angliában is jelentős mozgalom indult meg a madármenhelyek szervezése terén, így pl. London nagy parkjai, élükön a Hyde-parkkal kimondott védterületek, amelyek rendszeres őrizet és megfigyelés alatt állanak. Már 1895ben alakult „az ország természeti szépségeit védő nemzeti egyesület”, amelynek jelenleg már 120 védterülete van. Magánemberek is nagyon fölkarolják az ügyet, azonkívül van 18 olyan grófság, amely egyes területeket madármenhelyeknek minősített s ebből a szempontból kivonta azokat a tulajdonosok szabad rendelkezése alól, úgyhogy ezek tartoznak tűrni az őrzést és maguk is alá vannak vetve a madarak őrzésére vonatkozó rendelkezéseknek.
Állami tulajdonban levő madármenhely azonban Angliában sincs még.
Svájc is azok közé az országok közé tartozik, ahol a madármenhelyek ügyét igen lelkesen fölkarolták. Igen sok itt a madármenhely, de többnyire csak kisebbméretű. A legfontosabb a sempachi és kaltenbrunneri.
Európa egyéb országaiban a mozgalom még kevés tért hódított, pedig már Ausztráliában és Dél-Afrikában is jelentékeny érdeklődés fordul a madármenhelyek létesítése felé, Canada meg szinte versenyez az EgyesültÁllamokkal abban, hogy minél több madármenhelyet létesítsen.
Magyarországon eddig még állami madármenhely nincsen, csak magánterületek vannak, ahol államilag fizetett őrök vannak alkalmazva a madárpusztítás megakadályozására. A legfontosabb terület a Kisbalaton, ahol 1922 óta kócsagőr van alkalmazva. Járandóságát kezdetben „A kócsagok hajdani és jelenlegi elterjedése” című, német nyelven is megjelent értekezésem visszhangjaként Drijver gyüjtése révén befolyt németalföldi pénzadományokból fedeztem. Miután ezek, valamint a jóval kisebb méretű belföldi adományok is elfogytak, a m. kir. földmívelésügyi minisztérium nyujtott segítséget, úgyhogy a kócsagőr alkalmazása belátható ideig biztosítva van: A kócsagállomány kezdetben örvendetesen gyarapodott, úgyhogy a kezdeti 10 párról fölment egészen 24 párig, majd újra alábbszállott s jelenleg újra csak 10 pár fészkel. A többi gém-féle állománya azonban lényegesen emelkedett.
A második államilag őrzött madármenhely a pestmegyei Ürbő puszta, régtől fogva híres vízimadár fészkelő tanya, amelyről már Bél Mátyás hírneves tudósunk azt írta az 1740-es években, hogy miriádszámra megy az a vízimadártojás, melyet innen a 40 napos bőjt idején Budára hoznak. Ezt a szokást a lakosság, sajnos, a legutóbbi időkig megtartotta s a „tikmonyázás”, a tavaszi bibictojásszedés oly méreteket öltött, hogy egy-egy tavaszon 15.000 tojást is szállított Budapestre valamelyik élelmesebb „tikmonyázó”. Jelenleg az ott működő madárőr a tojásszedést szinte teljesen megszüntette s a lakosság is lassan megszokja az új rendet, hogy a vadmadártojás nem közpréda. Ily módon az ott fészkelő gázlók, főleg bibic, cankó, nagy goda és széki csér, továbbá kis és törpe vízi csibe, kormos és fehérszárnyú szerkő, további fönnmaradása biztosítva volna, de úgy itt, mint a Kisbalatonon a többtermelés érdekében megkezdődtek a vízlecsapolások, amelyek az eddigi nádas mocsarakat, csuhus turjányokat, jószágjárásokat és legelőket gyökeresen átalakítják s ezzel hontalanná teszik az eladdig ott élő őslakosságot s új telepeseknek nyujtanak tanyát. Ürbő pusztán az 1928 év folyamán végzett vízlecsapolás még nem járt teljes eredménnyel, de a végpusztulás előreláthatólag már csak rövid néhány esztendő kérdése. A Kisbalaton sorsa még nincs eldöntve. Még van remény rá, hogy meg lehet menteni.
A két államilag őrzött madármenhely mellett vannak aztán szépszámmal magán védterületek. Ide tartozik elsősorban Frigyes királyi herceg ő Fensége sátorhelyi uradalma Mohács vidékén, ahol szigorú kíméletben részesülnek a pusztuló réti sas, valamint a dunai ligetek jellegzetes őslakója, a fekete gólya. Ugyanezek a fajok részesülnek védelemben a báttaszéki vallásalapítványi uradalomban, valamint a kalocsai érsekség dunamenti erdeiben. Bócsa községben a gulipán és gólyatöcs Egy-egy kisebb telepe részesül védelemben egy ott lakó kisgazda részéről s a kúnszentmiklósi vadásztársaság elhatározta, hogy a területén lévő leshegyi kékvércse-telepet védelem alá helyezi és az ott lakó csősszel őrizteti.
A madármenhelyek létesítésének nemes eszméje láthatólag hazánkban is mindinkább tért hódít s remélhető, hogy a példaadás hatása alatt majd mindinkább szaporodik a magán védterületek száma. Lassanként majd megindul a


 Brehm: Az állatok világa / MADÁRMENHELYEK
http://mek.oszk.hu/03400/03408/html/921.html[2020. 10. 21. 17:17:34]
lelkek átalakulása is, úgyhogy a káros madarak közül is csak azokat irtják majd, amelyek állományát az irtás nem veszélyezteti, ellenben kíméletben részesülnek azok a fajok, amelyek bár életmódjuk alapján károsak, de csekély számuknál fogva legfeljebb csak alkalmi károkat és bosszúságokat tudnak okozni, országos szempontból azonban a kár tekintetében jelentéktelenek. Ez az egyénileg gyakorolt védelem azonban nem elegendő bizonyos fajok pusztulásának a megakadályozására. Ehhez szükséges a „madármenhely”, a kizárólag az ember számára termelő „kultúrsivatagok” között néhány oázis, amelyeken megmarad a természet a maga őseredeti állapotában, mert csak úgy biztosíthatja az ott lakó szervezetek fönmaradását.
A MADARAK VÉDELME TARTALOM A SZOBAMADARAK TARTÁSA


 Brehm: Az állatok világa / A SZOBAMADARAK TARTÁSA
http://mek.oszk.hu/03400/03408/html/922.html[2020. 10. 21. 17:17:46]
MADÁRMENHELYEK TARTALOM FOSSZILIS ÉS KIHALT MADARAK
A SZOBAMADARAK TARTÁSA
Írta: WARGA KÁLMÁN, m. kir. kísérletügyi ornithológus
Bár tagadhatatlan, hogy a madár a legszebb és a leghasznosabb kint a szabadban: a Természetben, hol csapongó röptében és gondtalan ugrándozásában nem gátolja a szoba négy fala vagy bár aranyos, de szűkre szabott kalitkája. Azért mégis sokan vannak, akik madaraik énekében és viselkedésében állandóan szeretnek gyönyörködni a hogy ezt megtehessék, fogságban tartják őket, ahol figyelmes és aprólékos gonddal foglalkoznak velük, gondoskodnak kényelmükről és boldogan becézgetik.
De hát, kérdezik sokan, van-e egyáltalán jogosultsága a madarak fogságban tartásának, hiszen javarészt a leghasznosabb énekesmadarakat szokták kalitkában tartani, melyek közül az úgynevezett „lágyeleségűek” úgyszólván majdnem kizárólag rovarokkal táplálkoznak a szabadban a ezek valamennyien a törvényesen védett fajok sorába tartoznak? Kegyetlenség-e az erdők, mezők és kertek független lényeit legdrágább kincsüktől: szabadságuktól megfosztva szűk kalitkákban szobafogságra kárhoztatni?
Az első kérdésre nehéz a felelet. A magyar madárvédelmi törvény nem szól a szobamadarakról, de az eddigi szokás alapján komoly madárbarátok a hatósági engedélyt megkapták a szükséges madarak befogására.
A második kérdésre határozott nemmel kell felelnem, – de csak abban az esetben, ha igazi madárkedvelőről van szó. A cél és ok nélküli, illetve időleges és alkalomszerű madártartás, mikor a foglyul ejtett madár vagy a fészkéből kiszedett tehetetlen és fejletlen fióka csak átmeneti játékszerül szolgál, hogy azután rövid idő alatt elpusztuljon: föltétlenül elítélendő. Az ilyen madártartást valóban kegyetlenségnek kell minősíteni.
Ha azonban a fogságba jutó madár melegszívű természetbarát kezeibe kerül, ki azzal szeretettel és hozzáértéssel bánik, alkalmas helyen és módon tartja, megfelelő eledellel táplálja és figyelmes körültekintéssel gondozza: akkor viszont igazán csak túlzott skrupulózitás volna ezt a benső vonzalomból fakadó cselekményt kegyetlenségnek minősíteni.
A fogságban tartott madár különben viselkedésével és hangulatával maga cáfolja meg a madártartás ellenzőinek érveléseit. A helyesen tartott madár jól érzi magát kalitkájában, és ezt a jóérzését százféleképpen is kifejezésre juttatja: – fürge ugrándozásával, vidám énekével, a gondozójához való megható ragaszkodásának számtalan jeleivel. Számos példa volt már arra is, hogy a madár gazdája vissza akarván adni foglyának szabadságát: kiengedte azt kalitkájából, de a szabadon bocsátott madár újra meg újra visszatért gazdájához, sőt – egyenest a kalitkájába röppent vissza!
A madártartás általános ellenzőinek azt az érvelését se lehet elfogadni, hogy a szobamadártartás lényeges pusztulást idéz elő a hasznos madarak állományában. Hennicke szerint ugyanis már a régi búvárok, mint például Brehm és Liebe azt tapasztalták, hogy a szabadon élő madarak között a hímek jelentős számbeli túlsúlyban vannak a nőstényekkel szemben. Ennek folytán nem minden hím juthat párhoz, és éppen ez a körülmény idézi elő azokat a heves harcokat, melyeket a hímek a nőstények birtokáért folytatnak. És mivel a madárkedvelők énekük miatt éppen a hímeket tartják fogságban: úgyszólván önkénytelenül is hozzájárulnak a szabadon élő hímek és nőstények számarányának üdvös korrigálásához, miáltal közvetve a nőstények zavartalanabb kotlását és így a madárállomány szaporodását is előidézik. Igen sok madár a fogságban lelkiismeretes ápolás mellett szaporodik is, úgyhogy hovatovább azok fogása fölöslegessé válik.
A madártartás megengedhetősége mellett szól még az a körülmény is, hogy a madárkedvelők a fogságban tartott madarak szokásait közvetlenül megismerve: azok életjelenségeinek vonzó megnyilvánulásait a szabadban is figyelemmel kísérik, s azokat mindenképpen megszeretve: madárvédelem ügyének lelkes szószólóivá válnak.


 Brehm: Az állatok világa / A SZOBAMADARAK TARTÁSA
http://mek.oszk.hu/03400/03408/html/922.html[2020. 10. 21. 17:17:46]
A következőkben rövid vonásokban ismertetni fogom azokat a gyakorlati útmutatásokat és szakszerű tanácsokat, melyeket az öregen fogott madarak beszoktatása, a fiatalon szedett madarak felnevelése, a szobamadarak élelmezése, elhelyezése, ápolása, tenyésztése, végül a beteg madár felismerése körül a kezdő madárkedvelőknek ismerniök kell.
Az öregen befogott madarat faja szerint megfelelő kalitkában, egyedül kell elhelyezni. A madár a legtöbb esetben szabadulni igyekszik fogságából és a kalitka mellső rácsozatának, esetleg tetejének ugrálgatva: csőrtövét, sőt fejét, szárnyát és farkát is odaverdesi, miáltal állát és homlokát összevérzi, és rongálja. Hogy ezt elkerüljük, a madár szárnyvégeit erősebb cérnával összekötjük, a kalitkát pedig áttetsző zöld vagy világos kelmével letakarjuk, olykép, hogy azon a madár ne lásson keresztül, de a kalitka belseje azért ne legyen túlsötét. A kalitkában csak két ugrópálca legyen, a csészékben pedig beadjuk a vizet és eleséget. Ezután megfigyelés alá vesszük madarunkat. Megtörténik, hogy a kiéhezett madárnak az eleség láttára megjön az étvágya, és magától is enni kezd. Ez a jobbik eset. Megtörténik azonban, hogy a madár hozzá sem nyúl az eleséghez, sőt a vízhez sem. Ekkor mesterséges beavatkozáshoz kell folyamodni; a madarat tömni kell! A madarat a kalitkából kifogva, óvatos és könnyed, de azért határozott és biztos tartással a balkezünkbe vesszük, olymódon, hogy miközben háta tenyerünket éri, ujjainkkal csak gyengéden körülhatárolva fogjuk át a testét, nyakát pedig a mutató- és hüvelykujjunk által a kívánt szorosságban alkotott gyűrűben könnyedén rögzítjük, anélkül, hogy teste bármely pontjára is nyomást gyakorolnánk. A hüvelyk- és mutatóujjunk által alkotott gyűrű biztonsági zár gyanánt szolgál, mely nélkül a madár egyetlenegy erősebb szökkenés által képes kezünkből kisiklani. Ennek a biztos fogásnak, illetve kézbentartási módnak a begyakorlása fontos, mert a madár kézbevételének szükségessége sokszor felmerül. Arra igen vigyázzunk, hogy a madarat farkánál, szárnyánál, vagy lábánál meg ne ragadjuk, mert farka kiszakadhat, szárnya megrándulhat, lába kificamodhat igen könnyen. Már most a tömés úgy történik, hogy a kézben tartott madár csőrét jobbkezünk hüvelyk- és mutatóujja közé véve: hüvelykünk körmét gyöngéden a két káva közé tolva; a mutatóujj segélyével felnyitjuk a csőrt, majd az ilymódon felnyitott csőrt a madarat tartó balkezünk hüvelyk- és mutatóujjába vesszük át, – és ekkor felszabadult jobbkezünkbe vékony kis pincettát véve: annak segélyével az eledelt a madár csőrébe, illetve torkába toljuk, és ezt a műveletet többször is megismételjük. Megtörténik, hogy amint elengedjük a madár csőrét, az kirázza és visszaökrendi torkából az eledelt. Ilyenkor türelmesen addig ismételjük a műveletet, míg a madár végre is lenyeli a táplálékot. Az ivásra már könnyebben rávehetjük, csőrét rövid időközönként vízbe mártva. Ha madarunk időközben már szomjassá vált, gyors eredményre juthatunk vele, ha csőrét a vékony sugárban folyó vízvezeték csapja mellé tartjuk; ilyenkor csőrével maga fog a vízsugár felé nyúlni, és apró kortyokban csakhamar inni kezd. A tömést naponta 6–8-szor ismételjük meg, és addig folytatjuk, míg madarunk magától nem kezdi meg az evést, melyet ha elértünk, nyert ügyünk van. Ekkor levesszük a kalit takaróját, és néhány nap mulva, ha a madár már nyugodtabban viselkedik, szárnyai végéről is levesszük a kötést. Gyöngéd bánásmód mellett sokszor az öregen befogott madár is teljesen megszelidül, és egész bizalmassá válik. A magevők: pintyfélék és sármányok, továbbá a cinkék tömése körülményesebb, mint a lágyeledelűeké, de megjegyzem, hogy én ezek tömésénél is hangyatojást és vagdalt lisztférget szoktam használni, és a legtöbbször eredményesen. Ha az öregen befogott magevő madarat hasonfajúak társaskalitkájába helyezzük: a többiek példáját látva, a legtöbbször önként fog az evéshez. Ha lágyeledelű madarak, nevezetesen poszáta- és rigófélék május második felében, tehát a nőstények kotlása idejében lesznek befogva, beetetési fáradságunk a legtöbbször kárbavész, és a madár elpusztul. Ilyenkor kísérletezés helyett legcélszerűbb szabadonbocsátani a madarat.
A fészekből szedett madárfiókák fölnevelése sokszor igen könnyű, de sokszor elég nehéz feladat. Mindenekelőtt lelkes szeretet és odaadó türelem kell hozzá. Felnevelés végett legcélszerűbb olyankor szedni ki őket a fészekből, mikor szárnyacskáik még csak tokosak, vagy mikor az evezőtollaik még csak bontakozni kezdenek, tehát addig, míg csőrük tátogatása mellett sipákoló hangon még maguk kérik az eledelt, vagyis 7–10 napos korukban. Mert később a már tollas fiókák fejlődésük fokán odáig jutottak, hogy megkülönböztetik az eledelt hozó szülőket, és ha más közeledik hozzájuk, szorosan egymáshoz simulva lelapulnak, sőt esetleg kiugrálnak a fészekből, de az ember által nyujtott eledelt már nem fogadják el. Az ilyen korú fiókákat azután már csak erőszakos tömés útján lehet felnevelni, ami bizony kissé körülményesebb feladat, melyre csak az a madárkedvelő vállalkozzon, kinek könnyű, ügyes és gyakorlott keze van a művelet végrehajtásához, különben másvilágra neveli őket. A körülbelül egyhetes fiókákat fészkestől együtt kisebb ládikában helyezzük el, hol éjszakára kis laza vatta takaróval könnyedén letakarjuk őket, és a ládikára rátesszük annak kilyuggatott tetejét is, hogy egyenletes melegben és sötétben legyenek. Ha nincs meg az eredeti fészek, akkor megfelelő dobozban szénából mélyítünk számukra nyughelyet. A fiókákat eleinte ötpercenként, negyedóránként, később félóránként, óránként etetjük meg. Az etetés úgy történik,


 Brehm: Az állatok világa / A SZOBAMADARAK TARTÁSA
http://mek.oszk.hu/03400/03408/html/922.html[2020. 10. 21. 17:17:46]
hogy leemeljük a ládika tetejét és a vattakarót és azután valami cirpegő madárhangot utánozva; a ládikát az etetőpincettával kissé megkopogtatjuk, mire a fiókák ugyancsak kérő hangon szólva és eltátott csőrrel várják az eledelt, melyet pincettával; esetleg valami nem bökősre hegyezett pálcikával, ecsettel vagy tollcsévével helyezünk a csőrükbe. Ezt 4–5-ször megismételjük, és ha a végén a fiókáknál nehezen menne a nyelés, akkor a pincettával óvatosan a nyelőcsőbe toljuk az eledelt. A gyors emésztés után kiadott ürüléket a fészek pereméről mindig eltávolítjuk, és ügyeljünk, hogy a fészek tisztán maradjon. Mikor a fiókák jól kitollasodnak, szép lassan önállóakká válnak, és maguktól kezdenek táplálkozni. Ekkor kivesszük őket a fészkesládákból és a társaskalitkába vagy egyes kalitkába helyezzük őket, hol csakhamar kiülnek az ugrópálcákra, de azért önálló táplálkozásuk első napjaiban még gyakran kéregetik az eledelt. A lágyeledelű, illetve rovarevő madarak fiókáit legjobb friss hangyatojással felnevelni, naponta 4–5 apróbb lisztféreg hozzáadásával; de közbe-közbe adhatunk nekik legyeket, kis tejbe áztatott zsemlyét, fehér sajtot, kevés vagdalt nyers húst is. A magevő madarak fiókáit keményre főtt tojás és száraz kétszersült összevegyített reszelékével nevelhetjük fel, de közbe-közbe nekik is adhatunk az előbb említett tápanyagokból. A kifejlett fiókák közül a hímek körülbelül 6 hetes korukban vagy már előbb is halkan hangicsálni kezdenek. Tapasztalt madárkedvelők, Csörgey Titusz szerint, a fióka barátposzáták tollasodó búbjából kihúznak néhány tollat, mire a hímeknél az újra növő fejtollak már feketék lesznek, és így már az őszi vedlés előtt megismerik a fiókák nemét. A felserdült fiókákból a legerősebbeknek igérkező hímeket szobamadarakul megtartjuk, a többit pedig a nőstényekkel együtt lehetőleg a költés helyén még a nyár végén szabadonbocsátjuk, hogy társaikkal együtt elvonulhassanak.
A fiókák felnevelését sokan az öreg madarakra bízzák, oly módon, hogy vagy mindkét szülőt vagy legalább is az egyiket elfogják, és a fiókákkal együtt otthon kalitkába helyezik, mely esetben az öreg madár a nyujtott tápanyaggal a fogságban felneveli fiókáit; – vagy pedig a fiókákat a fészekkel együtt megfelelő kalitba helyezve: kint hagyják őket az erdőben vagy a kertben, mikor is a szülők a kalitka rácsain keresztül fogják tovább etetni és felnevelni fiaikat.
A madarak tápláléka, illetve a szobamadarak élelmezése úgyszólván fajok szerint, de általában családok szerint különféle. A két főcsoportot a lágyeledelű és a magevő madarak eledele alkotja. A lágyeledelű madarak főtápláléka a friss hangyatojás és a lisztféreg. Vegyes eledelük az úgynevezett „rigókeverék”, mely reszelt sárgarépából, főtt és reszelt marhaszívből, zsemlyemorzsából, szárított hangyatojásból és vagdalt lisztféregből áll. A reszelt répát könnyedén kifacsarjuk, hogy ne legyen túlnedves, mert úgy könnyen bélhurutot kapnak tőle a madarak. Ezt a rigókeveréket a fülemilék is igen kedvelik. A poszáták szeretik a tojáskenyér, tojáskalács, sárgarépa, különféle bogyók és édes gyümölcsök keverékét, melyhez változatosságból még tejsajt (összement tej túrójából készült sajt), zúzott kendermag, vagdalt sovány hús, reszelt főtt tojás is járulhat. A magevő madarak főtápláléka az úgynevezett „kanári-eledel”, mely repce, fénymag, hántolt zab és köles keveréke. Adhatunk nekik ezenkívül salátalevelet, gyermekláncfű-levelet, „madárfüvet” vagyis csillaghúrt, és az útifű érett magvas termését; továbbá reszelt főtt tojást, tejbe mártott kiflit, főtt sárgarépát, piskótát, fügét és szépiacsontot, mely utóbbi főleg a csontképződést segíti elő. A cinegék igen szeretik a napraforgó- és tökmagot, diót, mákot, kendermagot, sajtot, továbbá a faggyút, hájat, szalonnát. De ezenkívül majdnem minden madárfajnak megvan a maga különösen kedvelt eledele; így például többek között a stiglic a bogáncsmagot, a csíz az égermagot, a zsezse a nyírmagot, a süvöltő a fagyalt és juharmagot, a meggyvágó pedig a prunuszbogyót és celtiszbogyót szereti a legjobban.
A madarak elhelyezése rendszerint kalitkában, mégpedig egyes- vagy társaskalitkában, továbbá madárszobában és madárházban történik. Az utóbbi kettő igen költséges és így annak berendezését és fenntartását csak a gazdagabb emberek engedhetik meg maguknak. A kalitkák méretei a bennük tartandó madarak nagyságához és mozgásához vannak szabva, és a kívánalmakhoz alkalmazkodik formájuk vagy berendezésük is.
Igy például a fülemile és poszáták kalitkájának teteje és két oldala zöldszínű vászonnal van bevonva, azért, mert ezek a madarak mint éjjeli vonulók: a költözés idejében nyugtalanul viselkednek éjjelenként, ugrópálcájukról a vonulási ösztön hatása alatt a levegőbe szökkennek és ha kalitkájuk fedele nem vászonból, hanem drótból volna: fejüket összeverve, elpusztulnának. A pacsirta kalitkája alacsony, de hosszú, hogy kissé szaladgálhasson is benne. A fürj kalitkája kettős házikó, melynek favázas belső fülkéje sötétebb, drótvázas előtere ellenben világosabb; rendszerint a sötétebb belső rekeszben tartózkodik, hol akárcsak mint a vetésben: megbúvik és főleg csak pittypalattyolni jön ki az előtérbe. A papagájok kalitkája többnyire kupolaalakú, hatalmas rézalkotmány, melynek erős és vastag drótjain csőrük és lábuk segélyével ügyesen le-fölkúsznak. A röpkalitok nagyobb méretű kalitkák, melyek a társaságban elhelyezett madarak részére szabadabb mozgási lehetőséget nyujtanak.


 Brehm: Az állatok világa / A SZOBAMADARAK TARTÁSA
http://mek.oszk.hu/03400/03408/html/922.html[2020. 10. 21. 17:17:46]
A kalitkáknak célszerűeknek és könnyen tisztíthatóknak kell lenniök és emellett lehetőleg olyan beosztásúaknak, hogy a madár eledelét és homokját ne szórhassa ki belőlük. A kalitkák tartozékai: az eledelcsészék, a fürdőkád és az ugrópálcák.
A szobamadarak egészsége, hangulata, kedélye és külső kinézése, általában véve egész értéke azok gondozásától és ápolásától függ. Ha madarunkat figyelmes és gyöngéd bánásmóddal kezeljük, úgy végtelenül megszelídül és rendkívül bizalmassá válik. Ha sokat és behatóan foglalkozunk vele: szinte megérti szavunkat, megérzi óhajunkat és kitalálja szándékunkat. Figyelmünket és fáradságunkat vidámságával és csengő dalával viszonozza. Hogy tehát madarunk mindig élénk és mindig egészséges maradjon, gondunk legyen rá, hogy kalitkája mindig tiszta, eledele mindig megfelelő és ivóvize mindig friss legyen. Ivó- és fürdővize ne legyen túlhideg, mert attól könnyen meghűl és tollait ilyenkor a vedlési időszakon kívül is hullatni kezdi és énekével is elhallgat. Ne tartsuk madarunkat párás, gőzös vagy füstös helyiségben és ne állítsuk kalitkáját a légvonatba, mert megfázik és bereked és tiszta hangját hosszú időre elveszti. Kalitkáját lehetőleg arcmagasságban helyezzük el és ne magasabban, mert így járásunkkelésünket könnyebben megszokja és közeledésünk nem fogja nyugtalanítani. Gondunk legyen rá, hogy kalitkája ne legyen mindig árnyas helyen, hogy naponta egy kis napfürdőben is részesüljön. Homokját gyakran meg kell újítani és mindennap ki kell szitálni. A beálló vedlést naponta langyos fürdővíz nyujtásával segíthetjük elő és vedlés idején erősítő tápanyagot, így például tojásételt nyujtsunk neki. Költöző madarunk kalitkáját a tavaszi és őszi vonulási időben éjjelre sötét kendővel terítsük le, hogy nyugalmát ezáltal biztosítsuk. Három-négyhavonként vizsgáljuk meg a madár karmait s ha azok oly hosszúra nőttek, hogy az ugrópálcán való forgolódásában akadályozzák, azok hegyét kis ollóval óvatosan vágjuk le. Vigyázzunk, hogy madarunkat ne lepje meg a madáratka (Dermanyssus avium), vagy ha ez a veszedelmes és szapora parazita befészkelte volna magát a kalitkába: azt egyik nap jól ki kell forrázni, az ugrópálcákat elégetni és újakkal helyettesíteni; következő nap pedig a kalitka minden részét benzinnel bőven beecseteljük és csak harmadnap eresszük vissza madarunkat. A madarat ideiglenesen másik kalitba helyezzük és közben óvatosan, langyos, szappanos vizfürdőnek vetjük alá, vigyázva, hogy orrát, szemét, fülét ne érje a víz; vatta közt való megszárítás után tollait rovarporral fújjuk be, ismét vigyázva, hogy előbb említett részeit ne érje a por.
Ha madarainkat tenyészteni is akarjuk, akkor a párosítás, költés és fiókanevelés ideje alatt kétszeres figyelmet kell rájuk szentelnünk. A tenyészkalitkát föl kell szerelnünk fészkelőfülkével és fészekanyaggal, vigyáznunk kell a tojásokra, nehogy azok a fészkestársak között fölmerülő kergetőzés folytán tönkremenjenek. Kísérjük figyelemmel, hogy rendesen megy-e a kotlás, illetve, hogy a kikelt fiókákat szülőik kellően táplálják-e? Vagy hogy nem-e kell az etetésben segédkeznünk? Gondoskodjunk bőséges és kellő táplálékról. A felserdült és kifejlődött fiókákat pedig a kellő időben az öregektől válasszuk el, a már fölöslegessé vált fészekanyagot égessük el, a tenyészkalitkát pedig a paraziták megsemmisítése végett alaposan forrázzuk keresztül.
A fogságban tartott madár legszebb erénye és legnagyobb értéke az ének, mégpedig a hangok csengő tisztasága és a strófák változatossága szempontjából. Minden madárkedvelőnek megvan a maga kedvenc énekese és mindenki megalkotta magának az énekes madarak énekszerinti osztályozásának sorrendjét – de magától értetődik, hogy ez a sorrend mindenkinél más és máskép alakul.
Fogságban tartott madaraink közül a gyengébb tehetségű dalosok énekét úgy javíthatjuk meg, ha néhány hónapig kitünő előénekes mellé adjuk. Ezt leginkább a kanárikkal van módunkban megtenni. Gyengébb szólamú pintyünk, fülemilénk vagy barátkánk énekét sokszor úgyis föl tudjuk javítani; ha vászonnal bevont kis kalitkában tavasszal többször elvisszük az erdő olyan pontjára, hol faja valóban elsőrendű énekesének dalát alkalma van kihallgatni. Ilyenkor sokat tanulhat madarunk!
Szobamadaraink a legnagyobb elővigyázat és leggondosabb ápolás dacára is igen sokféle betegségnek vannak kitéve. Ezek a betegségek 4 főcsoportra oszthatók, úgymint: a légzőszervek és az emésztőszervek betegségeire, továbbá az egyéb belső és végül a külső betegségekre.
A beteg madarat igen könnyű fölismerni, mert elveszti élénkségét, tekintete bágyadttá és zavarossá válik, tollait fölborzolja és vagy csak igen fáradtan ugrál, vagy pedig csendesen üldögél, vállra hajtott fejjel. Orrlyukai szennyesek vagy beragadtak és rövid, szaggatott lélekzetét cuppogó vagy szortyogó, halk hangok kísérik. Madarunkat ilyen esetben legjobb azonnal elkülöníteni a többitől és ahelyett, hogy magunk kísérletezünk kezelésével és gyógyításával, legcélszerűbb a beteget szakértő állatorvos gondjaira bízni.


 Brehm: Az állatok világa / A SZOBAMADARAK TARTÁSA
http://mek.oszk.hu/03400/03408/html/922.html[2020. 10. 21. 17:17:46]
MADÁRMENHELYEK TARTALOM FOSSZILIS ÉS KIHALT MADARAK


 Brehm: Az állatok világa / FOSSZILIS ÉS KIHALT MADARAK
http://mek.oszk.hu/03400/03408/html/923.html[2020. 10. 21. 17:18:02]
A SZOBAMADARAK TARTÁSA TARTALOM MAGYARORSZÁG ÉS ERDÉLY FOSSZILIS
MADARAI
FOSSZILIS ÉS KIHALT MADARAK
Irta: LAMBRECHT KÁLMÁN dr.
Hogy a madarak törzse a hüllőkével közeli rokonságban áll, sőt egyenesen emezekéből hajtott ki, azt ma már érvek hosszú sora bizonyítja. A madarak és hüllők sok anatomiai és fejlődéstani hasonlósága és megegyezése volt az oka annak, hogy egyes búvárok a két osztályt közös, magasabb rendszertani egységbe, a Sauropsida-osztályba vonták össze.
Hosszú, tudományos vita folyt azon kérdés körül, vajjon a madarak az osztályukra annyira jellemző repülést fán lakó, ú. n. arborikol ősöktől örökölték-e vagy futás közben, terrikol életmód mellett sajátították-e el, illetve fejlesztették-e ki repülőszervüket: szárnyukat? Az arborikol-eredet hívei csalitosban bujkáló, fára kúszó és ágrólágra ugráló ősök repülőhártyájából, patagiumából vezetik le a madárszárnyat.
Magyar búvár, Nopcsa Ferenc báró érdeme, hogy megdönthetetlen érvek kimeríthetetlen arzenálját vonultatta föl, amelyek egytől-egyig azt bizonyítják, hogy a madarak ősei kétlábon futó, ú. n. biped, a Dinosaurus őshüllőkkel rokon szervezetek voltak, amelyek rohanás közben fejlesztették ki a felsőkar és test, majd a felső- és alsókar, végül a farok és a hátulsó végtag közötti paragium-ot, amelynek ősi, hüllőszerű pikkelyzetét a metsző légáram bontotta föl szálakra, a mai tollakra. Messze vezetne ennek a két évtizedes vita után végre nyugvópontra jutott kérdésnek részletes ismertetése; legyen elég utalnom Nopcsa azon három értekezésére, amelyekben a kérdést fölvetette és diadalra vitte. (Ideas on the origin of flight. Proc. Zool. Soc. London, 1907; The origin of flight in birds, u. o. 1923; Noch einmal Proavis; Anat. Anzeiger, 1929.)
Külön is hangsúlyozni szeretném, hogy a Proavis, vagyis a madárős, amilyennek Nopcsa a futó, mások, élükön Abellal a fáról leereszkedő első madarat elképzelik, csak hypothetikus alak; szellemes viták során rekonstruált theoretikus szervezet, amelyet nem ismerünk. Hogy élt valamikor és ilyen volt, az kétségtelen, de mivel még nem ismerjük kővé dermedt maradványait, csak elméletileg vehetjük hasznát.
A legrégibb madármaradványokat a földtörténeti középkor, a mezozoikum dereka tájáról, a jura-időszak felső rétegeiből ismerjük. Eddig összesen négy jura-kori madár maradványai kerültek napvilágra: kettő, az Archaeopteryx néven ma már minden tankönyvben szereplő példányok a bajor föld solnhofeni palarétegeiből; egy, a Laopteryx, Észak-Amerikából; erről azonban még édeskeveset tudunk; a negyedik, az Archaeopteryx-eknél jóval kisebb, mindössze verébnagyságú szervezet a spanyolországi Lerida tartományból, ez azonban nyomtalanul eltűnt.
A jura-időszak legendás két ősmadarát a londoni British Museum és a berlini Museum für Naturkund őrzi. Mind a kettőt Bajorországban, Eichstätt környékén találták. Az elsőt, amelynek tollruhája és sajátságos csontváza keltett méltán nagy föltűnést, koponyája azonban hiányzott. 1861-ben találták és a londoni múzeum 14.000 márkáért váltotta meg. Húsz évbe telt, míg napvilágra került, alig negyedfélórányira az elsőnek lelőhelyétől a második, épebb megtartású lelet, ezúttal koponyástul. Ezt, hosszas alkudozás után, a berlini múzeum kapta meg 20.000 márkáért.
Az első, ú. n. londoni leletet Richard Owen angol paleontologus írta le Archaeopteryx lithographica néven, a másodikat Wilhelm Dames, egyetemi tanár Archaeopteryx Siemensi néven.
Fél évszázadnál tovább sokat vitatkoztak a két, csodálatos megtartású lelet fölött; egyesek tollas gyíknak, mások fogas madárnak nézték; sokan azt a hiányzó láncszemet, missing link-et üdvözölték benne, amely a hüllők és madarak osztálya között tátongó ürt áthidalja; de akadt olyan – szerencsére hamarosan elnémult balvélemény is –, amely hamisítványnak tekintette az első leletet.
A hosszadalmas vita végre is abban csúcsosodott ki, hogy Archaeopteryx-et nem lehet a mai madarak ősének


 Brehm: Az állatok világa / FOSSZILIS ÉS KIHALT MADARAK
http://mek.oszk.hu/03400/03408/html/923.html[2020. 10. 21. 17:18:02]
tekinteni, mert a híres kövület a madártörzsnek egy korán elhalt ágát képviseli csak. Külsőleg tisztára madár már, belsejében azonban megőrizte a hüllők jellegeit.
A világháború alatt Bronislaw Petronievics gondosan tovább preparálta a londoni, majd a békekötések után a berlini példányt is, hogy a kőzetbe rejtett részekből próbáljon választ kapni a még vitás kérdésekre. Részben kapott is; az ő érdeme, hogy a világ eddig ismert legrégibb madarairól ma már többet tudunk, mint tíz évvel ezelőtt.
Petronievics a két példány pontos összehasonlítása alapján olyan különbségekre mutat rá, amelyek alapján a két Archaeopteryx-et nemcsak külön fajnak tekinti és nemcsak külön genusok-ba sorolja, a londonit továbbra is Archaeopteryx-nek nevezve, a berlinit Archaeornis névre keresztelve, hanem a primitívebb Archaeopteryx-et a futó, az Archaeornis-t pedig a repülő madarak ősének tekinti. Ez a merev szembeállítás már csak azért sem indokolt, mert az összes ú. n. futómadarak (Ratitae) eredetileg jó repülő ősökből degenerálódtak. Ha ettől a túlzástól eltekintünk, annyiban igazat kell adnunk Petronievics kutatásainak, hogy a két solnhofeni ősmadár fajilag nem azonos és nyilván két külön nemzetség (genus) képviselője.
A szárnykarmokon, hosszú farkon és hüllőszerű vázelemeken kívül legfeltűnőbb vonásuk a fogazatuk, amelyet a kréta-időszak madarain is fejlett fokban találunk meg. Észak-Amerika kréta-időszaki üledékeiből ismerjük a mai vöcskökre emlékeztető Hesperornis-t és a sirályokhoz közelálló Ichthyornis-t. Az első nagyszerű úszó és bukó, a második pompás repülő volt. És mindkettőnek állkapcsait erős, hegyes fogak vértezték. Míg azonban ennek a Nyugat madarának – ahogyan a Hesperornis latin nevét magyarosíthatjuk – valamennyi foga közös barázdába volt ágyazva, addig a halmadárnak – latin neve Ichthyornis, a halakéhoz hasonló csigolyái alapján – valamennyi, alsó állkapcsában számszerint 21 foga, külön-külön fogmederben foglalt helyet. A Hesperornis alsó állkapcsában 66, a felsőben 20, összesen tehát 94 fogat viselt.
A kréta-időszakon túl, tehát a földtörténeti újkorból már nem is ismerünk igazi fogasmadarakat. Az Archaeopterix, Hesperornis és Ichthyornis fogai emlékei a madártörzs régmultjának és bizonyítékai a hüllőkkel való közös eredetnek. Mikor azonban a madár egyre inkább elszakadt a szárazföldtől és víztől, el kellett veszíteni fogait ugyanúgy, mint ahogyan a szelek szárnyán szálló test pehelykönnyű voltának követelménye az egész csontváz csontállományának csökkentésére törekedett. A léghajón repülő ember, amikor még nem motorok, csak a ballon fölhajtó ereje emelte a léggömböt, homokzsákokat dobált ki gondolájából s így szökkent egyre magasabbra. A madár szervezete ezt úgy érte el, hogy koponyacsontjait papírvékonnyá sorvasztotta, fogait elvetette s helyébe szarukávás csőrt fejlesztett, vázrendszerének többi csontjaiba pedig belemélyesztette tüdejének légzsákjait, úgyhogy csaknem valamennyi csontja légüres, pneumatikus, ekként is csökkentve a repülő test súlyát.
A madarak osztályának nagy kiformálódása a földtörténeti középkorban ment végbe. A geologiai újkor, a terciervagy harmadkor már tarka madársereggel ékes; az ősi réteken, erdőkben madárdal zengett, a magásban ragadozók keringtek már a geologiai újkor hajnalán, az eocénidőszakban.
A kihalt madarakról szólva, mindenkit elsősorban az óriás madarak érdekelnek. Azok, amelyek mellett még a ma madárvilágának óriásai: a struccok, kazuárok és rokonaik is eltörpülnek.
Roppant méreteket öltött az északamerikai Wyoming, új-Mexikó és New Jersey eocén rétegeiből föltárt Diatryma, amelynek legjobban ismert alakja: D. Steini jó negyedfél méter magasra nőtt. Akadtak óriások a pinguinek sorában is; a Seymour-szigetéről kiásott, gazdag pinguinmaradványok közt az Anthropornis Nordenskjöldi, a ma élő, egyméteres magasságot is elérő császárpinguinnél még jóval nagyobbra nőtt.
Félméternél hosszabb koponyát viseltek roppant testükön a délamerikai Phororhacos-félék, amelyek külsejükben a darvakhoz, anatómiai részleteikben a brazíliai Cariama-hoz és Chunga-hoz állnak közel.
Tekintélyes méreteket öltött a Reims környékén az eocén-időszakban élt Gastornis is, de a méretek terén nem vitathatja el az elsőbbséget a legendás Aepyornis-féléktől és moáktól.
Az Aepyornis-ek eddig kizárólag Madagaszkár-szigetéről voltak kimutatva. Legnagyobb alakjuk, az Aepyornis maximus 2.68 m magas volt; a kisebbik Aepyornis Hildebrandti még mindig meghaladta a másfél métert (1.58 m). Négy Aepyornis-fajon kívül három Müllerornis-faj képviselte a földkerekség e legnagyobb, akár külön kontinensnek is beillő szigetén az állatvilág rémeit; hozzájuk hasonló, termetes élőlény nem fenyegette a sziget ritkaságát mindaddig, míg meg nem jelent az ember.


 Brehm: Az állatok világa / FOSSZILIS ÉS KIHALT MADARAK
http://mek.oszk.hu/03400/03408/html/923.html[2020. 10. 21. 17:18:02]
Méreteikről jobb fogalmat nyerünk tojásaik arányai alapján. Ha meggondoljuk, hogy a legnagyobb Aepyornistojások egyikének hossza 34, szélessége 221 1⁄2, kerülete pedig 8.2 cm, úgy elhisszük, hogy ürtartalrma 6 strucc tojásának vagy 148 tyúk tojásának, avagy pedig 50.000 kolibri tojásának felel meg.
Csoda-e, hogy ennek a mozgó hústoronynak elsorvadtak a szárnyai, de annál hosszabbra nyúltak és izmosabbakká erősödtek lábai? Hiszen nincs az a mellizomzat, amely ilyen mázsás szörnyeteget a magasba tudna emelni. Szárnyainak elveszítésével járt karöltve szárnyizmainak elkorcsosulása elannyira, hogy mellcsontjukról teljesen nyomaveszett a repülőizmokat megtapasztó szegycsonti tarajnak. Gigászi méreteikhez viszonyítva, föltűnően apró a fejük.
E sorok írójának a közelmultban sikerült kimutatnia, hogy a madagaszkári Aepyornis- és Müllerornis-félék – nem, mint eddig hitték – Kelet felől, India felől, hanem Nyugatról: az afrikai kontinensről jutottak szigethazájukba, ahol azután izolált életmódjuk következtében óriásokká nőttek. Kontinentális ősüket a Fayum-sivatag oligocénjéból írtam le, Stromeria fayumensis néven. Ez a Müllerornis-félékhez nagyon közelálló ősfutó madár még a geológiai harrmadkor elején akkor vándorolt át Madagaszkárra, amikor ez a mai sziget még nem szakadt volt el anyakontinensétől.
Az Aepyornis talán az egyetlen ősmadár, amely a világirodalomban is polgárjogot nyert. Természetesen fölcicomázva a költői képzelet színes tollaival. Az Ezeregy éjszaka mesegyüjteménye vezette be az irodalomba. Szindbád kalandos történeteiben szerepel, mint az az óriás, amelynek tojása messziről hatalmas fehér golyónak tetszett s amikor Szindbad megközelítette a tojást, megjelent a levegőben a költését féltő anyamadár. S amikor megjelent, kiterjesztett szárnyai elhomályosították a napot. A madár olyan hatalmas volt, hogy nemcsak Szindbád kapaszkodhatott bele: de még vízilovakat és elefántokat is a magasba emelt roppant karmaival.
Végigelemezve a mesét, kitűnt, hogy a tojás csakugyan az Aepyornis tojására vonatkozik; az anyamadár azonban nem homályosíthatta el a napot, hiszen az Aepyornis szárnyaszegett, futómadár volt. A mondának az óriásmadárra vonatkozó elemei a Málta-szigetén a jégkorszakban élt óriáskeselyűre (Gyps melitensis), a víziló és elefánt pedig a Földközi-tenger partvidékén a jégkorszakban élt törpe vízilovakra és törpe, alig egy méteres elefántokra vonatkozhatott. Ebből a három elemből: a madagaszkári Aepyornis-ból, a máltai keselyűből és törpe vízilovakból meg elefántokból rakta össze a költői fantázia a legendás Ruk-madarat.
Új-Zéland szigetének is megvoltak a geológiai közelmultban a maga óriásai. A bennszülött maorik moáknak, a paleontológusok Dinornis-féléknek nevezik Új-Zéland e vastagbőrűit, amelyek csakugyan megérdemlik ezt a nevet, hiszen nagyobb és vastagabb bőrű lény nem élt nálunk ezen a távoli szigetvilágon, egészen gyarmatosításáig.
Termetük szerint meglehetősen széles végletek: 1 és 4 m testmagasság között ingadozó alakjaik teljesen szárnyaszegettek voltak: elülső végtagjuknak, a mai szárnynak legfeljebb hasznavehetetlen csökevénye lép fel; minek is fejlődött volna szárnyuk, hiszen úgysem tudta volna a magasba emelni izmos, otromba testüket.
A maori hagyomány szerint Új-Zéland őslakói izzó köveket dobtak a moák elé, hogy elpusztítsák az óriás madarakat. Ennek a legendának az a magva, hogy a magevő madarak, tyúkok, struccok stb., emésztésüket megkönnyítendő, csakugyan lenyelnek kisebb-nagyobb kavicsokat. A bolygatatlan rétegben, zavartalan helyzetben föltárt moacsontvázak gyomortájéka táján találtak is ilyen kvarc-, kalcedon-, kova- és achátkavicsokat. Épen reánkmaradt törzsdarabjaik, tollaik és vastaghéjú tojásaik azt bizonyítják, hogy a moák már a történeti idők során, mindenesetre néhány évszázada haltak ki. Táplálékul szolgáltak az ember számára, aki nagyobb állatot nem is talált Új-Zéland szigetvilágában. Meggyorsította pusztulásukat az Új-Zéland szigetén gyakori sok vulkáni kitörés, elemi tűzvész és a nagy kiterjedésű mocsaras ingovány is, amelyben sok moa pusztult el.
Pusztulásuk főoka azonban, mint minden ilyen óriás esetében, belső, fiziológiai okokra vezethető vissza. Nopcsa Ferenc báró szellemes úttörő vizsgálatai óta az ősvilági szervezetek óriásnövését az akromegaliával és gigantizmussal analog kóros állapotnak tekintjük. Az orr, ajak és nyelv, s végtagok megduzzadásaival járó akromegáliát és a fiatalkori óriásnövést, gigantizmust az orvostudomány az agyfüggelék (hypophysis cerebri) túltengő működésére, hyperfunkciójára vezeti vissza. Ezzel az óriásnövéssel együttjár a szervezet elesettsége, ellenálló erejének megcsappanása, amely élettani szükségszerűséggel vet véget az ilyen óriásokká nőtt törzsek életének.


 Brehm: Az állatok világa / FOSSZILIS ÉS KIHALT MADARAK
http://mek.oszk.hu/03400/03408/html/923.html[2020. 10. 21. 17:18:02]
Hasonló óriásokká degenerálódtak a Maskarenhas szigetcsoport galambjai: a dodo és a remetemadár is. A dodo (Didus ineptus, újabban Raphus cucullatus) Mauritius szigetén a 17. század elején még tömegesen élt, egy-két példánya Európába is elkerült – 1679 óta azonban nyoma veszett. Elsorvadt szárnyaival nem tudott elmenekülni a mohó hajósok elől, akik halomra bunkózták az érdekes, egykorú tudósítások szerint hattyúnagyságúra nőtt galambokat. Ugyanez a sors érte utól Rodriguez-sziget különös, lúdnagyságú galambját a remetemadarat (Pezophaps solitarius), valamint a Csendes-óceánban szerteszórt óceáni szigetek, a Chatham, Norfolk, Sandwich, Seychelles, Galapagos szigetcsoportok, azután az északi sarkvidék egyik-másik lakóját: a pápaszemes kárókatonát (Phalacrocorax perspicillatus), labradori kacsát (Camptolaemus labradoricus), az északamerikai vándorgalambot (Ectopistes migratorius) és a történelmi idők egyik legismertebb madár-halottját; az óriás vagy szárnyatlan alkát (Alca impennis), amely a jégkorszakban Gibraltárig is elkalandozott északi hazájától. A történeti idők folyamán egyre szűkebbre szorult elterjedési köre. A 16. században Új-Fundlandban még ezrével költött, a 17. században még gyakori volt a nyugati Hebridák St. Kilda szigetén. Európában, ahol a dán partok konyhahulladékai közt tömérdek csontjuk hirdeti létük nyomait, az utolsót 1768-ban lőtték Kielben; az 1830-as években már csak Izland környékén találjuk élve, 1844 június 3-a óta pedig nyoma veszett; már csak mintegy 25 csontváza, 70 tojása és 80 kitömött alkabőr tanusítja, hogy valamikor széles körben el volt terjedve ez a szép, hatalmas, repülni nem tudó madár.
A SZOBAMADARAK TARTÁSA TARTALOM MAGYARORSZÁG ÉS ERDÉLY FOSSZILIS
MADARAI


 Brehm: Az állatok világa / MAGYARORSZÁG ÉS ERDÉLY FOSSZILIS MADARAI
http://mek.oszk.hu/03400/03408/html/924.html[2020. 10. 21. 17:18:14]
FOSSZILIS ÉS KIHALT MADARAK TARTALOM I. öregrend: Tarajos mellcsontúak (Carinatae)
MAGYARORSZÁG ÉS ERDÉLY FOSSZILIS MADARAI
A paleontológiai leleteknek általában, a madárpaleontológiai leleteknek különösen gyakran hangsúlyozták hézagos voltát. Ezzel az ismételten hangoztatott és ismételten visszavert szállóigével szemben talán elég lesz rámutatnom arra a tényre, hogy Magyarország és Erdély maroknyi területéről ma már a kréta időszaktól kezdve a jégkorszakot követő postglaciális időkig minden geológiai kornak ismerjük néhány madarát, úgyhogy nagy vonásokban beszélhetünk már ornisunk kialakulásáról is.
A középdunai medencék geológiailag legidősebb madara az Elopteryx Nopcsai. Ezt combcsont és lábszárcsont alapján néhai C. W. Andrews írta le (Geological Magazin 1913) a hunyadvármegyei Szentpéterfalva legfelső kréta (danien) rétegeiből, ahonnan Erdély gazdag dinosaurusaunája is kikerült. Andrews ősi evezőlábúnak, Steganopoda-nak nézte ezt az ősmadarat, amelyet a kárókatonák rokonainak tekintett. E sorok írójának alkalma volt tanulmányozni az ugyanazon lelőhelyről újabban napvilágra került leleteket is, amelyek azt bizonyítják, hogy az Elopteryx kimondott úszómadár volt.
A kréta-időszakból eddig 14 madárnem 30 faját ismertük; ezekhez járul az a Hesperornis- és Enaliornis-félékkel rokon forma (Neogaeornis Wetzeli, Lambrecht), amelyet legújabban írtam le Chile felsőkrétájából (Paleont. Zeitschr. 1929).
A geológiai harmadkor hajnalidőszakából, az eocénből, ennek is középső, a párizsi medencével egykorú szakaszából egy jó megtartású madárállkapcsot írtam le Eostega Lebedinskyi néven. A Kolozsmonostoron durva mészkőben talált állkapocs ugyancsak egy ősi szabású evezőlábút, Steganopodae képvisel, amely a kárókatonák (Phalacroncoraciade) és szulák (Sulidae) között áll. Pneumaticitása még korántsem állott olyan magas fokon, mint a kárókatonáké és szuláké. Az Eostega nemcsak származástanilag, de őséletföldrajzilag is várható volt azon a ponton, ahonnan megismertük. A felsőkrétában Erdélyben élt Elopteryx kollektív típust képvisel az evezőlábúak közt, amelyből azután a harmadkor elején kihajtott az ugyanazon a területen élt Eostega, ebből pedig leszármaztathatók Nyugat-Európa ó-harmadkori evezőlábúi: az angliai Actiornis Argillornis, Prophaeton és Odontopteryx.
Az oligocén madárvilágának egyetlen erdélyi képviselője az a csüd, amelyet Tulogdy János talált a kolozsvári Fellegvár egykorú rétegeiben s amely – eddigi vizsgálataim szerint – a guvatok és harisok között áll; ezért neveztem el Rallicrex-nek. Kár, hogy a régibb harmadkornak ebből a szakaszából nem áll rendelkezésünkre egyéb madármaradvány, mert Franciaország egykorú rétegeinek éppen ez az ornisa adna alkalmat a legtöbb összehasonlításra (quercyi foszforitok, Allier és Puy de Dome fosszilis madarai).
A geológiai harmadkor fiatalabb szakaszából, a neogénből úgy a miocén, mint a pliocén időszak szolgált Magyarország és Erdély földjéből madármaradványokkal.
Miocén-madárnyom Erdélyből az a néhány toll-lenyomat, amelyeket Mallász József gyüjtött a piskii felső mediterrán márgából. Ugyancsak miocén az a hattyú-szárnyközépcsont, amelyet Cygnus csákvárensis néven írtam le a fehérmegyei Csákvár gazdag Báracháza barlangjából.
Pannoniai-pontuai, tehát felső miocén vagy alsó pliocén-korú az a nyakcsigolya és szárnyközépcsont, amelyet Plotus pannonicus néven írtam le (M. kir. Földtani Intézet Évkönyve 24 k. 1. f. 1916) a biharmegyei Tataros aszfaltjából. A kígyónyakú madarak (Plotinae) Ázsiát, Amerikát, Új-Zélandot meg Új-Guineát lakják; fosszilis képviselőiket Madagaszkárról, Mauritius szigetéről, Queenslandból és Ausztráliából ismerjük.
A pliocén időszak végén, a jégkorszakot megelőző preglaciális időkben a baranyai Nagyharsány hegy táján élt egy a hollónál valamivel karcsúbb alkotásu varjú-féle (Corvus hungaricus Lambrecht, Aquila 22. k. 1915.), amelyet azóta H. G. Stehlin baseli őséletbúvár a senézei (Haute-Loire) felső pliocénben is megtalált (Ecl. geol. helv. 18. 1923.).
A legjobban természetesen a jégkorszak madárvilágát ismerjük, mert a barlangok glaciális és postglaciális üledékei


 Brehm: Az állatok világa / MAGYARORSZÁG ÉS ERDÉLY FOSSZILIS MADARAI
http://mek.oszk.hu/03400/03408/html/924.html[2020. 10. 21. 17:18:14]
őrizték meg számunkra a madármaradványokat a legépebben és legnagyobb tömegben. Hála a magyar barlangkutatók fáradozásainak, ma már egész sereg magyarországi és erdélyi barlang postglaciális ornisát ismerjük. A fontosabb barlangok, amelyeknek úgynevezett „diluviális agyagából” nem egy esetben ezerszám maradtak reánk a baglyok köpetei bezoárok alakjában csontmaradványok, a következők: répáshutai Balla-barlang, istállóskői, peskői, Szeleta-, Hermann Ottó-barlang, Puskaporos kőfülke a borsodi Bükkben; ó-ruzsini Antalbarlang és Novi két barlangja a Szepességben, jászói Takács Menyhért-barlang, Pálffy-barlang (Pozsony m.), Remetehegyi kőfülke (Mária Remete mellett), Kiskevély-barlang (Csobánka mellett), Pilisszántói kőfülke, Bajóti öregkő-barlang (Esztergom m.), Bukovac-barlang (Lokve) és Krapinai-barlang Horvátországban, Hidegszamosi csontbarlang, Erdélyben.
Egységes feldolgozásra vár még a sok tekintetben harmadkori (pliocén) elemeket tartalmazó preglaciális lelőhelyek (Püspökfürdő, Beremend, Csarnóta) anyagának feldolgozása.
A postglaciális barlangi formák tanulmányozása alapján elmondhatjuk, hogy Magyarország madártani szempontból a legjobban ismert területek élén áll és csak Olaszország egykorú ornisa ismeretes nagyobb fajszámban.
Leggazdagabb barlangi madárfaunánk a pilisszántói kőfülkéből került ki, ahonnan 60 negyedkori faj közül a barlangi üledékek „vezérkövületét” a havasi és hófajdot ezrekre rúgó tömegben mutattam ki.
A sarki hófajdnak (Lagopus lagopus Linn.) 2960 példánya, a havasi hófajdnak (Lagopus mutus Montin) 3112 példánya került ki ebből a kiterjedését illetőleg túlnagynak éppenséggel nem mondható apró barlangból.
FOSSZILIS ÉS KIHALT MADARAK TARTALOM I. öregrend: Tarajos mellcsontúak (Carinatae)


 Brehm: Az állatok világa / I. öregrend: Tarajos mellcsontúak (Carinatae)
http://mek.oszk.hu/03400/03408/html/925.html[2020. 10. 21. 17:18:25]
MAGYARORSZÁG ÉS ERDÉLY FOSSZILIS
MADARAI TARTALOM ELSŐ REND: Verébszerű madarak (Passeriformes)
I. öregrend: Tarajos mellcsontúak (Carinatae)
FEJEZETEK
ELSŐ REND: Verébszerű madarak (Passeriformes) MÁSODIK REND: Szalakótaszerű madarak (Coraciiformes) HARMADIK REND: Kakukszerű madarak (Cuculiformes) NEGYEDIK REND: Lileszerű madarak (Charadriiformes) ÖTÖDIK REND: Daruszerű madarak (Gruiformes) HATODIK REND: Tyúkszerű madarak (Galliformes) HETEDIK REND: Tinamuszerű madarak (Tinamiformes) NYOLCADIK REND: Sólyomszerű madarak (Falconiformes) KILENCEDIK REND: Lúdszerű madarak (Anseriformes) TIZEDIK REND: Gólyaszerű madarak (Ciconiiformes) TIZENEGYEDIK REND: Hojszaszerű madarak (Procellariiformes) TIZENKETTEDIK REND: Pingvinszerű madarak (Sphenisciformes) TIZENHARMADIK REND: Búvárszerű madarak (Colymbiformes)
Az első alosztályhoz tartozó madarak legjellegzetesebb testrésze az a többé-kevésbbé magas csonttaraj, amely a mellcsont középvonalán vonul végig s arra szolgál, hogy elegendő tapadó fölületet nyujtson annak a hatalmas izomtömegnek, amely a szárny mozgatásához szükséges. Ez a taraj még azoknál a fajoknál is megvan, amelyek nem tudnak röpülni. Egyes ilyen röpülni nem tudó fajoknál a taraj igen alacsony, mint például a bagolypapagályoknál, néhány guvatnál, egyik kárókatona fajnál és egyéb fajoknál. Viszont vannak olyan röpülni nem tudó madarak is, amelyeknél ez a taraj éppen olyan magas, mint a röpülőknél, mert a szárnyukkal ugyancsak hatalmas munkát végeznek úszás közben. A már kihalt óriási alka, valamint a pingvinek szinte röpülő mozgással szelik a vizet úszás közben.
A tarajos mellcsontú madarak túlnyomó nagy része többé-kevésbbé jó repülő s ezért úgy evező-, mint kormánytollaik jól fejlettek. A külső vagy fedőtollak egységes felületet – lapot – alkotnak, mert a tollsugarakat horgocskák kapcsolják össze, amelyek megakadályozzák a tollsugarak szétválását. Ez a fedőtollazat kevés kivétellel meghatározott dülőkben szokott elrendeződni, amelyeket csupasz mesgyék választanak el egymástól, vagyis a fedőtollazat nem borítja egyenletesen az egész test felületét, hanem tollal benőtt helyek bizonyos szabályossággal váltakoznak csupasz részekkel, úgy azonban, hogy kívülről teljesen egyformán takarja a tollruha a madártestet.
MAGYARORSZÁG ÉS ERDÉLY FOSSZILIS
MADARAI TARTALOM ELSŐ REND: Verébszerű madarak (Passeriformes)


 Brehm: Az állatok világa / II. öregrend: Lapos mellcsontúak (Ratitae)
http://mek.oszk.hu/03400/03408/html/1647.html[2020. 10. 21. 17:18:36]
2. család: Vöcsök-félék (Podicipidae) TARTALOM TIZENNEGYEDIK REND: Struccszerű madarak
(Struthioniformes)
II. öregrend: Lapos mellcsontúak (Ratitae)
FEJEZETEK
TIZENNEGYEDIK REND: Struccszerű madarak (Struthioniformes)
2. család: Vöcsök-félék (Podicipidae) TARTALOM TIZENNEGYEDIK REND: Struccszerű madarak
(Struthioniformes)


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
HATODIK ALREND: Struccok (Struthiones) TARTALOM HÜLLŐK
6. család: Strucc-félék (Struthionidae)
A struccok alrendje egyetlen családból és egyetlen nemzetségből (Struthio Linn.) áll. Valamennyi idetartozó madár törzse nagyon erős, nyaka túlnyomólag csupasz, alul fehér gallér szegélyezi; feje kicsiny, lapos, nagy és ragyogó szemének felső szemhéja pillás, füle födetlen, nyitott, belül hajszerű képletekkel borított, csőre közepesen hosszú, tompa, elül lekerekített, hegyes, szaru köröm borítja, állkapcsa hajlékony, szájnyílása a szemek alá vágódik be, orrnyílása hosszúkás és a csőr közepe táján nyílik, hátulsó végtagja magas, erős, csupán a combot borítja néhány sörte, egyébként csupasz, csűdjét nagy pikkelyek fedik, lába két rövid, erős ujjból tevődik össze; a külső ujj rövidebb s vastag talppárnával van ellátva, a belsőt nagy, széles, tompa köröm védi; szárnya meglehetősen nagy, de repülésre használhatatlan, első és második ujjai hegyes kúpalakú körmöt viselnek; az evezőket hosszú, lágy, laza tollak pótolják; farka meglehetősen hosszú és a szárnyakéhoz hasonló tollakból áll; sűrű, lágy, bodros testtollazata a mell közepe táján marad csak ki, ahol elszarusodott csupasz folt tátong. Mellcsontja nagyon vastag és erős, pajzsszerűen domborodott és jóformán semmi hús, azaz iszom sincs rajta. Ennek különösen akkor látja hasznát, amikor szokása szerint a földre veti magát. De azért is szüksége van erre a védőpajzsra, mert felriasztva sebesen elrohan és könnyen nekimegy mindenféle akadálynak. Cronwright Schreiner szemtanuja volt, amint egy strucc nekiment egy kemény fából faragott, legvékonyabb pontján is mintegy 10 cm vastag palánknak és teljes erővel futva, mellével áttörte az akadályt, a nélkül, hogy megsérült volna. A szegycsont alakja és vastagsága az egymás ellen harcoló struccok irtózatos erejű rugásait is felfogja. A hím törzsének összes apró tollai koromfeketék, a szárny és farok hosszú tollai hófehérek. A nőstény apró tollai barnásszürkék, csak a szárnyakon és farktájon feketések; az evezők és kormánytollak piszkosfehérek. A fiatal madarak tollazata hasonlít a nőstényekéhez. Szeme barna. A hím átlag 2.75 m magas, hossza a csőr hegyétől a farok végéig mérve legalább 2 m, súlya 75 kg. Fajai:
A strucc (Struthio camelus Linn.)
Feje, alul fehér gyűrűvel szegélyezett, nyaka és lábai pirosak, csőre hússzínű, a hegyén szarusárga színű. Hazája Észak-Afrika, Arábia és Palesztina déli része az Eufratesig.
A masszai strucc (Struthio massaicus Neum.)
Az egykori Német- és Brit-Kelet-Afrika földjén honos. Nyakának pehelytollazata sűrűbb; tollazatának fekete színe nem oly mély, mint a megelőző fajé.
A szomáli strucc (Struthio molybdophanes Reichenb.)
Csupasz testrészei szürkéskékszínűek; csőre és csűdje elülső részének szarulemezei miniumszínűek; feje tetején szarunemű pajzsot visel; nyakáról hiányzik a fehér gyűrű. Hazája Szomália és nyugati Gallaföld, a Djuba folyóig.
A damarai strucc (Struthio australis Gurn.)
Ezt a negyedik struccfajt Gurney írta le. Csupasz részei ólomszürkék, csőre csak a párzás idején rikító piros, máskülönben szaruszínű, piros szegéllyel; csűdjének szaruszerű lemezei is csak a párzás idején élénkpirosak. Feje tetején szarunemű pajzs helyett csupasz foltot találunk. Hazája a Zambézitől és Kunenetől délre eső Dél-Afrika, a Fokföldön és a búrok földjén azonban ki van irtva.
A szíriai strucc (Struthio camelus syriacus Rothsch.)
Ezt az alfajt Rothschild 1919-ben írta le a szíriai sivatagból. Színezetre hasonlít a strucchoz, de annál jóval kisebb, Szíriában, Mezopotámiában és Ázsiában honos.
Hartert szerint az előzőleg ismertetett három strucc is csak egy-egy alfaja a Struthio camelus törzsalaknak.
A strucc gyakran szerepel a régi szerzők írásaiban. Régi kínai könyvek feljegyezték, hogy a Mennyei Birodalom császárai strucctojásokat kaptak ajándékba. A Bibliában leggyakrabban Jób könyve (39. fej., 13–18. szakasz; ezt Luther gólyának fordította) emlegeti s a tisztátalan állatokhoz sorolja; magánosan élő, ostoba madárként


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
szerepelteti. Óegyiptomi falfestményeken a királynak bemutatott köteles adóként szerepel, tollait istenségek, hadvezérek és katonák fejdíszeként ábrázolják. Arsinoe királynőt Pausanias szerint struccon lovagolva ábrázolták; tollai az igazságosságot jelképezték. Az asszírok nyilván szent madárként tisztelték; tollai a nimrudi ősrégi épületeken ábrázolt embereket is ékesítik. Herodotos szerint a mákok lybiai népe háborúban struccbőrt viselt védekezésül, Strabotól tudjuk, hogy a struthiophagok struccbőrbe bujva közelítették meg ezeket az óriásmadarakat. Xenophon, aki Arábiában látta, Aristoteles, Diodorus Siculus, Aelianus és mások is leírták alakját, életmódját; Plinius szerint tojásaikból edényeket készítenek. Aelius Lampridius szerint Heliogabalus császár egy lakomán 600 struccagyvelőt szolgáltattatott fel. Julius Capitolinus jegyezte fel, hogy Gordianus császár vadászati szórakozásai során 300 pirosra festett strucc vonult fel; Flavius Vopiscustól tudjuk, hogy Probus császár egy ízben 1000 struccot hajtott fel. Kr. u. a harmadik században Firmius, Egyiptom zsarnokának kocsiját felszerszámozott struccok vontatták. A középkorban Európa piacaira is kerültek más strucctollak és azóta keresett díszei a férfi- és nőidivatnak.
A közönséges strucc régebben kétségkívül sokkal gyakoribb volt, mint manapság és olyan tájakon is élt, amelyekről ma már kiveszett. Mindenkor sivatag- vagy steppe-lakó volt. Hazája ma a Szahara és a Libyiai sivatag, Belső-Afrika sok steppéje, Afrika déli síkságai és Nyugat-Ázsia. Afrika sok olyan tájáról, ahol régebben gyakori volt, az európai ember előnyomulása kiszorította; de azért még ma is alig hiányzik Afrika életmódjának megfelelő tájairól. Ázsiában egykoron szélesebb körben volt elterjedve, mint ma. Vámbéry Ármin szerint még az Amu Darja alsó folyása mentén, Kungrad környékén (az Aral-tó déli vidékén) is előfordult, ahol tevemadárnak nevezik.
A sivatag homokos tájain, ahol nyoma sincs növényeknek, természetesen nem élhet meg, ezért a sivatagi övnek csak azokon a lapályain találkozunk a struccal, ahol növényzet borítja a talajt – ha kevés is. Lába nyomát Heuglin gyakran teljesen kopár tájakon is megtalálta; ezeken vágott át egyik lapályról a másikra.
Napi élete meglehetősen szabályos. Kora reggel a strucc-csapat minden egyes tagja legelészik. Egymástól kissé eltávolodva, méltóságteljesen járják be környéküket, egyik ehető növénytől a másikhoz lépegetve. Gyomruk délfelé megtelt; ilyenkor vagy pihennek néhány órát – hol hátuk tövére guggolva, hol hasukon heverve –, vagy vidáman, csapongó jókedvvel járnak-kelnek és táncolnak; szűk körben fel-alá futkosnak, szárnyukat emelgetik és rezegtetik, mintha a levegőbe akarnának emelkedni. A perzselő nap cseppet sincs terhükre; az izzó homok sem háborgatja jókedvüket. Később talán az itatóhoz mennek, sőt – Heuglin megfigyelése szerint – meg is fürödnek. A homokon át a vízbe gázolnak és gyakran messze a parttól nyakig a vízbe menekülnek és jó ideig ácsorognak; Neumann a Manjara-tó maró nátronlúgjában is látott struccokat fürödni. Délután újra legelnek, estefelé alkalmas nyugvóhelyet keresnek; hasra fekve alusznak, de ilyenkor sem feledkeznek meg biztonságukról. Fenyegető vihar elől szintén leheverednek, általában véve azonban jobban szeretik a mozgást a pihenésnél.
Erős és fürge csűdjük nem pótolja ugyan a többi madár repülőképességét, de azért valóban csodálatosan sebes helyváltoztatásra képesítik a struccot. A Bajudán át vezető utam során átlovagoltam egy homokos helyet, amelyen tömérdek, egymást keresztező strucclábnyomot figyelhettem meg. Pontosan ki lehetett olvasni, melyik ered lassan lépkedő és melyik ered vágtató strucctól. A lassan lépkedő lábnyoma egy-másfél, a vágtatóké 2–3 méternyire volt egymástól. Andersson szerint az üldözött strucc kisebb darabon fél perc alatt fut be egy angol mérföldet; ilyenkor lábai alig érintik a talajt és a lépések távolsága gyakran négy-ötödfél méter. Ez az adat ugyan kétségkívül túlzás, bizonyos azonban, hogy a strucc – legalább is hűvös időben és nem túl hosszú ideig – nemcsak lépést tart a versenyparipa sebességével, de azt felül is múlja.
Cronwright Schreiner szerint a strucc futásának módjáról sok téves nézet van forgalomban. Sokan azt hiszik, hogy futás közben kiterjeszti a szárnyát és mintegy erre támaszkodva, lebeg a talaj fölött. Ez azonban tévedés. A futó strucc fejét a szokottnál mélyebbre süllyeszti, nyakát erősen lefelé hajlítja és előrenyujtja. Míg nyaka futás közben fel-alá hullámzik, feje nyugodt marad, úgyhogy a legsebesebb iramban is biztosan körülnézhet. Szárnyai ilyenkor csakugyan elállnak kissé a megerőltetetten mozgó csipőitől és külső felületük a háttal egy színvonalba vagy valamivel magasabbra kerül. De azért meg sem kísérli szárnyait kinyitni, vagy repülőkészség módjára használni; mindössze úgy tartja, hogy a lehető legkevesebb ellenállást jelentsék a levegővel szemben. Ha a struccot – például kutyák – felriasztják, szárnyát a váll és a hátsónyak mellett csaknem merőlegesen magasra emeli és magas, hosszan ugró lépéseket tesz, de ilyenkor sohasem lép akkorát, és korántsem rohan olyan sebesen, mint komoly veszély esetén. Nagy szerepük van a szárnyaknak, ha futás közben gyorsan fordulnia kell az állatnak. Ha hosszú, fárasztó futás után kimerült, szárnyai lelógnak.


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
A strucc, ha hajszolják, csaknem másfélméteres drótrácsot is át tud ugrani; olykor ezt puszta kedvtelésből is megteszi; ilyenkor egyik lábával a rács közepéhez támaszkodik, s a másikkal átrugja magát. Széles árkokat könnyedén átugrik. A szélén egy pillanatra megáll és rendszerint mindkét lábával egyszerre ugrik át; olykor csak egyikkel, a másokat ilyenkor testéhez húzza fel.
Farmokban tartott struccokon sajátságos szokást figyeltek meg, amelyet a Fokföldön „keringés”-nek (angolul waltzing=keringőzni) neveznek. Ha fiatal struccokat kora reggel kibocsátanak a karámból, néhány száz méternyire elfutnak, majd hirtelen megállnak és magasba emelt szárnnyal gyorsan addig forognak, míg el nem szédülnek és a földre nem zuhannak, miközben gyakran lábuk is eltörik. Vén állatok is ugyanígy keringenek megfelelő területen, különösen kora reggel. Felséges látvány az ilyen, tollazata teljében keringő strucc-csapat.
A strucc legfejlettebb szerve kétségkívül arca. Szeme csakugyan szép, látóereje csodálatos. Magatartása elárulja, hogy mérföldnyire ura kopár otthonának. A hallása is jól fejlett; szaglása kevésbbé; ízlése és tapintó érzése nagyon tompa. Fogságban tartva meglehetős korlátoltnak bizonyul. Ápolóját és lakóhelyét megszokja ugyan, de semmit meg nem tanul és vakon követi gyenge agyveleje pillanatnyi sugallatát. Ha megbüntetik, pillanatnyilag megijed, de nem okul, pár perc mulva újra megismétli, ami miatt kikapott.
Fő-, de nem kizárólagos táplálékuk a növények világából kerül ki. A szabadban úgy legel, mint a pulyka; füvet, gyomot, lombot tép le és magvakat, rovarokat, apró gerinceseket szed fel a talajról. A Kalahari-sivatagban főleg fűből él, de bogyókat és magvakat is eszik. A Bálna-öbölben növő, dinnyeszerű, „nawas” nevű kapaszkodó növény ízletes tüskés terméseit rendszeresen fogyasztja. Legelése, Schreiner szerint, nagyon sajátságos: sebesen ide-oda futkos a legelőn, hol itt, hol ott csip fel néhány levelet és csak ritkán időzik egy helyben; ha valami nagyon ízletes falathoz jut is, csak 1–2 percig tart ki mellette. De nem kapkodja magába táplálékát, hanem gondosan kiválogatja. Mivel a növények a Fokföldön csak szétszórva nőnek, nagy területeket kell bejárnia és órákba kerül, míg jóllakott. Valami leküzdhetetlen belső kényszer vezeti arra, hogy minden elmozdítható holmit felkapjon és lenyeljen; már fiatalon is minden világos és fényes tárgyat felcsíp. Az elébe dobott tégladarab, tarka cserép, kő és egyéb emészthetetlen tárgy egyaránt felkelti figyelmét és lenyeli, mintha csak egy falat kenyér volna. Nagyon szereti az apró gerinces állatokat. Chartumban fogságban tartott struccai megették a közelükbe merészkedő csirkéket, amit Methuen is megfigyelt.
Szomját csillapítandó, naponta meglehetős sok vízre van szüksége. Mint a teve, a strucc is napokig megvan víz nélkül, rendszerint azonban naponta felkeresi a forrást és tócsákat, s ha erős szomjúság gyötri, még félénkségét is elfelejti.
Fészkét köves vagy homokos magaslaton, gyakran bokor mellé, vagy alá rakja. Az egyszerű, mélyedésszerű fészket a hím készíti el. Mellével laposan a talajon fekszik és a földet hosszú, erős körmeivel kaparja el és szórja maga mögé. A fészekmélyítés alatt mellette álló nőstény ezalatt szárnyával csapkod, a kiemelt földet csőrével felkapja és az egyre elmélyülő gödör szélére rakja. Ha elkészült a fészek, a nőstény nap-nap után egy tojást rak belé. Amíg a nőstény nem készült el a tojással, nem őrzik a fészket és nem is töltik felette az éjszakát. A fészekalj rendesen 15 tojásból áll; a nőstény azonban gyakran már akkor hozzálát a költéshez, amikor még nem teljes a fészekalj. A költést a hím és nőstény felváltva végzi. Délelőtt 8–9 órától délután 4–5 óráig a nőstény, azontúl és egész éjjel a hím költ. A költő madár csak akkor hagyja el a tojásokat, ha párja felváltja.
A strucc fészkét Sjöstedt írja le. Ezt a fészket a Kilimandzsáró lapályán találta. „Néhány négyzetméternyi területen a fű teljesen félre volt kaparva, a csupasz talajon nyoma sem volt fűdombnak; a közepén, lapos gödörben szorosan egymás mellett hevertek a vörösbarna földtől maszatos tojások; kissé távolabbról nézve, óriási billiárdgolyóknak tetszettek. A fészekaljat őrző strucc óvatosan meglehetős messzire távolodott és olykor-olykor ránk nézett, mialatt lassan tovább ment a steppén.”
A tojásokat rendes körülmények között sohasem teszik ki a napsugarak közvetlen hatásának; ha a szülők egyike sem ül rajtuk, homokkal fedik be a fészekaljat. Napközben a nagy hőségben órákig magukra maradhatnak a tojások, anélkül, hogy bajuk esne. Tristramnak „egyszer, de csak egyetlen egyszer sikerült egy struccfészket kiemelnie. Távcsövünkön át két struccot figyeltünk meg; hosszabb ideig álltak egy helyen, úgyhogy jónak láttuk odalovagolni. Miután megtaláltuk nehezen követhető lábnyomukat, odalovagoltunk; a homok teljesen le volt taposva a kérdéses helyen. Két arab kotorászni kezdett a homokban és mintegy 60 cm-nyire a felszín alatt négy friss tojásra bukkantak.”


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
Tojásaik méretei változók, de mindenesetre sokkal nagyobbak valamennyi élő madárénál. Hosszúk 250–255, legnagyobb ármérőjük 110–130 mm között ingadozik. A fogságban tartott struccok tojása – ezek kerülnek rendszerint kereskedelmi forgalomba – mindig kisebb a vadon élőkénél. Színük sárgásfehér, hegyükön lekerekítettek, fényes héjuk nagyon kemény és vastag. Súlyuk, Hardy vizsgálatai szerint, átlag 1442 g, tehát egy strucctojás 24 tyúktojás súlyának felel meg. Sárgája ízletes, de korántsem olyan gyenge, mint a tyúktojásé. Az egyes struccfajok tojásai pórusaikban különböznek; a közönséges strucc tojásának pórusai finomak, alig észrevehetők, a damárai strucctojás héján sokkal több a pórus s a pórusok mélyén feketés, a szomáli strucc pórusai nagyon nagyok, mélyükön pirosasbarnák.
Nagyon érdekes – amire Schreiner hívta fel a búvárok figyelmét –, hogy a szülők eltérő színe megfelel annak a napszaknak, amely alatt költenek. A fészkén kotló strucc feje, nyaka és farka laposan a földhöz símul, csupasz lábszárát a szárnyak borítják be és tollai szorosan a testhez símulnak. Valóságos csoda, mennyire hozzá tud símulni a hatalmas madár a földhöz. Csak alacsony, laposan és hosszan felboltozódó törzse emelkedik a talaj fölé. A kotló nőstényt nappal alig lehet megkülönböztetni a kőtől, hangyabolytól, vagy valami véletlen buckától; még gyakorlott strucctenyésztők is elmennek mellette és nem veszik észre. A kotló hímet éjjel csak gyakorlott szem és ez is csak nagyon közelről látja meg. Ezzel szemben azt szokták felhozni, hogy a fekete szín reggel és délután, míg világos van, nem védi a hímet. De ez az ellenvetés sincs a helyén, mert a fekete, elnyúlt, mozdulatlan hím még ilyenkor is alig vehető észre.
Ha a költés elhúzódott, a fészek körül – ha a talajviszonyok megengedik – sánc emelkedik, amelynek az eredeti fészek körül nyoma sem volt. A kotló madár ugyanis fölszedegeti a fészkét környező talaj homokszemeit és kavicsait és szorosan körülrakja velük a testét. Másfelől viszont a gödör a költés alatt egyre sekélyebb lesz; a kotló madár ugyanis a fészekalj szélén fekvő és túlságosan a szélek felé szoruló tojásokat időnként újra a teste alá húzza s ez alatt mindig egy kevés homokot is maga alá ránt. Amilyen mértékben emelkedik a fészek körüli sánc, ugyanolyan mértékben laposodik el az eredeti gödör, úgyhogy a fészek mélysége jóformán változatlan marad. A sánc nélkül, amely az esővizet sem engedi a gödörbe, a mélyedés csakhamar egy szintbe jutna a környezettel, úgyhogy a mozgó madár alatt a tojások szertegurulnának.
A költő hím strucc Cronwright Schreiner szerint nagyon ingerlékeny, harcias és minden emlőst, sőt az embert is megtámadja, ha fészkéhez közeledik. Ilyenkor elkergeti és elrúgja a közelből az antilopokat, sakálokat, sünöket stb. A nőstény általában véve nem bátor és csak akkor száll harcba, ha kikeltek a fiókái; ilyenkor azonban ő a bátrabbik szülő. A hím ilyenkor elfut a fiókával és csak szükség esetén harcol, a nőtény azonban ebben az időben nyomban kész támadni.
A költés 40 napig tart, amikor is a fiókák csipogni kezdenek a tojásban. Amint a kibúvás ideje közeledik, a szülők egyre izgatottabbak lesznek, talán mert csipogni hallják a tojásban kapargáló fiókák szavát. Izgalmuk akkor hág a tetőpontra, amikor a fiókák megjelennek. Régen azt hitték, hogy ebben segítségükre vannak szüleik. Schreiner azonban kimutatta, hogy ez a hit téves. A frissen kibújt fiókák néhány óráig nem tudják fejüket felemelni, 24 óráig nem talpraállni és csak harmadnak kelnek útra, de ekkor is csak bukdácsolva tapogatnak ide-oda. Első nap alig látszanak tudatosnak, semmit sem esznek, mihelyt azonban urai lábuknak, gyorsan tudnak mozogni. Eleinte, kibújva a szüleik alól, a fészek szélén ülve napoznak, az erősebbek azonban valamelyik szülőjükkel csakhamar elfutnak egy darabra a fészektől és végül a két szülő vezetése alatt teljesen elhagyják a fészküket.
Fenyegető veszély elől gyakran szüleikkel együtt menekülnek el, nagy baj esetén azonban mindenfelé szertefutnak és külön-külön bújnak el, mialatt szüleik félrevezetik az ellenséget, betegnek vagy sebesültnek tettetik fiókáikat. Az elbujt fiókák mozdulatlanul, némán feküsznek rejtekhelyükön és színezetük úgy beleolvad a talajba, hogy csak a véletlen vagy a kutya vezethet nyomukra. Ha elmult a veszély, felemelkednek, ide-oda futkosnak és remegő, de átható hívó hangot adnak. Erre a szülők visszatérnek arra a helyre, ahol elváltak fiókáiktól. Hangot nem adnak, magas termetük, éles szemük és jó hallásuk azonban csakhamar nyomára akad kiáltozó, futkározó apróságaiknak, amelyek gyorsan a szülők közelébe gyülnek. Szüleik jól ismerik fiókáikat s az idegen fészekalj apróságait ellökik maguktól, feléjük harapnak, sőt gyakran meg is ölik. Ezt egyébként páratlan nőstények és olykor nagyobb fiókák is megteszik kisebbekkel.
Kivételesen az is megesik Sjöstedt megfigyelései szerint, hogy a fészküktől elkergetett struccok saját fiókáikat megölik. „Az erdő szélén haladva hirtelen észrevettük, hogy egy hím strucc sietve eltűnik néhány bokor mögött; a


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
következő pillanatban egy nőstény is követte. A helyszínére érve egy fészket pillantottunk meg, szomorú kép tárult szemünk elé. Tojáshéjak töredékei és kövek alatt csaknem egy tucat frissen kiköltött fióka hevert a fekete, forró homokban; valamennyi halott volt vagy éppen haldoklott; mindegyiknek a nyakán nagy vérző seb tátongott, amelyet a bennszülöttek szerint a nőstény belső ujjának erős karma tépett. Csak négy fióka menekült meg az anyjuk pusztító hajlama elől; ott hevertek a környező alacsony fűdombok alatt; a környezetbe úgy beolvadtak, hogy alig vettük észre. Szomorú látvány volt ez a pár csinos teremtés, amint a még életben levők a földön fetrengtek vagy véres fejüket emelgették.”
Volt idő, amikor tíz fiatal struccot gondoztam és figyelhettem meg. A szudániak, akik hozzám hozták a fiókákat, azt állították, hogy legfeljebb egy naposak; embereim bizonykodtak, hogy idősebbeket nem is lehet elfogni. Kedves kis állatok, ámbár oly különösek, hogy inkább sünnek, mint madárnak nézné az ember. Sajátságos tollaik csévéi laposak, szélesek, hosszan megnyultak és meglehetősen elállnak testüktől. Fejük teteje élénk rozsdapiros, néhány fekete tigrisfolttal, nyakuk piszkosfehér, fakó; a pofa, fültáj és áll tisztább fehér, a nyak oldalán barnásfekete hosszanti foltok, a tarkót és hátsó nyakat három ugyanilyen hosszanti sáv díszíti; a mell fehéres, a has piszkosfehér, a hát fehér alapon bodros, világos szalmasárgás és fénylő fekete, hegyén lapos, lándzsaalakú sörtét visel. Foglyaim 14 napos korukban oly önállóan viselkedtek, hogy fel kellett tennünk: nem érzik hiányát a szülői vezetésnek. A struccfiókák nedvdús növényrészekből és nyilván mindenféle apró állatokból élnek. Schreiner néhánynapos korukban megfigyelte, amint mohón fogyasztották szüleik ürülékét. Ez az ürülék a költés idején apró gömbök alakjában hullik a földre és rendeltetése talán csakugyan az, hogy első táplálékul szolgáljon a fiókáknak. A délafrikai strucctenyésztők eleinte marhatrágyával és apróra vágott tojással etették a struccfiókákat; ma már inkább csak nedvdús zöldkoszton tartják.
A fiókák kéthónapos korukban elvesztik sajátságos tollaikat és kétéves korukig mindkét nem a nőstények szürke köntösében jár-kel. A hím tollai kétéves korában már feketék, de csak 3–4 éves korában színeződik teljesen ki.
Afrikai strucc.
Ha elég hely áll rendelkezésére, könnyen megszokja a fogságot, úgy is hozzászokik bizonyos helyekhez, ha a környékén szabadon csavaroghat. Duveyrier Rhat felé haladva, a tuaregek földjén találkozott egy karavánnal, amelyet egy szelíd strucc követett. A madárnak, ha magára maradt, olyan béklyót vertek a lábára, amilyent a legelő tevék viselnek, hogy el ne fusson; egyébként nem ügyeltek rá és a strucc rendesen meg is jelent a tevék mögött, amelyeket most már béklyó nélkül követett. Kordofánban, Hasaba helységben találtam két struccot, amelyek félvad állapotban éltek és tetszésük szerint futkároztak a faluban vagy a környező steppeken. Khartumban a nagyobb udvarok falai fölött rendszeresen két struccfej kukucskált ki. Szudánban senkinek sem jutott volna eszébe, hogy háziállatként használja ki a struccot; puszta kedvtelésből tartották fogva.
Az ember húsáért, zsírjáért, tojásáért és főleg tollaiért vadássza és mintegy 50 éve tenyészti is, helyenként kitünő eredménnyel a struccot.
Hartmann szerint húsa, amelyet egyes afrikaiak esznek és zsírja, amelyet rheuma ellen használnak, büdös. Schreiner a fiókák húsát, jól elkészítve, ízletesnek, az öregekét azonban rágósnak és ízetlennek találta; fehér embernek nem is jutna eszébe egy vén struccot a húsáért megölni; ezt csak a bennszülött szolgák élvezik.


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
Jobb híre van a strucctojásnak. A tojás egyik pólusát megfúrják, sót és borsot szórnak belé, alaposan összerázzák, hogy a fehérje, sárgája és a fűszer kellően keveredjék, azután forró homokba állítják, ahol addig kavargatják, míg megfő. Lichtenstein a fokföldi hottentottáknál figyelte meg ugyanezt a strucctojásfőzési receptet, azzal a különbséggel, hogy ott nem friss, hanem a már jó ideig költött tojásokat használták s ezeket ürüfaggyúval készítették el. Kalauzunk a tojást nagyon ízletesnek találta. A fehér emberek nagy többsége hevesen tiltakozna az ellen, hogy költött tojást egyen, ez azonban végre is csak előítélet: a friss tyúktojást és fiatal csirkét nagyon ízletesnek találjuk, a köztük lévő fokozattól azonban elfordulunk, pedig a költött tojás korántsem romlott.
Dél-Afrika egyik nemzeti eledele a struccok friss véréből és zsírjából készített „strucc-vaj”. A vért természetesen levágott vagy halálra hajszolt állatból kell vennünk; lelőtt állat nem alkalmas erre a célra.
A strucctojások héját már az ókorban, de még inkább a középkorban nemesfémekkel díszítve, díszpohárnak használták. Felaggatták templomokban is, amelyek, mint az ókor templomai, gyakran múzeumokká vagy ritkasággyüjteményekké lettek; a koptok, akik a strucctojást az éberség jelképének tekintik, ma is templomaikban helyezik el. A vaalpenek, a Kalahari-sivatag nomád lakói az üres tojásokat vízzel töltik meg, gondosan elzárják és elássák, hogy a szárazság idején, amikor a víz és a görögdinnyeszerű sama elfogy, legyen mit inniok.
Damara asszonyai a strucctojások lekerekített héjtöredékeit zsinórra fűzve, széles övként viselik.
A struccok bőrét kicserezve használják; legértékesebb termékük azonban mégis a toll.
Belon 1555-ben rengeteg, tollastól preparált bőrt látott Alexandria bazáraiban; 200 évvel később egy ilyen prém 100 spanyol tallérba került. Nachtigal szerint Wadai lakói különösen a fekete strucctollakat becsülik nagyra; királyunk előtt három „Abu Sekun”-t, azaz félig ovális, 1 m magas és félméter széles, piros áthuzatú és szélein fekete strucctollal díszített ernyőt vagy táblát visznek, amelyet az arabok „ris”-nek neveznek. A régi egyiptomiak a strucc szárnytollait az igazságosság jelképének tekintették, még pedig azért, mert a csévétől jobbra és balra eső tollak, egyformák, míg a többi madárnál különbözők.
A strucctollkereskedelem főpiaca keleten Port Said, Aleppo és Alexandria, Európában (már a középkor óta) Velence, Marseille, Párizs, Livorno, Amszterdam és London. A francia kereskedők tíz különböző minőséget különböztetnek meg.
A tollak ára a divat változásainak megfelelően hullámzik; nem minden vidék termel egyenlő értékű árut, mert a talaj minősége és az időjárás fokozza vagy csökkenti az áru tisztaságát; a legjobb minőségűek a tiszta homokos talajon élő struccok tollai. Legjobbaknak az aleppoi tollakat tartják, amelyek a szíriai sivatagban élő struccoktól valók; ezután következnek a Szaharában, a szenegáli steppéken, a Nílus mentén, Marokkóban, Dél-Afrikában és Dél-Arábiában élőké. A szelíd struccokból nyert, ú. n. „szelid” tollak mindig értéktelenebbek; gyakorlott szem azonban megkülönbözteti a vadtól; a „szelid” tollak jóval merevebbek, mert csévéjük erősebb. Belső-Afrikában elég olcsón lehet tollat vásárolni; a Szudánban már 1000–1200 márka az ára a válogatott fehér szárnytollaknak; a kisebb tollak ára ennek alig egynegyedére rúg, a fekete háttollak kilogrammja pedig ritkán drágább 50 márkánál. Nachtigal szerint El-Fâscherben a legjobb minőségű fehér, ú. n. a wâna-strucctoll félkilogrammjáért 50–60 Mária Terézia-tallért (mintegy 150–180 márkát), a feketéért azonban mindössze 5 tallért fizettek, noha Kairóban az utóbbit jobban keresték. 1875-ben Szenegálból 60.000, Mogadorból 400.000, a berberek földjéről 2,000.000, Egyiptomból 5,000.000, s a Fokföldről 4,600.000 márka értékű tollat exportáltak (szemben az 1858. évi, mindössze 253.760 márkára rúgó exporttal).
A struccot, úgy látszik, már nagyon régóta tenyésztik; Belon idejében – 1550 körül – Lybia és Numidia lakosai már tartottak struccokat, hogy tollaikat eladják; 200 évvel későbbről pedig Buffon beszéli, hogy Afrika északkeleti részének különböző tájain a bennszülöttek csordákban tartották szelíd struccokat, ugyane célzattal. Újabb időkben Algírban kezdték meg nagyobb arányokban és racionálisan a struccok tenyésztését. Jelenleg főleg a Fokföldön virágzik a strucctenyésztés, ahol egyike a legfontosabb kereseti forrásoknak. Amerikában, különösen DélKaliforniában is kísérleteztek strucctenyésztéssel.
Ahol struccfarmot létesítenek, ott a kiterjedt, könnyű, lehetőleg mésztartalmú talajt kő- vagy vasdrótkerítéssel veszik körül, a körülkerített területre lucernát vetnek s a struccokat – ha a talaj minden szükséges elemet tartalmaz – lehetőleg magukra hagyják; másutt mesterséges etetéshez kell nyúlni s a táplálékhoz szétzúzott csontokat és mészkövet kell keverni. Ha elég hely áll a tenyésztő rendelkezésére, a struccokra bízzák a költést; máskülönben a


 Brehm: Az állatok világa / 6. család: Strucc-félék (Struthionidae)
http://mek.oszk.hu/03400/03408/html/1670.html[2020. 10. 21. 17:18:48]
kotolni óhajtó párokat vagy legalább vén hímeket és nőstényeket elkülönítik s a letojt tojásokat költőgépekben költik ki. Az így kiköltött struccok az első napokban igen gondos ápolásra szorulnak, de sokkal jobban szelídülnek meg, mint a szülők által kiköltött fiókák; ezeket azután bennszülött szerecsen gyerekek vagy felnőtt korukban lovas pásztorok terelik a legelőre, mint a pulykákat.
A felnőtt struccok tollait nyolchavonként koppasztják meg. Eleinte egyszerűen kitépték a tollakat a szűk térre összeszorított madarakból, amelyek korlátaik közt alig tudtak megmozdulni. Az erőszakos tépés azonban gyakran ártalmas volt, sőt halált is hozott az állatokra. Most a tollakat közvetlenül a bőr fölött levágják; hat hét mulva a bőrben maradt csévék könnyen eltávolíthatók. Kotlásra szánt struccokat természetesen nem koppasztanak meg; a többieknek tollát festik és megfakítják. A tömeges tolltermelés következtében áruk évről-évre csökken.
Egész Afrikában szenvedélyesen vadásszák is a struccot. A struccvadászat a beduinok legnemesebb szórakozása, éppen veszélyes volta következtében. Északkelet-Afrika arabjai élesen megkülönböztetik a struccokat nemük és koruk szerint. A felnőtt hímet edlim-nek (koromfekete), a nőstényt ribeda-nak (szürke), a fiatalt ermud-nak (barnás) nevezik. Mivel a vadászat főcélja a tollak zsákmányolása, csaknem kizárólag az edlim-et vadásszák, ami szaporaságukat lényegesen megcsappantja.
Andersson szerint Dél-Afrika egyes vidékein egyes vadászok – ő a Ngami-tó menti busmannokat figyelte meg gyalogszerrel vadásszák a struccot. Egész csordát vesznek körül s a megriadt madarakat nagy zajjal a vízbe terelik. Fészkükön és a vízben is meglesik, sőt Moffat szerint, hogy belophassák a legelő struccot, lapos párnát nyeregalakúan formálva szalmával tömnek ki, tollakat raknak rá; a strucc lenyúzott bőrét szalmával körülcsavart botra húzzák és lábukat fehérre festik. A vadász a tollas nyerget a fejére teszi, jobbjában egy elejtett strucc nyakát és fejét fogva, baljában nyíllal a csorda közé vegyül, a kezében tartott struccfejet forgatja, mintha az állat körülnézne, a nyerget időnként megrázza, úgyhogy magára vonja egy-két állat figyelmét, amelyek kikezdik az imitált struccot. Európai vadászok forró napokon a déli órákban lóháton kergetik meg a délafrikai struccokat; a hajszolt állat hamarosan kimerül, úgyhogy még közepesen futó ló is utoléri.
A Fokföldön a struccvadászatot 1870 körül törvényesen szabályozták: a fészkeket és tojásokat védelem alá vették s a vadászatot szigorú feltételekhez kötötték, abban a reményben, hogy a struccok a Fokföldön újra elszaporodnak.
HATODIK ALREND: Struccok (Struthiones) TARTALOM HÜLLŐK


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
HÜLLŐK TARTALOM ELSŐ REND: Pikkelyes hüllők (Squamata)
Általános jellemzés
Amíg manapság semmiféle nehézséget sem okoz valamilyen hüllőnek, mint ilyennek a felismerése és a legközelebbi rokonságban álló egyéb gerincesektől való megkülönböztetése, addig teljesen elmosódnak a határok akkor, ha az ősi idők hüllőit tesszük vizsgálat tárgyává. Mert egyrészt kétségtelennek tekinthetjük ugyanis, hogy a hüllőket a páncélos kétéltűekből kell leszármaztatnunk, de másrészt belőlük származtak a madarak és emlősök is. A jelenkorban élő hüllőkre vonatkozólag mégis a következő sajátos jellemvonások állapíthatók meg.
A hüllők (Reptilia) „változó testhőmérsékletű” (hidegvérű) gerinces állatok, melyek életük minden szakában tüdővel lélekzenek, tehát átalakuláson nem mennek át. Csak egy hallócsontocskájuk van, amely a hallókészülék tojásdad ablakával van összeköttetésben.
Testük kültakaróján nincsenek sem tollak, sem szőrképződmények, hanem pikkelyek vagy páncélok, melyeknek felületét többé vagy kevésbbé elszarusodott hámréteg vonja be és mészlerakodások szilárdítják. Vérük piros, vérsejtjeik tojásdadalakúak és sejtmaggal bírnak. A szívnek egy tökéletlenül kettéválasztott kamrája és két pitvara van. Az aorta-törzs három részből áll: egy mindig meglévő jobboldali és egy baloldali aortából, s egy tüdőartériából. Olyan oldalszervek, mint amilyenek a halaknak és kétéltűeknek vannak, a hüllőkön teljesen hiányzanak. Bőrmirigyeik nincsenek. A bélcsatorna, a kiválasztó- és az ivarszervek egy közös üregbe, a kloakába nyílnak, mint a kétéltűekben. A külső párzószervek csaknem kivétel nélkül megvannak.
A hüllők testének alakja nagyon változatos. Egyeseknek a törzse hengeralakú, oldalt összenyomott, vagy korongszerűen lapos, másoké megnyúlt és féregalakú; az előbbieké lábakon nyugszik, az utóbbiaknak nincsenek végtagjaik. A nyak lehet nagyon rövid és nem mozgatható, de lehet hosszú és hajlítható is. Ha a lábak megvannak, akkor számuk rendesen négy, ha azonban egy pár hiányzik, akkor rendesen a mellső lábpár nem fejlődött ki. Nagyon kevés olyan hüllőt is ismerünk, melyeknek csak mellső lábaik vannak és a hátulsók hiányoznak. Különben is inkább a mellső végtagok csökevényesednek el, amit rendesen a test megnyúlása követ, miáltal a mellső végtagok távolabbra jutnak a hátulsóktól. Ha a lábak eléggé erősen fejlettek, mint sok gyík, krokodílus és teknős lábai, akkor a testet a föld fölé emelve tudják hordozni, a rövidlábú hüllők azonban hasukkal állandóan érinteni kénytelenek a talajt; ezek az igazi csúszómászók. Csak alapos megfigyelés után derült ki, hogy a hüllők sorában milyen gyakori a fölemelt törzzsel való mozgás. További vizsgálatokból azt is tudjuk, hogy a hüllőknek nemcsak kihalt óriásai (a Dinosaurus-ok rendjéből) tudtak hátulsó lábaikkal futni, hanem a most élő fajok között is sok mozog hasonló módon. Ezt csak azok a fajok tudják megtenni, melyeknek a teste nem lapos, hanem oldalt összenyomott s mindkét lábpárjuk nemcsak erős és hosszú, hanem a hátulsó lábaik még jobban meg is nyúltak. A lapostörzsű gyíkok lábai nem lefelé, hanem inkább oldalt kifelé nyúlnak és inkább a test előretolására, mint alátámasztására szolgálnak. Mind a hátulsó, mind a mellső lábaknak öt ujjuk van, de a rövidlábú gyíkok ujjainak a száma bizonyos fokig visszafejlődhetik.
A kültakaró rendkívül változatos; a legegyszerűbb esetben egyforma, boltozatos kidudorodásokból áll, melyek a tapadóujjú gyíkoknak csaknem az egész hátoldalát beborítják, de más fajoknak is legalább a szempilláin s a kéz- és lábfelületein megmaradtak. Szabályos és szimmetriás elrendezésű pajzsok sok gyík, kígyó és némely teknős fején láthatók. Ha az ilyen képződmény hátul szabad és az utána következőnek az alapját befödi, akkor igazi pikkelynek mondjuk. A pikkely lehet síma, vagy pedig egy, ritkán két taraja van, mely hátrafelé hosszú, hegyes tüskében folytatódhatik. Ilyen tüskés pikkelyek különösen a farkon vannak és jó fegyverül szolgálhatnak. Hosszú, oldalt összenyomott, háromszögű vagy kardalakú pikkelyek némely fánlakó gyík hátának és farkának középvonalában tarajt alkotnak. Ezek a pikkelyek mind a rostos kötőszövetből, idegrostokból, vérerekből, festéksejtekből alkotott és gyakran mészberakodásokat tartalmazó irhának a képződményei. Föléje borul a csaknem mindig erősen elszarusodott felső bőr, melynek csak az alján vannak festéksejtek s amely tetemesen elvékonyodik és rugalmassá lesz mindenütt, ahol két pikkely között bemélyed. Nagyobb táplálékdarabok elfogyasztását egyrészt a pikkelyek közötti bőr rugalmassága, másrészt meg az állat torkának kinyújthatósága teszi lehetővé. A felső bőr felszíni rétege vékony hártya, melynek sejtjeiben rendkívül finom, gyakran hálószerűen összekötött hosszanti lécecskék vannak; ezek okozzák sok gyíknak és kígyónak csodálatos fémes- vagy gyöngyszínű csillogását.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
Némely gyík bőrében levő mészszemcsék a kezdetei a páncélképződésnek, mely éppen a hüllőkben éri el legnagyobb változatosságát és tökéletességét. A nagyobb lapos mészpikkelyek, mint amilyenek a „halpikkelyű” gyíkok bőrébe vannak beágyazva, mozaikszerű szerkezetűek, ami a test nagyobb hajlékonyságát teszi lehetővé. Az ilyen páncéllemezek vagy zsindelyszerűen fedhetik egymást, mint a bőr pikkelyei, vagy hajlékonyan ízesülhetnek egymással, mint a krokodílusok bőrében. A bőrnek ezek a csontjai a teknősökben nagyon korán összenőnek a csontváz bizonyos részeivel, míg a ráboruló felső bőr, nagymértékben elszarusodva, rendesen az úgynevezett teknőshéjjá lesz. Bár manapság egyetlen csupaszbőrű hüllőt sem ismerünk, mégis lehetséges, hogy sok kihalt fajnak hiányzott a pikkelyruhája.
A hüllők bőrére jellemző, különösen a kétéltűekkel szemben, hogy mirigyek teljesen hiányzanak belőle. Olyan jelenség ez, melyet a madaraknál is tapasztaltunk. Sok gyík combjának alsó részén, vagy a kloakanyílás előtt, vagy pedig ritkán a lágyék tájékán különös mirigyszerű szervek találhatók, melyek vagy csak a hímeken vannak meg, vagy ezeken jobban fejlettek, mint a nőstényeken. Ezek a sorokba rendezett szervek kerek vagy hasadékszerű nyíláson át sárgás anyagot választanak el, mely párzó hímeknél gyakran hosszú csapokban jut ki és levált, átalakult hámsejtekből áll. Ezeknek a szerveknek a szerepe és jelentősége ismeretlen. A gyíkok, kígyók és krokodílusok pikkelyein is sajátságos érzékszerveket fedeztek föl. A kültakaró szaruképződményeihez számítjuk az ujjak karmait, valamint egyéb szarv-, tüske- vagy papiroszacskó-alakú függelékeket is.
A bőrképződmények színeződésének szépségében a hüllők alig maradnak el más osztályok mögött. A legtöbbnek a színe megegyezik kedvelt lakóhelye, tehát a talaj, falevelek vagy fakéreg színével. A sivatagokon élő hüllők testének felső oldala világossárga, vöröses vagy sárgásszürke színű; a mocsarakban, pocsolyákban élőké szennyeszöld, a kopár Karsztvidéken élőké világosszürke, a tengeri kígyóké kékesszürke vagy kékeszöld. De a lakóhely környezetének színezetéből azok a fajok sem tűnnek elő, amelyeknek teste nagyon rikítóan, pompázatosan színezett. Némely talajlakó, rikító színekkel rendelkező hüllők, különösen kígyók esetében a test színezete és a tartózkodási hely között természetesen semmi összefüggést sem lehet felismerni. Egye fajok alkalmazkodási képessége többé-kevésbbé az akarattól függő, amennyiben az illető állatok testük színezetét valószínűleg a környezet változásainak hatására (meleg és hideg, fény és árnyék), valamint lelki indulatállapotok (harag, félelem, éhség stb.) következtében meg tudják változtatni. Ez a színezetváltozás lényegében bizonyos festéksejtek vándorlásain alapszik, melyek a felső bőrben, de leginkább az irhában vannak beágyazva, összehúzékonyak és kitágíthatók. A festéksejtek különböző színűek és bizonyos mértékben egymás fölött és alatt helyezkednek el. A legrégebben ismeretes és legalaposabban tanulmányozott a közönséges kaméleon színezetváltozása. De nemcsak a kaméleon sok faja, hanem számos gyík is nagy mértékben meg tudja változtatni teste színezetét. A többi hüllőnek azonban egyáltalában nincs meg ez a képessége. De bizonyos nagyon lassú színezetváltozás sok hüllő élete során előfordul, amennyiben a fiatal állatoknak gyakran nagyon élnék, az egyes nemek és családok fejlődéstörténetére annyira fontos felvilágosítást nyujtó mustrázata lassanként elhalványodik vagy más váltja föl. Előfordul az is, hogy az alapszín sötétebbé válásával egészen fekete színezet keletkezik, mint ahogyan a barlangi viperánál, a keresztes vipera fekete fajtájánál tapasztalható.
A hüllők csontváza csaknem teljesen elcsontosodott, azonban az egyes részei annyira különböző alkotásúak, hogy általánosan jellemzőt alig lehet megállapítani róla. Koponyájuk, mely sok tekintetben feltűnően megegyezik a madarakéval, többé-kevésbbé lapos és az állkapocs váza az arccsontokkal együtt túlsúlyba jutott rajta. Sok valószínűséggel föltételezhető, hogy a hüllők ősi koponyája olyan szilárd csontburok volt, melyen csak az orrnyílások, szemüregek és a dobhártya ürege voltak szabadok. Ezek a páncéllemezek a törzsfejlődés folyamán részben karcsú ívekké és pillérekké alakultak át, sőt teljesen vissza is fejlődtek, amint ez pl. a teknősökön s még inkább a gyíkokon tapasztalható.
A négyszögcsont, mely az alsó állkapoccsal létesít ízületet, a krokodílusokban, teknősökben és sok kihalt hüllőben szorosan összenőtt az úgynevezett halántékpikkellyel (pikkelycsont), amely viszont a koponya oldalfalával nőtt össze; azonban a teknősök és kígyók négyszögcsontja többé-kevésbbé szabadon mozgatható. Sok gyík esetében tapasztalható az is, hogy a nyakszirtcsontot csak szalagok kötik össze a falcsonttal, úgyhogy a koponya egész első, a nyakszirtcsont elé eső része felemelhető némileg, a négyszögcsont és az ínycsontok emelőhatása következtében. Hasonló mozgathatóságot, mint amilyen némely madáron (pl. a papagájokon) megfigyelhető, hol a felső csőrt a koponyának mögötte fekvő részétől egy, a szemüregek előtt harántul futó, vékonyhártyájú részlet választja el és a csőr kinyitásakor a hosszú harántcsont közvetítésével önmagából fölemelkedik, Versluys a Dinosaurusok kihalt rendjébe tartozó számos ragadozó hüllőnél mutatott ki.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
A hüllők koponyájának egyik legfontosabb ismertetőjele a nyakszirtcsont egyetlen, páratlan ízületi feje, amely erősen kidomborodva az első nyakcsigolya üregébe nyúlik be. A nyakszirtcsonthoz, amely egy felső páratlan, egy pár oldalt fekvő és egy alsó páratlan, az ízületi fej alkotásában különböző mértékben résztvevő tagból van összetéve, csatlakozik előrefelé a felsorolás sorrendjében a halántékcsont, homlokcsont, orrcsont és az állközötti csont, melyek a hüllők egyes családjaiban hol párosak, hol páratlanok. A koponya felső részének felépítésében még számos más csont is résztvesz, melyeket itt nem sorolunk fel.
A koponya alsó részén, ismét hátulról előre haladva, a következő páratlan, a középvonalban fekvő csontokat találjuk: az alsó nyakszirtcsontot és az ékcsontot, melynek oldalsó nyúlványai a szárnycsontokkal ízesülnek és amelynek elülső vékony, szálkaszerű nyúlványán a gyíkokban egy függőleges, gyakran teljesen bőrnemű választólemez helyezkedik el a két szemgödör között. Mint a szájpadlás páros darabjai, a szárnycsontok után előrefelé az ínycsontok és a némelykor összeolvadt ekecsontok következnek, amelyek ismét az állkapocsközti csonthoz vagy csontokhoz csatlakoznak. A gyíkok és kígyók íny- és szárnycsontjai a középen többé-kevésbbé messze eltávolodnak egymástól; leginkább eltávolodhatnak a kígyókéi, melyek mindkét csontpárja, valamint a felső állkapocs is eltolható oldalt. Csekélyebb mértékben van ez meg a gyíkokban, amelyek szájpadlását mozgathatatlannak tekinthetjük. Tökéletes, elcsontosodott szájpadlása van mindig a krokodílusoknak és a teknősöknek; ezeknek belső orrnyílásai (choanák), melyek pl. a gyíkokban meglehetősen messze elől a torokban nyílnak, messze hátul helyezkednek el.
Meg kell emlékeznünk még sok hüllőnek két érdekes támasztócsontjáról is. Az egyik a koponyaoszlopocska (columella cranii; nem szabad összetéveszteni a hallókészülékhez tartozó columella aurisszal!), karcsú, pálcaalakú csont, mely a koponya tetejétől csaknem függőlegesen a szájpadlásig, mégpedig a szárnycsontokig húzódik és a legtöbb gyíkban megtalálható. A másik a harántcsont (transversum vagy ectopterygoideum), mely a szárnycsontot köti össze a felső állkapocs hátulsó részével és megvan több hüllőrendben, a krokodílusokban éppen úgy, mint a kígyókban. A szárnycsontok rendszerint elérik a négyszögcsontot; ritka eset az, pl. némely kígyóéban és kaméleonéban, hogy nincsenek vele összeköttetésben.
Az alsó állkapocs mindegyik fele legalább négy darabból, sok hüllőé azonban hat darabból van összetéve. A kígyók alsó állkapcsának két ágát csak szalagok és izmok kötik össze, úgyhogy tetszés szerint közelíthetők egymáshoz, vagy jó messzire eltávolíthatók egymástól. A gyíkokban ellenben rostporc, a krokodílusokban pedig csontvarrat köti össze őket; a teknősök alsó állkapcsának két fele pedig többnyire látható összeköttetés nélkül nőtt össze.
Sok hüllő gerincoszlopa nyak-, mell-, lágyék-, medence- és farkrészre osztható, mindig elcsontosodott és jól feltűnő csigolyákra tagolódik. A csigolyák száma azonban az állat testének hosszúsága szerint rendkívül változó, úgyhogy a teknősöknek alig 30 csigolyájuk van, a kígyóknak azonban 400-nál is több lehet. A legalsóbbrendű hüllők csigolyái mindkét oldalt bemélyedtek, a krokodílusokéit és a felemásgyíkokéit rostos korongok választják el egymástól.
A hasonlóan nagyon változószámú bordák mindenütt tökéletesen fejlettek, ám a kígyókéi bizonyos mértékig még tökéletesebben, mint a többi állatokéi, mert szabadon mozgathatók. Úgynevezett hasbordák, melyek semmiféle összefüggésben sincsenek a gerincoszloppal, a krokodílusok és felemásgyíkok mellkasa és medencéje között találhatók. Ilyen haspikkelyekből lehet leszármaztatni a teknősök haspáncéljának hátulsó szakaszát, míg az elülső részben a mellövből keletkezett. Ez ugyanazokból a részekből áll, mint a kétéltűeké. A mellcsont (és a vállöv) sok lábatlan hüllőben hiányzik. Kulcscsontja nemcsak a lábatlan, hanem némelyik jól fejlett végtagokkal rendelkező hüllőnek, pl. a kaméleonoknak sincs. A gyíkok medenceöve többé-kevésbbé éppen úgy elcsökevényesedett, mint a vállövek, számos kígyóé egyetlen csontpárrá lett vagy teljesen hiányozhatik is. A többi hüllő végtagjai a fejlettség legkülönfélébb fokozatát tárják elénk.
A fogazatról semmi általánosan érvényes törvényszerűséget sem lehet mondani. A teknősöknek egyáltalában nincsenek fogaik, csak éles szaruléceik, melyek az állkapcsok peremét bevonják. A többi hüllőnek rendesen jelentékeny számú foga van, nemcsak az állkapocs csontjain, hanem sokszor az íny- és szárnycsontokon és kivételesen (pl. a fiatal felemásgyíkokban) még az ekecsonton is. Ezek a fogak csaknem mindig a zsákmány megragadására és megtartására valók s csak ritkán szolgálnak a szétrágásra. Rendesen egyszerű kúpalakúak, egyenesek vagy hátrafelé görbültek. De akadnak olyan fogak is, melyek oldalt összenyomottak s koronájuk redős


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
vagy tarajos, sőt a gyümölcs- és magevő vagy keményhéjú csigákkal táplálkozó gyíkokban félgömbalakú koronával bíró zápfogak is találhatók. A fogak vagy tömörek, belső üreg nélkül, vagy pedig gyökérrészükben belső üreg van, vagy végül az elülső oldaluk majdnem teljes hosszúságában barázdás vagy átfúrt. A fogak legnagyobb részét tömött, ínas kötőszövet rögzíti a fogat hordozó csontok sekély csatornájába; mások azonban úgy ülnek az állkapocs élén, s úgy nőttek össze vele, hogy csak tarajt alkotnak rajta; végül a krokodílusokéi köröskörül zárt fogmedrekbe vannak beágyazva. Fogaik rendesen nem váltódnak, de új fogak állandóan keletkeznek, a régiek mellett vagy alatt. Peracca azonban megfigyelte, hogy egy ausztráliai síma gyík fiatal korában egyszer váltja a fogait mindkét állkapcsában.
Amíg egyes hüllők fogai teljesen egyformák, addig más fajok fogazatában már többé-kevésbbé messzemenő különbözőséget állapíthatunk meg s jól meg tudunk különböztetni kicsiny, egyszerűen kúpalakú metszőfogakat, nagy, kúpos szemfogakat és csipkézett, redőzött (a lombevőknél) vagy gömbölyű koronájú zápfogakat. A kígyók fogazatának sokoldalú kiképződéséről majd azok tárgyalásánál lesz szó.
A táplálócsatorna szervei nagyon változatosak. Egyes fajok, pl. a krokodílusok nyelve csak egy előreugró, lapos dudorodás, mely a szájüreg fenekén fekszik, ahhoz mindenütt hozzánőtt és egyáltalában nem mozgatható. Más fajoké, pl. a teknősöké, húsos, rövid, vaskos; a gyíkoké tojásalakú, lapos, vagy két rövid, puha, háromszögű, esetleg lekerekített, illetőleg hosszú, elszarusodott hegyben végződik s különösen a kígyóké hihetetlenül mozgékony. Sok faj nyelve hüvelybe húzható vissza, melyből pl. a kaméleonok nagy célbiztossággal tudják kilökni. A gyíkok rendszerint a nyelv nyaló mozdulataival is isznak, a kígyók azonban erre ritkán vagy egyáltalában nem használják nyelvüket, mert a víz fölvétele az alsó állkapocs rágó mozdulatainak a segítségével megy végbe.
A legtöbb kígyó tágas nyelőcsöve hihetetlenül kinyujtható és észrevétlenül folytatódik a terjedelmes, vastagfalú gyomorban, melyet a béltől egy redő vagy szelep választ el. A krokodílusok és teknősök gyomra inkább harántállású, a gyíkoké és kígyóké ellenben a test hosszanti irányában nyúlik ki. A bél széles, kevés hajlású, rövidebb vagy hosszabb; ám leghosszabb a növényevő szárazföldi teknősöké. A vékonybélből való átmenet helyén a végbélnek vakbele van s az hátul az erősen tágult kloakában folytatódik. A máj az epehólyaggal, valamint a vékonybél elülső részének U-alakú hurkában fekvő hasnyálmirigy és a lég mindig megvannak. A teknősök abban is különböznek a többi hüllőtől, hogy nyelvalatti mirigyük van. Számos gyíknak és kígyónak ajakmirigyei vannak és sok kígyóra az is jellemző, hogy halántékuk táján a felső állkapcsi nyálmirigy egy bizonyos részének megfelelő mirigyük van, mely sok kígyócsalád tagjaiban mérget választ el s a barázdás vagy átfúrt méregfogakhoz vezet.
A vesék rendszerint erősen fejlettek, gyakran többszörösen lebenyesek. A belőlük kifutó húgyvezetékek a kloaka hátulsó falába torkollanak. A legtöbb gyíkban és teknősben a kloaka előtt húgyhólyag fejlődött ki. A herék mindig a hasüreg belsejében fekszenek; kivezető csatornáik rendesen mellékherében gyűlnek össze s ebből erednek az ondóvezetékek. A párzószervek minden hüllőben kifejlődtek, kivéve a felemásgyíkokat. A petefészkek mindig elkülönültek a petevezetékektől.
Amint már említettük, a lélekzőszervek mindig mint tüdők fejlődnek ki. Csupán a lágypáncélú teknősöknél bukkanhatunk a tüdőlélekzés mellett a vízi lélekzés nyomaira, mert ezek a garat bolyhos képződményeivel is lélekzenek. A tengeri kígyók esetében hasonló lélekzésre vall a száj, különösen a foghús nyálkahártyájának vérerekben való rendkívüli gazdagsága is. A toroknak sajátságosan nyelő, úgynevezett „oscillatorius” mozgásait, melyek csupán a kígyóknál hiányzanak és amelyek még szembetűnőbben a kétéltűeknél jelentkeznek, Heinemann C. a visszafejlődött kopoltyúlélekzés nyomainak tekinti s azokat átöröklött lélekzőmozgásokként próbálja megmagyarázni; azt hiszi, hogy e mozgásokat a tüdőlélekzés idegközpontja mellett egy külön idegközpont végezteti. Jól elkülönült gégefő és gégefedő különböztethető meg; ez utóbbi a sziszegő hangok létrehozásában is szerepelhet. A kétéltűekben nehezen megkülönböztethető légcső itt mindig világosan felismerhető s fél- vagy egész porcos gyűrűk támasztják meg.
A tüdők maguk hártyás zacskók, tágas belső üreggel és sejtes fallal, melyből kötőszövetből álló lécek nyúlnak be a belső üreg felé, mint a gyíkokban, a kígyókban és a kaméleonban. A tüdő első részét ezekben rendszerint tömöttebb lépes szerkezet vonja be, mint a hátulsó részt, mely egyenesen símafalú is lehet s ebben az esetben csak mint levegőtartó szerepel, mint a kígyókban. A nagyobb kaméleonfajok és néhány gyík tüdeje a hasoldal felé, vagy hátra több vagy kevesebb, fonál- vagy bunkóalakú nyujtványban folytatódhatik. A rövid, zömöktestű hüllők tüdeje is rövid, zacskóalakú, háromszögű vagy elliptikus kerülettel, a nyulánktestű, kígyóalakú fajoké ellenben hosszú,


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
tömlőalakú és ebben az esetben az egyik tüdőfél (leginkább a baloldali) többé-kevésbbé elcsenevészedik. Az óriáskígyókban a bal tüdő többnyire még tökéletesen megvan, jóllehet már fél oly hosszú sincs, mint a jobboldali, de a lélekzésben még mindenesetre résztvesz, a többi kígyóban azonban már visszafejlődött. Némely kígyófaj légcsöve, az elülső és porcgyűrűkkel kifeszített fal kivételével, kisebb-nagyobb mértékben erősen kitágult és belső falából teljesen olyan támasztószerkezet ered, mint a jobboldali tüdőszárnyé, melyet élettani működésében lényegesen segít, úgyhogy légcsőtüdőnek lehet elnevezni. A krokodílusok és teknősök légcsövének ágai mélyen belenyúlnak a tüdőbe; ez utóbbinak nincsen egységes ürege, hanem a maga egészében tömött, kötőszövetből álló szivacsos szerkezet tölti ki, amely kicsiny, hálózatos és sejtes üregeket zár körül.
A szív, amint már szintén említettük, négy részből áll, mégpedig két elkülönítet pitvarból és két kamrából. Ez utóbbiak választófala – egy piciny nyílást leszámítva – csak a krokodílusokban tökéletesen zárt, míg az összes többi hüllő szívkamráinak választófalát többé-kevésbbé nagy nyílások törik át, melyeken keresztül a balkamra vére összekeveredhetik a jobbkamráéval. „A teknősökben, kígyókban és a legtöbb gyíkban a választófal tökéletlensége következtében – mondja Vogt – mind a tüdő, mint a test vérerei a jobb szívkamrából erednek, a krokodílusokban azonban a tüdő osztóerei és a test egyik baloldali osztóere a jobbkamrából, a nagyobbik jobboldali aorta ellenben a balkamrából ágazik ki. Ha a testből visszatérő vér maga a szív belsejében levő különleges billentyűszerkezet következtében a tökéletlen választófal ellenére is leginkább a tüdőütőér felé, a tüdőkből befutó vér pedig főleg az aorta felé fut is tovább, mégis másrészt mind itt, mind a krokodílusokban, a kétféle vér keveredik azért, mert az embrió eredeti kopoltyúívéből maradó tágas összekötő ágak kapcsolják össze a nagy vérértörzseket. Az aorta többnyire egy, két vagy három ívből van összetéve... A nyirokérrendszer nagyon jól fejlett és a nagy gyüjtőedényeken kívül, melyek rendesen a gyomor tájékán helyezkednek el, még két, gyakran négy különleges, ritmikusan verő nyirokszíve van az állatnak, melyek közül kettő mindig a lágyéktájon közvetlenül a bőr alatt vagy mélyebben befelé a keresztcsonton helyezkedik el; tartalmukat a legközelebbi gyüjtőérbe vezetik.” Belső billentyűik ezeknek a nyirokereknek nincsenek. A vérsejtek mindig tojásdadok és sejtmagjuk van. A nagy vérerek sajátságos összeköttetése magyarázza meg, hogy a hüllőknek olyan keveset kell lélekzeniök. Brücke kifejti, hogy anyagcseréjük lassúságának megfelelően a belélekzett oxigénmennyiséggel sokkal hosszabb ideig beérik, mint a magasabb fejlettségű emlősök és madarak, s még akkor is tovább élnek, ha a lélekzésben erőszakosan akadályozzák őket, mert a tüdőérkörnek vérrel való túltelítettsége, ami a lélekzés elmaradásának következménye, azonnal megszűnik azáltal, hogy a vér a nagy vérkörbe átfolyhat. A hüllők testmelege meglassúdott vérkeringésük következtében csak csekély mértékben emelkedik a levegő, illetőleg a környezet hőmérséklete fölé.
A hüllők agyveleje sokkal tökéletlenebb, mint az emlősöké és madaraké, de azért sokkal fejlettebb, mint a kétéltűeké és a halaké. Három egymás mögött elhelyezkedő velőtömegből áll, úgymint az elülső-, a középső- és a hátulsó agyból. Ez utóbbi olyan szerv, amely Edinger L. szerint az állat egyensúlyi helyzetét szabályozza; a krokodílusokban különösen fejlett, a teknősökben és a kígyókban fejletlenebb. Hasonlóan viselkedik az elülső agy is. A gerincvelő és az idegek az agyvelőhöz viszonyítva erősen tömörek, azért az utóbbinak az idegműködésre gyakorolt hatása aránylag csekély. Érzékszerveik között mindig legfontosabb a szem, ámbár gyakran nagyon kicsiny és néha még egészen el is van rejtve a bőr alá. A szemhéj alkotása nagyon jellemző a különböző családokra és csoportokra. „A legegyszerűbb a kígyók szemhéjának alkotása – mondja Vogt K. – mert ezeknek, úgy látszik, mind a két szemhéjuk hiányzik; pedig valójában összenőttek... A könnyváladék megtölti a szemgolyó körüli teret és széles, a belső szemzugban lévő csatornán keresztül az orrüregbe folyik ki. A felső szemhéj csaknem az összes többi hüllőkben gyengén fejlett és rendesen csak egy merev, félig porcos bőrredő alkotja, ellenben az alsó, sokkal nagyobb és mozgathatóbb szemhéj az egész szemgolyót bevonhatja, gyakran külön csontlemezke támasztja meg, más esetekben meg a szem látónyílásával szemben átlátszó részlete van. Ehhez járul még a legtöbb gyík, teknős és krokodílus esetében a pislogó hártya; ebben gyakran szintén van egy porcos léc és az az elülső szemszögletből többé-kevésbbé messze a szemgolyó fölé húzható. A hüllők között teljesen egyedül állanak a kaméleonok, melyeknek köralakú, az előredomborodó szemgolyóhoz szorosan hozzásímuló szemhéjuk van, melyen csak egy szűk nyílás látszik és amely sokkal jobban mozgatható, mint amennyire más hüllőknél tapasztalható. A szem belső részletei keveset különböznek a magasabbrendű állatokéitól.”
Sok hüllőnek a szemei nem nagyon mozgathatók; ilyenkor lassan és lökésszerűen mozognak, amint ez a kígyók esetében észlelhető. Előfordul azonban ennek az ellenkezője is, mégpedig olyan mértékben, a hogyan egyetlen más ismert állaton sem: a kaméleon a szemeit egymástól teljesen függetlenül különböző irányba tudja forgatni. A szem szivárványhártyája többnyire élénk színű, de nincsen olyan fémes színezete, mint a kétéltűek szemeinek. Egyes fajok szembogara kerek, másoké függőlegesen hasított, mint a macskáé és bagolyé, s ekkor nagyon tágulékony,


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
miáltal az állat az éjszakai életre is alkalmassá válik. A szembogár ritka esetben haránt irányban nyúlik meg, mint pl. némelyik fán élő nappali kígyóé, melyek éjszaka aludni szoktak. A kígyóknak és gyíkoknak Koganei J. szerint harántcsíkos rostokból álló erős, a szembogarat tágító és szűkítő izmuk van, az alligátoroknak azonban nincsen ilyen izmuk.
Az utolsó évtizedek egyik legérdekesebb fölfedezése volt egy különös érzékszerv maradványának a felismerése, melyet fejtetőszemnek neveztek el. Olyan a szerkezete, mint a zsákállatok (Tunicata) szemének s a fejtető közepén fekszik. Némelyik gyíknál a fölötte elhúzódó bőr átlátszó, de alakja és színezete miatt környezetéből gyakran világosan kiemelkedik. Az úgynevezett tobozmirigy nem egyéb, mint a fejtetőszem nyele. Ha meggondoljuk, hogy a kihalt ősvilági páncélos kétéltűek és bizonyos hüllők rendjeinek fejtető-varratában egy nyílás található, melynek helyzete teljesen megfelel a ma élő gyíkok fejtetőszemének, akkor föl kell tételeznünk, hogy ez a fejtetőszem a mai gerincesek kipusztult őseinek az életében nagy szerepet játszott s valamilyen eddig ismeretlen érzékszerv gyanánt szolgált. A fejtetőszemnek a tobozmiriggyel való összeköttetése különben csak a felemásgyíkokban maradt fenn. Egyes tudósok föltételezik, hogy a gyíkok, felemásgyíkok fejtetőszeme – ha korlátolt mértékben is – még ma is mint látószerv szerepel; más búvárok bőrérzékszervnek vagy hőérzékszervnek nyilvánítják, végül mások tagadják, hogy jelenleg valamilyen tevékenysége volna. Credner H. vizsgálatai azonban bebizonyították, hogy a fejtetőszem az ősi időkben valódi érzékszerv volt. Leydig F. ellenben határozottan tagadja, hogy még ma is valamilyen működése volna, mert neki nem sikerült az állítólagos érzékszervhez vezető valamilyen ideget kimutatnia. Ugyanez a tudós azonban még egy pár mellékfejtetőszemre bukkant, melyek alkotásukban, helyzetükben és a rendes homlokszemmel alkotott hármas voltukban érdekes módon hasonlítanak sok ízeltlábúnak éppen úgy rendezett egyszerűbb szemeihez.
A hüllők hallása határozottan tökéletlenebb, mint a magasabbrendű állatoké: hiányzik a fülkagyló, amelyet némely gyíknál a mélyen besüllyedt, másoknál ismét felszínesen fekvő (ismét másoknál izmokkal és bőrrel befödött) dobhártya védelmezésében pikkelyek helyettesítenek. Hallóüregük belseje sokkal egyszerűbb, mint a melegvérű állatoké. De a hüllők fülében is megvan a csiga, amely egyszer kerek, hártyás zacskó, máskor rövid csatorna tökéletlenül fejlett, csavarosan hajló választófallal és palackalakú függelékkel. „A belső fül ilyen módon minden lényeges alkotórészével együtt megvan, és a madarak és emlősök hallószervének további kifejlődése nem a részeknek a szaporodásán, hanem azok lényeges tökéletesedésén fordul meg.” A középfül és a dobüreg nagyon különbözően alakult. Ez utóbbi hiányzik a kígyókban, melyeknek sem dobhártyájuk, sem Eustach-kürtjük nincsen. A többi rendben a többé-kevésbbé szabadon fekvő dobhártya zárja el kifelé a dobüreget. A dobhártya és a tojásdad ablak közötti összeköttetést a gyakran nagyon hosszú columella tartja fönn. Arra a kérdésre, hogy a hüllőkben keletkeznek-e valódi hangérzetek, teljes bizonyossággal igenlően csak a krokodílusokra és a tapadóujjúakra nézve felelhetünk, mint amelyek hangot is tudnak adni. A többi hüllőt illetőleg semmiféle bizonyítékaink sincsenek arra vonatkozólag, hogy valóban hallanak. A zenét kedvelő teknősökről és gyíkokról terjesztett régi történetek, a zene segítségével történő kígyószelídítés nyugodt lélekkel mondhatók egyszerű kitalálásnak vagy önámításnak.
A fejlettség foka szerint a hallószerv után a mechanikai érzékszervek következnek. A hüllők ma élő minden rendjében megtalálták a bőr tapintószerveit (tapintószemölcsök, pikkelynyílások). A hüllők érzékenyek a külvilág hatásai iránt, amit már azzal is bebizonyítanak, hogy nagyon kedvelik a nap melegét. Más esetekben azonban olyan érzéketlenséget tanusítanak, amely egyenesen érthetetlennek látszik. A tapintószerv ellenben nagyon fejlett lehet s különösen azoké a fajoké fejlett jól, melyek nyelvüket használják tapintásra. Kétségtelen, hogy a kígyók nyelvük segítségével olyan szilárd testekről is tudomást szerezhetnek, amelyeket közvetlenül nem is érintenek meg, amit a gyorsan lengetett nyelv által mozgásba hozott levegő visszaverődésével kell magyaráznunk. Minden jól kifejlett lábbal bíró hüllő testén nagyon érzékeny helyek a hónaljak és a lágyék.
Úgy látszik, hogy amilyen mértékben fejlett a tapintás szerve, olyan mértékben csökevényesedik el az ízlelés szerve. Kétségtelen, hogy a teknősök és a gyíkok tudnak ízlelni s különösen az édes gyümölcsöket és gyümölcsnedveket kitünően meg tudják különböztetni egyéb élelmiszerektől. Meglehet, hogy az ízlelőszerv a krokodílusokban is megvan. Nehezen tételezhetjük fel, hogy ez a képesség a kígyókban is megvolna.
A szaglás szerve szintén nem fejlődik ki különös mértékben; semmieesetre sem hat nagy távolságra. A hüllők orrüregeit mindenütt porcos orrkagylók támasztják ki s azok a torokba nyílnak. A szaglóidegek kifejlődtek s megvan a hálózatos vérerekkel bevont nyálkahártya is, de megállapították, hogy a szaglónyálkahártya a vízben élő hüllőkben kisebb, mint a szárazföldiekben.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
Már az eddig elmondott adatokból is következtetni lehet arra, hogy a hüllők agyműködésének aránylag csekélynek kell lennie. Ám nem szabad elfelejtenünk, hogy az állatok cselekedetei csak annyira bonyolultak, mint amennyire ezt az önfenntartás és a fajfenntartás megköveteli. És a bonyolultság olyan mértékben nő, amilyen mértékben a táplálékszerzés és az élet általában nehezebbé válik. Olyan hüllők tehát, amelyek pl. valamely félénk és óvatos rágcsáló állatra vadásznak, bizonyára magasabb szellemi működést fejtenek ki, mint azok, amelyek egyszerűen férgekkel táplálkoznak. Más részről azt sem szabad elfelejtenünk, hogy valamely állatosztály legmagasabban fejlett tagjai rendszerint több „szellemi képesség”-ről tesznek bizonyságot, mint az utánuk következő magasabbrendűek legalsóbb tagjai. Ezért tehát bizonyos gyíkok, a krokodílusok és a teknősök ebben a tekintetben valószínűleg némely alsóbbrendű emlősállatot is túlszárnyalhatnak.
A hüllőknek itt tekintetbe jövő képességeiről teljes bizonyossággal különben is még olyan keveset tudunk, hogy legjobb esetben is csak azt mondhatjuk, hogy ennek az osztálynak legtökéletesebbre fejlődött tagjai világos helyemlékezetről és korlátolt tapasztalatgyüjtő képességről tesznek tanuságot. Így pl. a krokodílusok nagy izgalomba jönnek, ha megpillantják azt a deszkát, melyen húsadagjukat szokták fölvágni; az óriáskígyók nyomban előbujnak, mihelyt előhozzák azt az edényt, amelyben az ivóvizet szokták tartani; a krokodílusok rövidesen felhagynak azzal, hogy beleharapjanak a vasrúdba, amellyel ingerlik őket, és így tovább.
De nem szabad félreismernünk egyéb szép lelki jelenségeiket sem. Könnyen megszokják a nagyobb élőlényeket és szívesen tűrik azokat, akik nem bosszantják őket. Szeretettel gondoskodnak az ivadékról is, amin azonban nem az ivadékgondozás ösztönszerű végrehajtását, hanem a fiataloknak az anyaállat által való és egyedileg rendkívül különböző megvédelmezését kell értenünk. Olykor-olykor észrevehetően bizonyos ragaszkodással viseltetnek más fajba tartozó állatokal szemben. Rövidesen megismerik természetes ellenségeiket, amelyek elől bizonyos körülményeknek és különösen a helyi viszonyoknak megfelelő cselekvésekkel elmenekülni igyekeznek (az öregebb hüllők óvatosabbak, mint az ifjak). Sőt saját fajtájukkal szemben is tanusíthatnak bizonyos fortélyosságot.
Ám ebben a tekintetben a pontos vizsgálati módszerek hiányossága miatt nagyon kezdetleges ismeretekkel rendelkezünk s csak egyetlen példát tudunk hasonló vizsgálatra fölemlíteni, amelyet Yerkes végzett egy teknősbéka tapasztalatszerzésére vonatkozólag. Szerzőnk a Chelopus guttatus (= Clemmys guttata) nevű teknősbékával kísérletileg igyekezett kideríteni azt, hogy milyen módon jut valamilyen tapasztalathoz. Meglepő eredményekhez jutott. Először egy ládából labirintust készített olyan módon, hogy három párhuzamos és egy átlós választófallal több rekeszre osztotta s ezeket a teknősök testnagyságának megfelelő ajtócskákkal kötötte össze. A labirintus végén, a negyedik rekeszben, kényelmesen berendezett fülke volt, melyben az állat, útjának befejezése után, egy darabig pihenhetett. S íme, amíg a teknősnek első útja alkalmával 35 percre volt szüksége ahhoz, hogy odáig jusson, a 30. és 40. próba alatt az egész utat ugyanannyi másodperc alatt tette meg, mégpedig kerülő út nélkül! Egy új, nagyon bonyolult labirintusban egy zsákutca és három ferde alapú részlet volt, melyek közül az egyik a fészekhez vezetett. A teknősbéka először 1 óra és 31 perc alatt vándorolt végig céljához. Az ötödik útnál már csak 16 percre volt szüksége ehhez.
Végül meg kell emlékeznünk a hüllők hangjáról. A magasabbrendű gerincesek közül kevés nem tud hangot adni, a hüllők között azonban nagy azoknak a száma, amelyeket némáknak nevezhetünk. A teknősök fujtatnak vagy fütyülnek; a gyíkok és kígyók, amint ismeretes, gyakran többé-kevésbbé hangos sziszegést hallatnak. Sok hüllő azonban még ilyen hangot sem hallat. Csupán a krokodílusok és a gekkók, éjjeli életet élő gyíkok, valamint néhány galléros gyík tud erős, határozott és részben panaszos hangokat adni.
A legtöbb hüllő tojásokból fejlődik, melyek általában a madarak tojásaihoz hasonlítanak. Nagy, olajban gazdag sárgájuk és többé-kevésbbé jelentékeny fehérjetömegük van s bőrnemű, gyakran nyujtható héj veszi körül őket, melybe kisebb-nagyobb mennyiségű mésztömeg rakódik be. A tojások fejlődése az anyaállat petevezetékében legtöbbször már a lerakás előtt megkezdődik. Egyes fajok embriója már itt teljesen kifejlődik: a fiatal állatka a tojás héját még a petevezetékben, vagy rögtön a tojás lerakása után áttöri s így elevenen születik (elevenszülő pl. a lábatlan gyík és a keresztes vipera). A megtermékenyített tojás sárgájának fölületén elmosódott határvonalú kerek terület látható, melynek fehér színe van és a tyúktojás ama helyének felel meg, amelyet a nép nyelvén „kakashágás”-nak mondanak. Ez a csira apró sejtekből áll, melyek csaknem színtelenek s a tojássárga színével szemben a fehéres színt okozzák. Ez a hely a fejlődés első alapja s mindazoknak az átalakulásoknak középpontjául szolgál, amelyek során e csirából kész állat lesz. Amint a csira fejlődni kezd, a világos folt megnyúlik s tojásdad alakú koronggá lesz, mely a közepén átlátszóbb, mint a szélein. Ebben a középső részben, a magzatudvarban,


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
nemsokára kitüremkedik a hátdudor; a dudor középvonalában egy csatorna, a hátbarázda fut végig, mely végül is felül boltozatszerűen bezárulván, az agy és gerincvelő csatornájává alakul át. Alatta fejlődik ki a pálcaalakú gerincoszlop. Az előrefelé kiszélesedő hátbarázda elején lassanként meg lehet különböztetni az agyvelő egyes részeit, melyek közül már jó korán az előagy a legjelentékenyebb. Mihelyt a fej végre jobban kivehetővé válik, azonnal szembetűnik az alacsonyabb- és magasabbrendű gerincesek közötti az az általános különbség, amelyet fejgörbületnek neveznek.
A lapos embrió ugyanis enyhén hajló hasoldalával a tojássárga felületén fekszik, mégpedig a tojás haránttengelyében; most miközben kiemelkedik és oldalt a sziktől elválik, fejvége feltűnően hamar elkülönül, s ugyanakkor olyan módon hajlik be előrefelé a szikbe, mint amikor fejünket a lehető legerősebben meghajtjuk és mellünkhöz szegezzük. Ez a fejgörbület olyan szilárd, hogy lehetetlen a fej és nyak alsó felületét megvizsgálni a nélkül, hogy a fejet erőszakkal föl ne emeljük. Közvetlenül a hátbarázda elzáródása, a gerinchúr és a fejgörbület megjelenése után megkezdődik a magasabbrendű gerincesek magzatját jellemző szervnek, az úgynevezett amnionnak a képződése. Az embrió külső sejtrétege, melyből lassanként a kültakaró fejlődik, az egész sziket körülöleli ugyan, de ugyanakkor elől és hátul ráncot alkot, amely átborul a fej és fark végén. Már az amnion keletkezése és végleges kifejlődése előtt megvannak a többi szervrendszernek az alapjai is. A csirahártyának átlátszatlan részében, az úgynevezett érudvarban, megjelentek az első vérerek üregei, valamint az első vérsejtek. Ugyanakkor a nyaktájékon, a fejgörbülettől eltakarva, egy sejtcsomó keletkezett, amely lassanként a tömlőalakú szívvé tökéletesedik. Kezdetben az embrió egész teste laposan a sziken, a szív mögött fekszik, úgyhogy a bélcsatorna helyét egy hosszú lapos csatorna foglalja el, mely a szikkel áll érintkezésben. De a hasfalak lassanként összezáródnak, a csatorna boltozata elkészül és nemsokára csővé alakul át, amely egy nyitott járat útján még csak egy meghatározott helyen van összeköttetésben a szikzacskóval. Közben a bél és has falai a szik felé mind jobban és jobban összezárulnak, s végül mint utolsó összeköttetés csak a köldök marad meg az embrió és a sziktömeg között. A köldök csak a születés alkalmával záródik el teljesen.
A bél elzáródásának kezdetén képződik ki a „húgyhártya” (allantois), melynek gazdag vérérhálózata van, ami az embrió lélekzését is végzi. A fejlődés vége felé – amint Vogt K. vázolja – meg lehet figyelni az embriót az amnionba burkolva; hasoldalán látszik a köldöknyílás, melyből mint körtealakú, eléggé hosszú nyéllel ellátott hólyag, a szik maradványa és a húgyhártya tágas burkoló zsákja nyúlanak ki. A szikcsatorna csakhamar teljesen elzáródik, hasonlóan a húgyzacskó nyele is, melynek csak a vérerei maradnak meg. Ekkor az embrió áttöri az amniont, majd a tojás héját. Az áttörést sok faj esetében egy sajátságos éles, páratlan fog végzi, mely az orrhegyen foglal helyet és az állkapocsközti csontból nő ki s amelyet tojásfognak neveznek. Ez később lehull. Születés után a húgyzacskó vérerei összezsugorodnak, miután a lélekzés feladatát a tüdő vette át és a köldök csakhamar nyomtalanul, teljesen beforrad.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
Ivarérett gyík (Lacerta agilis) bonctani szerkezete; B = hasnyálmirigy, Did = vastagbél, Düd = vékonybél, El = petevezeték érett tojásokkal, Elm = a petevezeték nyílása a kloakába, H = szív, Hb = húgyhólyag, Hbm = a húgyvezeték nyílása a kloakába, Kl = kloaka, Kls = kloakarés, L = baloldali tüdő, Le = máj, Lr = légcső, Lv = májvéna, M = gyomor, Ov = petefészek, Sd = combmirigyek, T = a petevezeték tölcsére, Thr = pajzsmirigy, Thm = csecsemőmirigy, Zb = nyelvcsont.
A hím gyík húgyivarszervei: Did = vastagbél, H = here (a baloldaliról le van fejtve a burka), Hb = húgyhólyag, Hsl = a húgymagvezeték nyílása, Klö = a kloaka nyílása, Mg = Müller-féle járat (a petevezeték maradványa) N = vese, Nk = mellékhere, Nn = mellékvese, P = penis (párzószerv).
A fali gyík szíve: Ao = leszálló aorta (A. descendens), As = hónaljartéria (A. subclavia), Ap = tüdőartéria (A. pulmonalis), Ci = alsó üres véna (V. cava inferior), Hk = szívkamra, J = nyakvéna (V. jugularis), LA = bal aortaív, RA = jobb aortaív, Vk = jobb szívpitvar, Vs = hónaljvéna (V. subclavia), Vp = tüdővéna (V. pulmonalis), 1 első, 2 második artériaív.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
Alsó jobboldali kép: Az alligátor agyveleje: Vh = előagy, Mh = középagy, Cb = utóagy (kisagy, cerebellum), Mo = nyúltagy; I-XI = agyidegek: I = szaglóideg, II = látóideg, VIII = hallóideg, 1c, 2c az első és második gerincagyideg.
A hüllőkről joggal mondhatjuk, hogy csak multjuk van. Mert az ősvilági állatokról való jelenlegi ismereteinkből kitűnik, hogy egész rendek, mint a halgyíkok (Ichthyosauria), tengeri sárkányok (Sauropterygia), a theromorfák (Theromorpha), az óriásgyíkok (Dinosauria), a repülőgyíkok (Pterosauria) és sok más rend kihaltak és napjainkig csak a felemásgyíkok, teknősök, krokodílusok és a pikkelyes hüllők maradtak meg. Állatosztályunk régebben élt fajainak megkövesedett maradványai a különleges, rendkívül nevezetes állatok hosszú sorát tárják elénk, melyek nemcsak testük felépítésében és életmódjukban emlékeztetnek a most élő magasabbrendű gerincesekre, hanem egyrészt valóban is nagyon közeli rokonságban vannak az emlősök és madarak gyanítható törzsalakjaival, mint ahogyan másrészről csaknem észrevehetetlen átmenetek útján az ősvilág legalsóbbrendű hüllői összeköttetésben vannak a páncélos gőtékkel (Stegocephala), amelyek a most élő hüllők gyökerének tekinthetők.
A kihalt hüllők elterjedése azt mutatja, hogy ez az állatosztály a halak és páncélos kétéltűek után, de már a föld kőszénkorszakában jelent meg. Észak-Amerika paleozói rétegeiben talált újabb leletek bebizonyították, hogy a hüllők közvetlenül a páncélos gőtékből fejlődtek ki, míg a kétéltűek egy másik ág képviselnek, mely szintén a Stegocephalákhoz vezet vissza.
Észak-Amerika permkori rétegeiben érik el virágzásukat a Naosaurus-nem érdekes tagjaival a teljesen kipusztult Pelycosauriák, valamint Theromorphák formákban nagyon gazdag csoportjai is. Ez utóbbiak közt változatosan fejlett ragadozók, növényevők és rágcsálók vannak és sok tekintetben az emlősökhöz hasonlítanak a nélkül, hogy ezért a theromorfákat az emlősök őseinek tekinthetnők.
Talán az ősi felemásgyíkok és az első theromorfák között kell keresnünk a fiatalabb hüllők elődjeit s valóban éppen ezen a két csoporton keverednek az ismertetőjegyek olyanképpen, hogy az a legkülönfélébb irányokban való fejlődést tette lehetségessé.
A triász-korszakban jelennek meg a tengeri sárkányok a partokon lakó Nothosauridákkal együtt, melyeknek végtagjai még lépkedésre voltak alkalmasak, valamint a halgyíkok a Mixosaurusszal. Mind a két rend valószínűleg olyan ősöktől származott, amelyek a felemásgyíkokhoz voltak hasonlók, de eredetüket még nem lehet biztosan megállapítani. Legrégibb alakjaik már nagyon messze eltávolodtak a paleozoikus hüllőktől, és nyilván nagy utat tettek meg már a továbbfejlődés folyamán a nélkül, hogy ősvilági maradványok segítségével tovább tudnók követni őket. Európa, India és Észak-Amerika keuper-rétegeiből előkerült legrégibb krokodílusok (Parasuchia és Pseudosuchia) még sokkal közelebb állanak a felemásgyíkokhoz, mint a liászban fellépett Eusuchiák, melyeknek közvetlen elődei szintén ismeretlenek előttünk, s amelyektől az összes ma élő krokodílusok is származnak. A


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
krokodílusok mellett mint legközelebbi közös származású rokonaik az óriásgyíkok tűnnek fel; ezeknek is vagy a felemásgyíkoktól, vagy még valószínűbben a Theriodontiák-ból kellett leszármazniok. A Sauropoda- és Theropoda-csoportokra való szétválásuk már a triászban megtörtént, a júra-korszakban csatlakoznak hozzájuk az egyoldalúbban fejlett Orthopodák, melyek a felsőkréta-korszakban érik el legmagasabb fejlettségüket és ott el is tűnnek végleg.
Az első teknősök a felsőtriászban jelennek meg, mégpedig máris magasan fejlett alakban (Proganochelys, egy szárazföldi teknős), valamint néhány más nemnek bizonytalan maradványai. A gyéren található triász-kori ősök után a júra- és kréta-korszakban a nyakrejtő és nyakfordító teknősöknek számos képviselője jelenik meg, amelyek testalkotásuk lényegtelen megváltozása nélkül a mai napig fennmaradtak. A teknősök szétágazása valószínűleg már a paleozoikus korszakban megtörtént; eredetük hihetőleg nem áll messze a theromorfákhoz tartozó Anomodontiák eredetétől, amelyekkel némileg megegyeznek. A legősibb teknősök szárazföldi állatok voltak s az édesvízhez és tengerhez való alkalmazkodásuk csak sokkal később következett be.
Teljesen önálló, már a felsőkréta-korszakban kihalt oldalágat képeznek a repülőgyíkok. Ezek is a liász-korszakban jelennek meg, már minden sajátosan jellemző bélyegeikkel fölszerelten. Hasonló életmódjuk következtében olyan bélyegekre tesznek szert, amelyek a madarakéira emlékeztetnek, a nélkül azonban, hogy közelebbi vérrokonságot árulnának el ezekkel.
A felemásgyíkok oldalágának tekinthetjük a gyíkokat is. A gyíkok a Purbeck- és Wealden-rétegekben jelennek meg először, de csak a geológiai harmadkorban, és a jelenkorban érik el teljes kialakulásukat. A kréta-korszak idején a gyíkokból ágaztak el a tengerben élő Pythonomorphák és más irányban a kígyók. De csak ez utóbbiak élnek a kaméleonokkal együtt ma is tovább, melyeknek csak egyetlen kövült képviselőjét ismerjük. A Pythonomorphák, mint nagymértékben egyoldalúan fejlődött alakok, már a kréta-korszak végén végleg eltüntek.
A hüllők családfája tehát minden valószínűség szerint gyíkszerű Stegocephalákra vezethető vissza, melyeknek pikkelyes bőrük, hosszú farkuk, elül-hátul homorú halcsigolyáik, kétcsigolyás keresztcsontjuk, ötujjú járólábaik, felső és oldalsó harántnyílásokkal és a fejtetőn levő lyukkal ellátott, elől hegyessé váló koponyájuk és az állkapcsok peremére nőtt fogaik voltak. Ezekből az őshüllőkből fejlődtek ki a felemásgyíkok és ez utóbbiakból a gyíkok, három oldalágukkal: a kaméleonokkal, Pythonomorpákkal és kígyókkal együtt. Valamennyi többi rend már a paleozói korszakban, vagy a mezozói korszak elején ágazott el és olyan gyorsan megváltoztatta testalkotását, hogy rokonságbeli vonatkozásaik mind egymás között, mind az őshüllőkkel meglehetősen elmosódtak.
Napjainkban különben még mindig 3800-nál több különböző fajú hüllő él. Boulengernak 1896-ból származó összeállítása szerint mintegy 1893 gyíkfaj, 1639 kígyófaj, 23 krokodílusfaj, Werner szerint 87 kaméleonfaj és Siebenrock szerint 232 teknősbékafaj és 1 felemásgyík él, de szinte évenként fedeznek fel különösen ismeretlen kígyó- és gyíkfajokat.
Nagyon érdekes a földön ma élő hüllők térbeli elterjedése. Günther A. meghatározott lakóterületeket határolt körül a szerint, hogy egyes családok és nemek lakják őket, avagy hiányzanak róluk. Feltűnő, hogy a hüllők népes rendjei közül egyik sem jellemző a föld valamelyik területére, mint pl. az emlősök között a kloakás állatok Ausztráliára. Ezt a jelenséget csak úgy magyarázhatjuk meg, hogy a különböző rendek és alrendek fajai az ősvilágban nagyon különböző időkben terjedtek el a földön, amikor a szárazföldek és a vizek megoszlása lényegesen más volt.
A legtöbb hüllő az egyenlítőkörnyéki országok síkságain lakik; számbelileg minden más gerinces családnál nagyobb mértékben fogynak, amint a sarkvidékek felé haladunk. Ugyanez érvényes a különböző magassági övekre is. A melegség életföltétel számukra: minél forróbb a vidék, annál nagyobb számban jelennek meg, s minél hidegebb valamely ország, annál szegényebb hüllőkben. A sarkköröket nagyon kevés faj lépi át. Európa magas hegységeiben egyesek, mint pl. a hegyi gyík és a keresztes vipera, 3000 m magasságig felhatolnak. Schlagintweit a Himalája 4660 m magasságában is talált több hüllőt, sőt Zugmayer Tibet északnyugati részén 5400 magasságban békafejű gyíkokat (Phrynocephalus) is gyakran észlelt.
A magasabb hőmérséklet a hüllők életműködését minden tekintetben fokozza. Érdekes, hogy azok a fajok, melyek több szélességi fok között terjednek el, délen gyakran jelentékenyen nagyobbak és színpompásabbak, mint északon, úgyhogy bizonyos körülmények között nehéz őket fölismerni. Viszont pl. az európai viperák északibb hazájukban nagyobbak és erősebbek, mint délen, ami különösen a keresztes és homoki viperára vonatkozólag


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
figyelhető meg. A melegség mellett sok fajnak nedvességre is szüksége van, viszont a föld legforróbb sivatagjain élő sok faj úgy tengeti életét, hogy egyáltalában nem vesz vizet magához.
Az egyenlítői vidékeken élnek a legnagyobb fajok, a mérsékelt égövön belül azonban csaknem kivétel nélkül apróbb fajok találhatók. Ez a tapasztalat mindenesetre csak a jelenkorra vonatkozik, mert a júra-korszakban Közép-Európában és Észak-Amerikában is óriási hüllők éltek, különösen a Dinosaurusok rendjéből. Sőt a nemrégen Halberstadt mellett számos kitünő állapotú maradványban megtalált Dinosaurus a jól megtermett medve testnagyságát érte el.
A hüllők valamennyi faja leginkább ugyanahhoz a helyhez kötött életet él. Talán a tengeri teknősök kivételével egyetlen faj sem vállalkozik nagyobb vándorlásokra, ámbár a legújabb időkben az európai kígyókról kimutatták, hogy kisebb kiterjedésű területeken vándorolni szoktak. Önkénytelen vándorlásokat azonban nagyon gyakran megfigyeltek, nevezetesen a gekkókat és síma gyíkokat uszadék-fatörzsek, esetleg az ember hajókon tüzifával vagy bútorokkal hurcolta egyik helyről a másikra. Így lehet megmagyarázni azt, hogy némely gyíkfaj a távoli világtengerekben újonnan keletkezett tűzhányókon vagy korallszigeteken is érthetetlen módon előfordul.
A hüllők tartózkodási helye nagyon különböző, de általában mégis szárazföldi állatoknak vehetjük őket. A tengerben csupán néhány teknős és meglehetősen sok kígyó él; a többiek szárazföldön laknak, mégpedig részben száraz, részben nedves vidékeken. Az édesvizekben nagyon sok fajuk él; a legtöbben azonban bizonyos időszakokban a vízen kívül tartózkodnak, hogy a napon sütkérezzenek és pihenjenek s közülük csak nagyon kevés az állandó vízlakó. A mocsárnál és víznél fajokban még gazdagabb az erdő, mely állataink egyik legfontosabb lakóhelye. Itt a talaj felszínén, vagy a talajban, bokrok és gyökerek között, a fák törzsein és ágain élnek, de nagyon sok faj az erdőtisztásokat és irtásokat kedveli s a napsugárban szegény, tulajdonképpeni erdőt elkerüli. Végül sok más faj tanyázik a száraz, homokos és sziklás vidékeken: így sok gyík és kígyó található csak a steppéken és a sivatagok olyan helyein, amelyek látszólag a megélhetésnek még lehetőségeit sem nyujtják.
A legtöbb hüllő helyváltoztatása mászás vagy futás, a szerint, hogy végtagjaik milyen mértékben fejlődtek ki. Sokan ügyesen tudnak kúszni; a jólábú gyíkok jókora ugrásokat tudnak tenni s a legtöbb hüllő, legalább rövid távolságon, úszni is tud, sőt egyes fajok bizonyos értelemben repülni is képesek, repülőhártyájuk segítségével, melyet ejtőernyőként használnak. A kihalt ősvilági repülőgyíkok nagyrésze azonban éppen olyan ügyes repülő volt, mint a mai denevérek s biztosan jobb, mint sok madár. A siklórepüléshez különben még olyan repülőhártyára sincs szükség, mint amilyen a repülősárkányoknak és repülőgekkóknak van, mert pl. a Maláji-félsziget és szigetvilág néhány fán élő kígyója minden segédeszköz nélkül egyik fától a másikig nagy távolságokra tud repülni, amikor ferde irányban nyílsebesen siklik tovább.
Az a sajátságos körülmény, hogy a hüllők között sok olyan faj van, amely járás és futás közben hasoldalát a föld fölé emelve hordja, amint már a bevezetésben vázoltuk, a legújabb időkig, úgy látszik, sok zoológusnak elkerülte a figyelmét. A végtagokkal bíró hüllők mozgása sebesség tekintetében nagyon különböző; sok faj, mint pl. a szárazföldi teknősök, de még inkább a tengeri teknősök, az elképzelhető leglassúbb és leggyámoltalanabb állatok közé taroznak. Ezzel ellentétben sok gyík és kígyó mozdulatai valósággal villámgyorsak s még a krokodílusok is meglepően fürgék a szárazon. A kígyóalakú, csökevényes lábú vagy lábatlan gyíkok testüknek oldalirányú mozgásaival gyakran olyan gyorsan futnak, mint maguk a kígyók, miközben akkor sem használják lábaikat, ha ezekkel még elérik a földet. A végtagokat csak lassú járásra használják. Sok kígyó, pl. a fákon élő nappali kígyók, gyorsaság tekintetében csak kevés gerinces állat mögött maradnak el. Azt, hogy ez miként lehetséges, tulajdonképpen még nem tudjuk biztosan. Az az általánosan használt magyarázat, hogy bordáik csúcsaival, mint valami lábakkal kúsznak tova, csakis a lassú kúszásra alkalmazható; pl. szűk lyukakban való mozgásnál vagy a vedlés alkalmával akkor, midőn a régi bőrből kimásznak, valóban látható a bordák járó mozgása. Még Rehnek az a bizonyára helyesebb magyarázata, mely szerint a helyváltoztatás a haspajzsok szabad végeinek gyors és váltakozó felemelése és letevése által menne végbe, sem magyarázza meg elfogadhatóan a síma talajon való gyors mozgást.
Úszni nagyon különböző módon úsznak, de csaknem minden hüllő, legalább ideig-óráig, a víz fölött tudja tartani magát, bár hosszabb úszás alkalmával különösen a gyíkok könnyen kifáradnak és vízbefúlnak. Még maguk a kő módjára alámerülő, gyámoltalan szárazföldi teknősök sem pusztulnak el a vizek fenekén. A folyóvizekben élő teknősök széles evezőjű lábaikkal úsznak; a tengeri teknősök nagy úszóikkal nemcsak gyorsan és ügyesen, hanem könnyedén és kitartóan is szelik a vizet. A krokodílusok főleg farkukat használják erre a célra s az úgy működik, mint a hajó farán elhelyezett csavar. Végül a gyíkok és a vízikígyók úgy úsznak, hogy kígyózó mozgásokat


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
végeznek, melyek bámulatos gyorsasággal viszik tovább őket. A terjedelmes tüdők és a csekélyfokú lélekzési szükséglet a vízben való hosszabb tartózkodást még a szárazföldi fajoknak is megkönnyítik, a vízben lakó fajoknak pedig, mint pl. a vízi kígyóknak és teknősöknek, több óráig tartó alámerülést tesznek lehetővé.
A hüllők között nagyon sok ügyes kúszó is van. Egyes gyíkfajok a legsímább fákon és sziklákon éppen olyan gyorsan rohannak fölfelé, mint mások a földön. Sok faj hegyes, sarlóalakúan görbült karmai kiválóan alkalmas műszerek az akaszkodásra és kapaszkodásra, vagy pedig horogszerűen kiszélesedett, alul levélforma keresztlécekkel ellátott ujjaikkal arra is képesek, hogy vízszintesen álló faágak vagy sziklák alsó felén legyek módjára megkapaszkodhassanak és ott a legnagyobb biztonsággal szaladgálhassanak. A kígyók éppen olyan módon kúsznak, mint ahogyan futnak vagy úsznak: kígyózó mozgásokkal haladnak előre, a nélkül azonban, hogy a faágat körülölelnék, amint ezt sokszor leírják s a fölfelé való kúszás alkalmával haspajzsaik szabad hátsó széleivel olyan szilárdan megkapaszkodnak a fakéreg vagy valamely sziklafal egyenetlenségeiben, hogy az akaratlan lecsúszás ellen teljesen biztosítva vannak. Ezenkívül nagyon lényeges különbség ismerhető fel az éjszakai és a nappali fán élő kígyók között, mert az előbbiek aránylag lassan kúsznak a sokszorosan begörbíthető és fogásra alkalmas farkukkal, egész testükkel szorosan hozzásímulnak az alzathoz és pihenés alkalmával összegombolyodnak. A fán élő nappali kígyók ellenben mozgásaikat tekintve, rugalmas drótra emlékeztetnek, az ágak között szédítő sebességgel siklanak tova a nélkül, hogy valamiben megkapaszkodnának.
A hüllők minden életműködése fokozódik a környezet emelkedő hőmérsékletével, azért ugyanaz a kígyó egészen másként viselkedik forró nyári napon, mint hűvös időben. Minthogy a lélekzés és a vérkeringés szervei a hüllőknek nem tudnak belső meleget nyujtani, azért a test melege többé-kevésbbé a külső hőmérséklettől függ. Ezt veszik föl testükbe, ebben élednek föl s ámbár a testet takaró képződmények: a páncél, a pikkelyes bőr annyira fölmelegszik is, hogy érintéskor süti a kezünket, azt a meleget sokáig, gyakran feltűnően hosszú ideig megőrzik s nagyon lassan ismét leadják, míg az egyensúly újból helyre nem áll a külső környezet és testük hőmérséklete között. Azok a hüllők, melyek külsőleg és belsőleg a nap hevétől melegednek föl, hogy ne mondjuk, átfűttetik testüket, még naplemente után is melegnek érzik magukat. Testhőmérsékletük azonban az éjszaka folyamán a levegő hőmérsékletére süllyed s az ősz vagy a hűvösebbé váló évszakok folyamán éppen úgy csökken, mint ahogyan növekedett tavasszal és nyáron. Ez magyarázza meg azt is, hogy mindazoknak a fajoknak, melyek hidegebb vidékeken laknak, a téli hónapokban el kell bujniok, meg kell dermedniök vagy téli álomba kell merülniök: a hideg megsemmisítené őket, ha ennek kitennék magukat.
Amint láttuk, a szív a vérnek csak nagyon csekély részét hajtja a tüdőkbe tisztítás végett s az oxigénben gazdag vér sokszor összekeveredik a széndioxidot tartalmazóval. Ehhez járul még a gerincvelőnek aránylag nagy függetlensége az agyvelőtől és az erre visszavezethető érzéketlenség, amellyel összhangban van állataink rendkívüli életszívóssága. Boyle a légszivattyú alá tett egy viperát s kiszivattyúzta a levegőt. Az állat teste és nyaka fölfúvódott, állkapcsai kinyíltak, a hangrés egészen az alsó állkapocs széléig türemlett elő s messze kiöltötte a nyelvét. Félórára az állatkínzás után még mindig lehetett észlelni rajta az élet jeleit. Amikor 23 óra mulva levegőt engedtek hozzá, a vipera becsukta a száját, majd újra kinyitotta s ha a farkát megcsípték, még mozgott egy keveset. Egy sikló 11 órán túl élt a légüres térben. Hasonló eredményekhez jutottak más kísérletekkel is. Lefejezett teknősök még 11 nap múlva is mozgatták tagjaikat. Egy másik teknőst megfosztottak a haspáncéljától, szívétől és minden belső szervétől s az állat másnap magától megfordult és elmászott. Ezek a kísérletek bizonyítják, hogy a hüllők agyveleje nem szabályozza a test működéseit olyan mértékben, mint ahogyan ez a magasabbrendű állatok esetében történik és többé-kevésbbé minden testrész független a másiktól.
Ezzel van összefüggésben állataink visszaszerző ereje is. Legalább is a szabadon élő nagyobb és erősebb hüllőfajok olyan sebei, amelyek a magasabbrendű állatokra nézve föltétlenül halálosak volnának, begyógyulnak. A legtöbb gyík, melynek farka letört, újra visszaszerzi azt. De ez a visszaszerző képesség hiányzik – amint Werner kimutatta – mindazoknál a fajoknál, amelyek farkukat munkaeszköznek (úszáskor evező, kúszásnál tartószerv) vagy védőfegyvernek (ütések osztogatására) használják. Ezek farka nem törik el s nem nő ki újra, ha erőszakkal letörtük vagy levágtuk. A képesség, hogy a farok kár nélkül letörik (öncsonkítás, autonómia), azon alapszik, hogy a farkcsigolyák közepén alakulnak ki törési helyek. Az első eltörhető farkcsigolyák valamivel a kloakanyílás mögött fekszenek. A farok csakis a csigolya közepén törhetik el, és sohasem két csigolya között.A farktengely az eltörött csigolya első feléből képződik újra.
Rendkívül nevezetes, hogy az újranőtt farok pikkelyezettsége az illető gyíkcsalád ősi fajainak pikkelyezettségével


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
egyezik meg. Az ilyen farkon hiányzik minden kúpos pikkely, pikkelytaraj s más hasonló képződmény.
Fraisse P. vizsgálatai szerint a gyíkfarok újraképződése alkalmával a vékony, újranövő gerincvelőt csonthüvely veszi körül, mely mellett vékony vérerek és sok idegfonál sorakozik. Az embrió pikkelyei parányi bőrszemölcsökből keletkeznek, az újranövő farkon azonban hosszanti csatornák képződnek, s ezekben megy végbe a pikkelyek újraképződése. Az eredetileg a felbőrben lerakott festékanyag később az irhába vándorol. Fraisse szerint a visszaszerzést egyáltalában nem lehet megmagyarázni a táplálék fokozottabb felvételével, sem pedig a növekedés ellenállásának megszüntetésével, hanem az átöröklött jelenség, melynél a szövetek különleges és gyakran nagyon bonyolult alkalmazkodásai működnek közre s az a törvény is, hogy bizonyos szövetek más szövetek rovására képződhetnek. Különben is egyetlen gyík sem tudja farkát önkényesen letörni vagy elvetni s így saját magát megcsonkítani. Ehhez mindig külső erő szükséges s elegendő, hogy a gyíkot farkánál megragadják. Éhező, vagy téli álomba merült gyíkok farka sokkal kevésbbé törékeny. Az újonnan képződött fark, amelynek persze egyetlen csigolyája sincs s ezért kiképződött törési helyei sincsenek többé, teljesen hajlékony s a farok még egyszer csupán abban az esetben törhetik le, ha a törési hely előtt még megfelezett csigolya áll rendelkezésre. Ha a farok és a gerincoszlop csak eltörik, a nélkül, hogy teljesen eltörnék, akkor a törési helyen újabb farok sarjad. Ilyen módon sűrűn egymásután következő többszörös eltörés következtében a farok többszöri kiújulása is előfordul s így három-ötfarkú gyíkok nem a legritkábbak.
A kígyók, krokodílusok és teknősök visszaszerző ereje már sokkal csekélyebb s a farok legkülső csúcsára és a bőr nagyobb részére szorítkozik csupán. A teknősök a páncél súlyos megsérüléseit is helyrepótolhatják a csontok újraképződésével.
A hüllők mindennapi, otthoni s ha szabad úgy kifejezni, társas, helyesebben társadalmi élete rendkívül egyhangú. A teknősök között vannak olyanok, amelyek a szárazföldön és nappal élnek; a legtöbb víziteknős azonban leginkább éjszaka tevékeny. A krokodílusok legtöbbnyire sötétben járnak vadászatra, ámbár nappal sem mulasztják el az alkalmat, ha zsákmányra tehetnek szert. Nappali állatoknak csak a gyíkokat, kaméleonokat és a nem mérges kígyók jelentékeny részét mondhatjuk. Ellenben a gekkók, csaknem az összes mérges kígyók, sok nem mérges kígyó, különösen az óriási kígyók, napnyugta után indulnak zsákmányt szerezni. A víz, mint rendesen, annyiban változtatja meg életmódjukat, hogy a benne élő állatok a nap különböző szakjai között nem tesznek olyan pontos különbséget, mint azok, amelyek a szárazföldön tanyáznak. De a vízi hüllők nagy része is csak éjszaka élénkül föl.
Táplálékukra való tekintettel az osztály valamennyi tagját, kivéve a szárazföldi teknősöket, néhány víziteknőst és gyíkot, ragadozóknak kell mondanunk; sőt egyeseket a legfélelmetesebb ragadozók közé kell sorolnunk. Csaknem mindegyik állatosztály áldozatot hoz nekik. A krokodílusok meg merik támadni a kutya- vagy sertésnagyságú emlősöket s az embert is éppen olyan kevéssé kímélik, mint a vízhez közelítő kisebb ragadozókat, de mégis leginkább a vízi állatokra, főleg halakra leskelődnek. A teknősök is halakra, kisebb emlősökre, madarakra és hüllőkre, de szívesebben kétéltűekre, csigákra, rovarokra, rákokra és férgekre vadásznak. A gyíkok emlősökkel, madarakkal, saját rendtársaikkal, csigákkal, rovarokkal, különféle férgekkel s nagyon kevesen kétéltűekkel vagy halakkal táplálkoznak. A kígyók főleg gerinceseket támadnak meg, ám egész családok vannak, amelyek csak férgekből és rovarokból élnek s csak néhány faj táplálkozik csigákkal. Zsákmányukat csaknem mindnyájan egészben nyelik le, s csak nagyon kevesen, különösen a teknősök és krokodílusok tudnak darabokat leharapni, amint ezt azok is teszik, amelyek növényekkel táplálkoznak. Ez azzal jár, hogy az evés és lenyelés egyes fajoktól jelentékeny erőfeszítést követel meg.
Az emelkedő hőmérséklettel együtt nő a hüllők étvágya is. A meleg évszakokban egyesek úgyszólván tartalékanyagokat gyüjtenek maguknak az egész esztendőre. Némelyek hatalmas falatokat nyelnek le egyszerre s azután az emésztés befejezéséig napokon keresztül többé-kevésbbé egy helyen lustán pihennek s szükség esetén hónapokon át tudnak koplalni. Ismét más fajok, különösen a növényevő kisebb gyíkok és víziteknősök naponként táplálkoznak.
A teknősök és krokodílusok bőre fokozatosan és észrevétlenül egészen kis cafatkákban ugyanolyan módon vedlik, mint az emlősöké és madaraké. Müller L. azonban megfigyelte, hogy egy délamerikai kígyónyakúteknős páncélja bizonyos korban levedlik, amikor az érdes, sötétbarna hátpáncél símává és foltossá lesz. Más megfigyelők azt tapasztalták, hogy különböző teknősök páncéljának szarulemezei válnak le. A többi hüllő igazi módon vedlik, azaz a bőr cafatokban vagy többé-kevésbbé egyszerre hull le s egyeseké olyan tökéletes egészben, hogy a nép joggal


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
beszélhet „kígyóing”-ről, „kígyóruhá”-ról. Vedlés után különösen mohók és falánkok, mert az elszenvedett veszteséget kell helyrepótolniok. A legtöbb gyík bőre nagyobb vagy kisebb cafatokban vedlik le, úgyhogy a vedlés hónapokig tart. A vedlés az úgynevezett vedlőszőröcskék közreműködésével megy végbe; parányi, mikroszkopikus, a felső bőr alsó sejtrétegeiben keletkező szőrök ezek, mely sejtrétegek oszlásuk útján a bőr felső szarurétegét is létrehozzák s leválnak róla, mihelyt új szaruréteg képződött. Némely hüllő (a tapintóujjúak) megeszi levedlett bőrét, mint ahogyan ezt csaknem minden kétéltű, skorpió és némely sáska teszi, de nem azért, hogy annak nyomait eltüntesse, hanem azért, mert ez a gyenge, vékony bőr még táplálékul értékesíthető alkotórészeket tartalmaz (a vastag szaruréteggel bíró hüllők sohasem eszik meg a levedlett bőrrészeket).
A fajfenntartás ösztöne a hüllőkben tavasz kezdetével ébred föl. Az északi országokban lakó fajok a kikelet első verőfényes napjain bujnak elő rejtekhelyeikből; a mérsékelt, vagy forró égöv országaiban lakó fajok meg, melyek a szárazság idejére a földbe ássák magukat, az első eső után ébrednek föl. A párzási ösztöntől hajtva egyesek hevesen viaskodnak egymással. A krokodílusok dühösen kergetik egymást s bőszen verekszenek. A gyíkok szintén heves párviadalokat vívnak egymással. A kígyók bizonyos helyeken nagyszámban gyülekeznek össze s zűrzavaros gomolyagot alkotva sziszegnek vagy egyéb jeleit adják izgatottságuknak, amíg végre nősténnyel egyesülhetnek. Maga a párzás órákig vagy napokig eltart; utána azonban a legtöbb fajnál ismét tompa közömbösség váltja fel a két nem közötti látszólag olyan heves vonzalmat. A nőstény jó idő mulva, ha nem elevenen hozza fiait a világra, megfelelő helyet keres tojásai számára. A legtöbb hüllő pergamentszerű vagy kemény mészhéjjal körülvett tojásait, melyeknek száma 2 és 150 között ingadozik, már kész vagy magaásta gödrökbe rakja le a földön, vagy nedves, meleg helyen moha és falevelek közé s azok kikeltését vagy a napra, vagy a növényi anyagok korhadásakor keletkező melegre bízza, a nélkül, hogy továbbra is törődnék velük. Ez alól néhány kígyó és krokodílus tesz kivételt. A torzszülöttek elég gyakoriak, de ritkán fejlődnek ki teljesen: már a régiek is teljes joggal beszélnek kettősfejű kígyókról; napjainkban kétfejű gyíkokat és teknősöket is megfigyeltek.
A fiatalok aránylag gyorsan növekszenek s világrajövetelük első napjától kezdve szüleik életmódját folytatják. Sok hüllő elevenen hozza fiait a világra, melyek rendszerint már az anyaállat testében, vagy mindjárt a lerakás után áttörik a vékony tojásburkot. Csupán a krokodílusok és teknősök között nem ismerünk elevenszülő fajokat. A gyíkok között azonban sok, nevezetesen a síma vagy turkáló gyíkok, azután a hegyi gyíkok és a kaméleonok egyes fajai, sok (amerikai) óriáskígyó, a tengeri kígyók, a legtöbb vipera és sok mérges sikló elevenen hozzák fiaikat a világra.
Az északi mérsékelt égöv hüllői a tél közeledtével mélyen beássák magukat a földbe vagy más védett búvóhelyet keresnek föl, ahol azután hullaszerűen megmerevednek, amely állapot némely emlős állat téli álmának felel meg. Minthogy a déli mérsékelt égövben, Dél-Amerikának a déli szélesség 42 ° -ától délre fekvő vidékein, egyetlen hüllő sem él, a többi déli kontinens pedig egyáltalában nem terjeszkedik ki olyan messzire a Sark felé, hogy a téli időszak éghajlati viszonyai olyan kedvezőtlenek volnának, mint az északi félgömbön, azért a téli álom jelenségei is (pl. Ausztráliában) sokkal kisebb mértékben mutatkozhatnak s így leginkább a Földközi-tenger országaiban jelentkező téli pihenésnek felel meg, amely meleg napok alkalmával könnyen megszakítható. A forró égöv steppeszerű vidékein (pl. Szudánban) a hüllők (de csupán azok a fajok, melyeknek több vízre van szükségük, köztük különösen sok kígyó) a száraz évszak kedvezőtlen viszonyai ellen szintén úgy védekeznek, hogy a földbe vagy a vízpartok iszapjába ássák be magukat. Ott, ahol a viszonyok az év minden idején körülbelül egyformák maradnak, mint pl. a sivatagokon vagy a trópusok nedves őserdeiben, a hüllők sem szakítják meg életük folytonosságát hosszabb pihenési időszakkal.
A hüllők mind a nyári, mind a téli álom idején mozgékonyak maradnak bizonyos fokig, vagy pedig gyorsan visszanyerik mozgékonyságukat, mihelyt a viszonyok kedvezőbbekké válnak. Csörgőkígyók, amelyeket dermedt állapotban gyüjtöttek és kerültek a vadász tarisznyájába, nagyon gyorsan fölébredtek, mihelyt a vadász tűzhöz közeledett; de újra megmerevedtek, amint a hidegre kerültek. Úgy látszik azonban, hogy – amint Schinz hangsúlyozza – a meleg elvonása náluk is szükségszerű feltétele a téli álomnak. „Könnyen megérthető, hogy azok az állatok, melyek éber állapotukban veszedelem nélkül böjtölhetnek hónapokig is, egy egész telet ki tudnak bírni táplálék nélkül. Hogy azonban reájuk nézve is érvényes ugyanaz a törvény, mint a téli álmot alvó emlősökre, vagyis hogy a test folyadékai, bármilyen csekély mértékben is, de felhasználódnak, az kiviláglik abból, hogy a hüllők tönkremennek, ha ősszel a téli álomba való merülés előtt a táplálékban hiányt szenvedtek. Az, hogy a téli álom idején a test életműködései milyen fokban szünetelnek és melyek pihennek teljesen, nagyon nehezen figyelhető meg az olyan állatoknál, melyeknek életműködései éber állapotban olyan gyakran megszakíthatók a


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
nélkül, hogy az állat életére káros volna. De mégis valószínű, hogy vérkeringésük nagyon lassú és megszakított, a lélekzésük meg csaknem teljesen szünetel, ami ezeknek az állatoknak csekély oxigénszükségletére való tekintettel nem is lephet meg bennünket. A kemény és tartós hideg mindenesetre megöli őket is. A hüllők testsúlya a téli álom alatt kissé csökken.” Állataink különben egyáltalában nem erőtlenek az előbúvás alkalmával, sőt éppen a téli álom után különösen elevenek.
Kivétel nélkül minden hüllő nagyon lassan növekszik. Életműködésük lomhasága tehát ebben is megnyilvánul. Hasonló viszonyok, mint az emlősök és madarak körében, ebben az osztályban nem fordulnak elő: még a kisebb fajoknak is néhány évre van szükségük ivarérettségük eléréséig. Azért mégis igen magas életkort érhetnek el. Teknősök fogságban 100 évig, sőt egyesek adatok szerint még sokkal hosszabb ideig is eléltek. Afrika bennszülöttei egyes krokodílusokat emberemlékezet óta megfigyeltek ugyanazon a helyen. A nagyobb kígyók is tekintélyes életkort érhetnek el. Úgy látszik, hogy a betegségek ritkák a hüllők között, ámbár a fogságban tartott fajok körében megfigyeltek betegségeket is. Olyan lassú, fokozatos elpusztulásukat, amelyet vénségi gyöngeségnek, végelgyengülésnek szoktunk nevezni, még senki sem tapasztalt: legtöbbjük erőszakos módon, vagy legalább is külső hatások következtében pusztul el. Az, aki kisebb hüllőket a legbiztosabban és lehetőleg fájdalom nélkül akar megölni, megőrzés céljából, úgy járjon el, hogy a megölésre kiszemelt állatot légmentesen záró edénybe tegye, melyben azután éterrel átitatott szivacsot helyez el. Ha az elkábított állat már nem mozog, gyorsan át kell tenni jó borszeszbe, melyet egyszer vagy kétszer, mindenesetre azonban addig kell megújítani, amíg színtelen nem marad.
„Abból a célból, hogy a szabad állapotukban csak nehezen megfigyelhető hüllőket pontosan tanulmányozhassuk írja Fischer J., aki állatainkat bizonyára legtöbb sikert elért ápolója volt – kitünő alkalmat nyujtanak a terráriumok, azaz tenyésztőházak kicsiben, amelyekben az állatokat térbeli korlátok veszik körül. Természetesen pontosan kell ismernünk életmódjukat, hogy olyan terráriumokat szerkeszthessünk, melyeknek lakói jól fejlődjenek s a szemnek is tetszetősek legyenek, az állatok ne bántalmazhassák egymást s a természetes viszonyok között uralkodó összhang is megmaradjon. De ismernünk kell azoknak a növényeknek az életföltételeit is, amelyekkel ápoltjainkat körül akarjuk venni. Iparkodnunk kell közöttük olyan helyes állapotot teremteni, hogy állataink és növényeink egymás mellett zavartalanul fejlődhessenek és tenyészhessenek. Ha mocsárban lakó állatokat akarnánk steppenövényekkel beültetett terráriumokban elhelyezni, akkor azok csakhamar kiszáradnának és elpusztulnának. Viszont ha a sivatagi állatokat mocsári növényekkel együtt tenyésztenénk, akkor az egyiknek vagy a másiknak pusztulását okoznánk. A talajnak megfelelő kiválasztása, a világosság és levegő, nedvesség és meleg helyes mértéke mind nagyon fontos előföltételei mind az állatnak, mind a növénynek.
„Szükséges még, különösen a tenyésztendő állatoknak olyan megválogatása, hogy ne háborgassák, meg ne csonkítsák vagy meg ne ölhessék egymást. Mérlegelni kell még a terráriumok állatainak és növényeinek önmaguk és egymás közötti számbeli viszonyait is: ha nagyon sok növényt helyezünk el nem eléggé terjedelmes terráriumban, akkor levegőhiány miatt csakhamar elpusztulnak s viszont a sok állat egymást korlátozná, agyonnyomná vagy fölfalná... A helyesen berendezett és hüllőkkel benépesített terrárium még télvíz idején is pompás és gazdag alkalmat nyujt kutatásra és tanulásra minden olyan gondolkodó embernek, aki szereti azt, hogy a természet szemléletébe belemélyedjen. Az ilyen terrárium nagyszerű alkalmat nyujt arra, hogy állatainkat elevenen, cselekedeteikkel és tevékenységükkel behatóan megfigyelhessük, a helyett, hogy csak a gyüjteménynek jól-rosszul kitömött vagy borszeszben meghalványodott, legszebb ékességüktől, a színtől megfosztott hüllőket vizsgálnók. A két módszer azonban jól kiegészítheti egymást.”
A hüllők haszna, a többi gerinces állat hasznosságával összehasonlítva, nagyon csekély. Közvetlenül használnak nekünk bőrükkel a krokodílusok, a nagy varánusz- és tejugyíkok, valamint az óriáskígyók. Bőrükkel mindenféle tárgyat bevonunk és díszítünk, s ezért némely faj a biztos pusztulásnak néz elébe. A teknősök teknőikkel nyujtanak hasznot, melyeket a mindennapi élet sokféle használati tárgyának, valamint a kisipar művészeti tárgyainak dolgoznak fel; használnak még húsukkal és tojásaikkal is. Közvetett hasznuk van különösen a gyíkoknak a káros rovarok és férgek elpusztításával, sok kígyónak kártékony rágcsálóállatok megsemmisítésével. Az óriáskígyók némelyik faját, mint a patkányok csöndes, igénytelen pusztítóit, Afrika és Amerika forróégövi vidékein nagyrabecsülik. Azokat a kisebb hallopkodásokat, melyeket még kisebb teknősök és némely kígyó is elkövet s a nagyobb gyíkoknak és kígyóknak a házi szárnyasok ellen elkövetett merényleteit nyugodtan figyelmen kívül hagyhatjuk.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
Másrészről a hüllők egy aránylag kicsiny száma már ősi idők óta az ember és a háziállatok legfélelmetesebb állati ellenségei közé tartozik. De mindinkább kiderül, hogy sokszor túlhajtott az az aggodalom, mellyel sokan a mérges kígyókkal szemben viseltetnek. Mindenesetre nagyon különös, hogy éppen csak Elő-Indiából jutnak tudomásunkra azok a borzalmas számok, amelyek évente embereknek és háziállatoknak a mérges kígyók által történő meggyilkolására vonatkoznak, holott sem a fajszám, sem az egyedek száma nem nagyobb, mint pl. a közeli Asszamban, ahol Wall, bár hosszabb ideig tartózkodott ott, nemcsak egyetlen harapásról sem szerzett tudomást, hanem azt is tapasztalta, hogy az illető kerület kórházában addig a kígyómarásnak egyetlen betegét sem kezelték. Olyan gondatlanság mellett, mint amellyel a bennszülöttek különösen Afrikában a kígyókkal szemben viselkednek, egyenesen csodálatraméltó a kígyómarás eseteinek ritkasága. A krokodílusok okozta veszedelem ugyan a legnagyobb a Szunda-szigeteken, de mégis sok ember pusztul el tőlük Indiában, Afrikában s valamivel kevesebb Amerikában is.
De a kegyelemkérés szavát kell fölemelnünk az ártatlanoknak nagy tömegéért, amelyeknek a csekély számú bűnös miatt szenvedniök kell. Különösen a csinos gyíkokat, törékeny gyíkot és a tavi teknősöket vesszük védelmünkbe, amelyek mozdulataikkal, elevenségükkel és gondatlanságukkal gyönyörűséget okoznak s felélénkítik az erdőt, mezőt és magányos tavakat. Senkinek sem ártanak s azért itt néhány jó szót szeretnénk szólni érdekükben. Ami a kígyókat illeti, célszerűnek gondoljuk, ha megöljük azokat az állatokat, amelyeket pontosan nem ismerünk. De mindjárt engesztelésként e gyilkosságért mindig vigyük haza az agyonvert állatot s borszeszben tegyük el abból a célból, hogy alkalomadtán kígyóismerőnek megmutathassuk s megtanulhassuk tőle, hogy példányaink mérgesek-e vagy ártalmatlanok. Ezzel az okulással együtt kell haladnia annak, hogy a kígyókat figyelmesen megvizsgáljuk, szájukat kinyitjuk és a fogaikat megszemléljük. Az ilyen saját szemlélet útján nyert tudás nem fog terméketlenül maradni és ha véletlenül ártalmatlan kígyót öltünk volna meg, ösztönözni fog arra, hogy máskor ugyanazt a kígyót megkíméljük.
Pontosabb ismeretek alapján csakhamar meg tudjuk majd különböztetni az ártatlan vízi siklót és kockás siklót a mérges keresztes viperától s gyönyörűséggel figyelhetjük a nem mérges kígyók sürgés-forgását. Kegyetlenség volna tőlünk, ha minden kígyót agyonütnénk, csak azért, mert közöttük talán egy keresztes vipera is van, amely veszélyes lehetne valakire. Ma már jól tudjuk, hogy hazánkban hol él a vipera. S ahol vipera valóban él, ott jól ismerik; ismernie kell minden gyermeknek, mert harapásának szörnyű következményeire s a megfelelő ellenszerekre figyelmeztették őket szüleik otthon és az iskolában kötelességüket híven teljesítő tanítóik. Ahol előfordul, ki kell irtani, még a magját is. Ahol azonban hiányzik, meg kell kímélni minden kígyót, mert nekik is éppen olyan joguk van az élet gyönyörűségeinek élvezéséhez, mint az embernek!
Ez volt a nézete Brehmnek a mérges kígyókról s ez a nézete az emberek túlnyomó többségének is. Azért mégis célszerű lesz, ha a természetvédelmi parkokban a védelemből nem zárjuk ki a viperákat sem, melyektől a jó vastagbőrű lábbelit húzott természetbarátnak a legegyszerűbb elővigyázat alkalmazása mellett sem kell félnie. Mind számosabb leírását olvashatjuk buzgó kígyóápolóknak, akik éppen a viperákat úgy festik le, mint nyugodt, sőt tulajdonságaikra való tekintettel aránylag könnyen szelídíthető, ámbár – s ezt egyáltalában nem szabad elhallgatnunk – mindig veszedelmes és elővigyázattal kezelendő, azonban mindenesetre nagyon érdekes ápoltakat. Ezenkívül mind több bizonyítékot szolgáltatnak arra, hogy a mi keresztes viperánk veszedelmes voltát sok esetben túlhajtják s halálos kimenetelű harapások nálunk nagyon ritkán fordulnak elő, amint az utóbbi időkben különösen Méhely, Wiegand, Zimmermann és mások bebizonyították. Így többé nem minősíthető bűnös könnyelműségnek, ha itt még a mérges kígyók kímélésére is felemeljük kérő szavunkat, hacsak valamely természetvédelmi terület korlátozott keretein belül is.
A régen elmult időkben az emberek istenként tisztelték azokat a hüllőket, amelyek borzalommal töltötték el őket. A régi egyiptomiak szelídített krokodílusokat tartottak templomaik közelében s ezek hulláit gondosan bebalzsamozták. A keletázsiai népek, különösen a kínaiak és japániak, istenségeik képeit kígyó- és gyíkalakúakra festették. A régi görögök és rómaiak képletesen használták a kígyókat, meséltek és költeményeket írtak ravaszságukról és okosságukról, jóslótehetségükről és egyéb tulajdonságaikról. A mi mondáink is nagyon tüzetesen foglalkoznak velük s egyáltalában nem irtózattal, hanem látható kedélyességgel; az emberi nem megálmodott ősanyját s általa a férjét velük csábíttatja el, mint ahogyan a régi rómaiak mondája szerint a világ uralkodója is kígyóvá változik át, hogy megejthesse Éva számtalan leányainak egyikét, akihez a szerelemszomjas isten tüzesen vonzódott...A természeti népek még ma is tisztelik és imádják a krokodílusokat és kígyókat.


 Brehm: Az állatok világa / Általános jellemzés
http://mek.oszk.hu/03400/03408/html/1682.html[2020. 10. 21. 17:19:00]
HÜLLŐK TARTALOM ELSŐ REND: Pikkelyes hüllők (Squamata)


 Brehm: Az állatok világa / ELSŐ REND: Pikkelyes hüllők (Squamata)
http://mek.oszk.hu/03400/03408/html/1683.html[2020. 10. 21. 17:19:13]
Általános jellemzés TARTALOM ELSŐ ALREND: Gyíkok (Lacertilia)
ELSŐ REND: Pikkelyes hüllők (Squamata)
FEJEZETEK
ELSŐ ALREND: Gyíkok (Lacertilia) MÁSODIK ALREND: Féregnyelvűek (Rhiptoglossa) HARMADIK ALREND: Kígyók (Ophidia)
Boulenger fölfogása alapján az igazi gyíkokat, kaméleonokat és kígyókat a „pikkelyes hüllők” összefoglaló névvel jelöljük. Ezek közös bélyegei a mindig az állkapcsokra ránőtt, vagyis sohasem fogmedrekbe beékelődött fogak, a mozgatható négyszögcsont (os quadratum), többé-kevésbbé kiölthető nyelv, harántmetszetű végbélnyílás, valamint a páros párzószerv. Mindezek olyan sajátságok, amelye révén a „pikkelyes hüllők” a ma élő többi csúszómászóktól biztosan megkülönböztethetők. A fölsorolt bélyegeken kívül itt leírandó állataink abban is megegyeznek, hogy testüket pikkelyek, fejüket és hasoldalukat pedig pajzsok födik; a felső szájpad viszont olyan szerkezetű, hogy az orrlyukak a szájüregnek legelején nyílnak. Még azoknak a fajtáknak sincsenek úszóhártyáik, amelyek életük jórészét vízben töltik. Ezzel szemben a ma élő hüllőknek csak ebben a csoportjában találunk fialló (elevent szülő) fajokat, s csak ebben a csoportban fordulnak elő kígyóforma testű, lábatlan alakok.
Olyan elkülönítő bélyegeknek, amelyek alapján a pikkelyes hüllők rendjébe tartozó három alrendet könnyen és biztosan különböztethetnők meg egymástól, egyáltalában nem vagyunk bőviben. Való ugyan, hogy a mi fürge gyíkunkat, vagy a kaméleont vajmi könnyű a siklótól vagy a viperáktól megkülönböztetnünk, de viszont az avatatlan sok esetben ugyancsak zavarba jönne, ha a forró földövön honos némely lábatlan gyíkot lyukakban lakó, kis siklóktól kellene megkülönböztetnie.
Általános jellemzés TARTALOM ELSŐ ALREND: Gyíkok (Lacertilia)


 Brehm: Az állatok világa / MÁSODIK REND: Páncélos hüllők (Emydosauria)
http://mek.oszk.hu/03400/03408/html/1858.html[2020. 10. 21. 17:19:24]
2. Igazi csörgőkígyók (Crotalus L.) TARTALOM 1. Csőrös krokodílusok vagy gaviálok (Gavialis Gm.)
MÁSODIK REND: Páncélos hüllők (Emydosauria)
FEJEZETEK
1. Csőrös krokodílusok vagy gaviálok (Gavialis Gm.) 2. Maláji gaviálok (Tomistoma Müll.) 3. Krokodílusok (Crocodilus Laur.) 4. Tompaorrú krokodílusok (Osteolaemus Cope) 5. Alligátorok (Alligator Cuv.) 6. Kajmánok (Caiman Spix)
Ennek a rendnek ősvilági óriásai közül napjainkig csak igen kevés maradt meg, melyek közé tartoznak a krokodílusok is. Testalakjuk általában hasonlít a gyíkokéhoz, de számos különböző, fontos ismertetőbélyegükben mégis lényegesen eltérnek tőlük. Testük nagyságára és súlyára nézve az óriási kígyók kivételével az összes ma élő hüllőket, tehát a gyíkokat is, felülmulják. De nemcsak ezek a különbségek követelik a két rend legmesszebbmenő szétválasztását. A legnagyobb különbségek testük belső alkotásában, különösen csontvázukban, fogazatukban, nyelvük kifejlődésében, szívük alkotásában, tüdejük és gyomruk felépítésében, valamint ivarszerveik különbözőségében rejlenek.
A krokodílusok törzse megnyúlt és szélesebb, mint amilyen magas. Fejük lapos és alacsony; arcuk nagyon megnyúlt, a szájhasíték az ajaknélküli állkapcsoknak megfelelően nem egyenes, hanem szögben törik. Nyakuk rövid; farkuk legalább valamivel hosszabb, mint a törzsük és oldalt erősen összenyomott: hatalmas evezővé vált. Rövid lábszárakon erősen fejlett lábaik vannak; a mellső lábakon a lábtőig hasított 5, a hátulsó lábakon 4 ujj van, melyek között egész vagy fél úszóhártyák feszülnek. A belső 3 ujjon jól fejlett karmok vannak. Aránylag kicsiny szemeik, melyeket három szempilla véd (egy felső, egy alsó és egy átlátszó pislogóhártya), meglehetősen mélyen feküsznek üregeikben s kissé fölfelé tekintenek és függőlegesen álló hosszúkás szembogaruk van. A fülnyílásokat lebenyszerű bőrredő, a felső állkapocs csúcsán egymáshoz közel fekvő és félholdalakú orrnyílásokat pedig duzzadt szegélyek zárhatják el. A végbélnyílás hosszanti hasíték alakjában van meg. A gödrökkel átlyuggatott koponyacsontok szilárdan összenőnek a fejbőrrel, úgyhogy ez nem választható le összefüggően. A krokodílus bőrét tehát nem lehet egyidejűleg kitömni és csontvázát is elkészíteni.
A fejbőr csak a fej hátulsó részén oszlik jól fejlett pajzsokra. A törzs és farok felső és alsó részét nagyjában négyszögű, kemény, vastag pikkelyek és pajzsok borítják. A hát pikkelyei és pajzsai szabályos hosszanti és keresztirányú sorokba rendeződtek s előreugró hosszanti léc, vagy él jellemzi őket. A fark pajzsai két fűrészalakúan fogazott sorba sorakoznak, melyek aztán hátrafelé egy sorrá egyesülnek. A törzs oldalain levő pikkelyek és pajzsok lekerekítettek, ellipszisalakúak és apróbb pajzsok választják el egymástól és a háton levőktől. A hát pajzsai (némely fajnál a has és torok pajzsai is) elcsontosodnak és a bőr éppen ezáltal nyer páncéljelleget.
A fajok meghatározásánál a nyak és tarkó csontpajzsai bírnak fontossággal, mert számuk és elrendeződésük a különböző fajok szerint különböző és meglehetősen állandó. A fej mögött levő puha bőrdarabon helyezkednek el a különvált, többnyire egy vagy két harántsorban álló kicsiny elülső tarkópajzsok; a nyak felső részét a hátulsó tarkóés nyakpajzsok foglalják el.
A krokodílusok jól fejlett koponyacsontjai szilárdan összenőttek egymással. Fogaik üregekbe ékelődnek, kúpalakúan hegyesek s alig észrevehetően hátragörbülők; általában nagyon hasonlítanak egymáshoz s csupán hosszúságuk különböző. Kúpalakú koronájuknak elől és hátul éles szegélye van; gyökerük mindig egyszerű és csaknem a koronáig üres, minthogy mindegyik fogban egy pótfog van, mely megnő, mihelyt a régi letörött; lehetséges, hogy a pótfog maga tolja ki a régi fogat bizonyos idő után. Az alsó állkapocs fogai a felső állkapocs fogközti réseibe illenek; az alsó állkapocs két első foga a felső állkapocs gödreibe vagy kivágásaiba vág. Rendesen az alsó állkapocs első és negyedik foga és a felső állkapocs harmadik foga a leghosszabb és legerősebb. A fogak száma a fajok szerint nagyon változó.


 Brehm: Az állatok világa / MÁSODIK REND: Páncélos hüllők (Emydosauria)
http://mek.oszk.hu/03400/03408/html/1858.html[2020. 10. 21. 17:19:24]
A gerincoszlopban rendesen 9 nyak-, 12–13 hát-, 2–4 lágyék, 2–3 kereszt- és 34–42 farkcsigolya van. A csigolyák hátsó fele domború, elülső része pedig homorúan kivájt, hogy a hátsóval összeilljen. A 12–13 kétfejű, horogszerű nyujtványokkal ellátott bordán kívül vannak még különleges, vékony, a gerincoszloppal össze nem növő csontos hasi bordák is, melyek a hasizmok rétegei között 7–8 harántsorban helyezkednek el. Ezek elől az utolsó borda porcos részére és a mellcsont porcos nyujtványára támaszkodnak, hátul pedig a fancsontra illeszkednek és így az ú. n. hasmellcsontot alkotják. Még a nyakcsigolyáknak is vannak rövid, kétfejű, szabad végükön bárdalakú bordáik. A kulcscsont hiányzik. A mell- és hasüreget izmos rekeszizom választja el, melynek a lélekzésnél kétségtelenül fontos szerepe van. A kicsiny koponyaüreget az agyvelő tölti ki, mely sok tekintetben a madarak agyvelejére emlékeztet. A gerincvelő s általában az idegek aránylag erősen fejlettek.
A krokodílus csontváza és hasmellcsontja.
Az ízlelőszemölcsökkel gazdagon megrakott nyelv rövid és lapos, egész hosszúságában hozzánőtt a szájüreg aljához s ezért teljesen különbözik a gyíkok nyelvétől. Nyálmirigyek nincsenek. A bárzsing a hasüreg baloldalán fekvő, két részből álló gyomorrá szélesedik ki, melynek egyik része nagyobb, mint a másik s hátul lekerekített zsákot alkot, a másik rész azonban, mely az előbbivel csak egy kerek nyílás útján van összeköttetésben, csak függelékét alkotja az elsőnek, mely izmos fala miatt nagyon hasonlít a madarak gyomrához. A rövid bélcsatorna a vékonyfalú, bolyhos gyomorvégi bélből s a zegzugosan haladó vékonybélből áll. A végbél rövid és széles, vakbél nélkül. A hasnyálmirigy eléggé, a kettőslebenyű máj erősen fejlett, az epehólyag körtealakú, a lép kicsiny. A lebenyes, sötétpiros vesék a lágyékcsigolyákhoz függeszkednek; húgyhólyag nincsen, a húgyvezeték szorosan az ondóvezeték mellett nyílik a kloakába. A herék a hasüregben a vesék mellett fekszenek. A kloaka hátsó részében fekvő hímvessző egyszerű, kúpalakú s mély csatorna fut rajta végig. A kloaka mindkét oldalán két nagy mirigy van, melyeknek váladéka erősen pézsmaillatú s valószínűleg a nemi tevékenységgel vannak kapcsolatban. Két másik hasonló minőségű mirigy található az állkapcsoknak a fej középvonalához közeleső oldalán. A nemi ingerültség alkalmával ezek a mirigyek csapszerűen kitüremkednek, ami már a fiatal állatokon is megfigyelhető. Tandler szerint a faggyúmirigyekhez hasonló felépítésűek.
A gégefő egy hasítékon át a nyelv töve mögött nyílik, kissé kiszélesedik s azután a légcsőben folytatódik, mely a nyakon végighúzódik, belép a mellüregbe s két hosszú, görbült csővé oszlik, melyek aztán közvetlenül a két tüdő közepén levő nagy légtartóba torkollnak. A belélekzett levegő ezekből ömlik át a számos tüdősejtbe. A krokodílusok tüdeje jelentékeny mennyiségű levegőt tud befogadni. Ha Regnard P. és Blanchard R. szerint a sivatagi varanusz levegőbefogadó-képességét 10-nek vesszük, akkor az alligátorét 16,8-nek találjuk, tehát felvevőképessége másfélszer akkora. A szájüreg a torok felé teljesen lezárható úgy, hogy ha a krokodílus kitátott szájába nézünk, azt gondolhatjuk, hogy nincsen torka. Ezért a vízben is tud kinyitott torokkal lélekzeni, ha orrnyílásai a vízből kiállanak. Aránylag kicsiny szívük, mely erős szívburokban van, bal és jobb kamrára oszlott, melyek csak egy kicsiny nyílás útján (foramen Panizzae) vannak összeköttetésben egymással. A bal kamrából ered a jobb, a jobboldaliból pedig a bal osztóértörzs a tüdőosztóértörzzsel együtt. Eredete helyén mindkét értörzs nyilt összeköttetésben van egymással, amely azonban csak akkor szabad, ha a szívkamrák félholdalakú billentyűit a visszaözönlő vér bezárja.
Jelenleg 16, legföljebb 21, határozottan különböző krokodílus-fajt ismerünk, melyek a fogazat felépítésére alapított három természetes csoportba tartoznak. Boulenger szerint azonban, aki ennek a rendnek tagjait a ma élő hüllők között a legmagasabbrendűeknek tartja, lehetetlen őket különálló családokba osztani, mert az egyes krokodílusnemek tanulmányozása alkalmával mindenütt találunk átmeneti alakokat, összekötő fajokat. Még eltérőbbek a


 Brehm: Az állatok világa / MÁSODIK REND: Páncélos hüllők (Emydosauria)
http://mek.oszk.hu/03400/03408/html/1858.html[2020. 10. 21. 17:19:24]
nézetek a fajok elhatárolásában. Koruk és tartózkodási helyük szerint is annyira eltérők egymástól, hogy könnyen megmagyarázható a sok újnak vélt fajnak a felállítása, mellyel az irodalomban találkozhatunk. Különös mértékben gyakran eltérő a viszony az orr hosszúsága és szélessége között az ugyanabba a fajba tartozó fiatal és idősebb egyedek körében. Így a Crocodilus intermedius nevű amerikai krokodílus-fajra vonatkozólag Lütken C. kimutatta, hogy fiatal korban szokatlanul hosszú koponyája az öregedés folyamán többé-kevésbbé megrövidül. Azt mondhatjuk, hogy a krokodílusok orra arányaiban kétszer változik meg: az ifjúság első idején rendesen nagyon rövid, aztán lassanként megnyúlik, az idősebb korban azonban a kevésbbé nagy hosszúság mellett szélességben növekedik.
A krokodílusok jelenleg Európa kivételével valamennyi világrészben honosak. Lakóhelyük a forró égövre és az ezzel szomszédos területekre szorítkozik. Legészakabbra Ázsiában és Amerikában hatolnak s a legdélebbre Amerikában és Afrikában jutnak. Új-Guineát és néhány oceánikus szigetet leszámítva, ahol előfordulnak ugyan krokodílusok, de ezek Ázsia területéhez tartoznak, mindegyik földrészen más faj él. Ázsiában 2, Afrikában és Amerikában 1–1 saját nem él, mert csak a szorosabb értelmében vett krokodílusok terjedtek el mindegyik földrészen, az alligátorok 1–1 neme Észak-Amerika délkeleti részén és Kínában a Jangcekiang vidékén terjedt el.
Valamennyi krokodílus a vízben él; legtöbben a nyugodt folyású folyamokban, folyókban és patakokban, majdnem olyan gyakran a beltavakban, akár édes-, akár sósvízűek ezek. Előfordulnak a vízben gazdag ingoványokban és mocsarakban, sőt bizonyos körülmények között a tenger parti vizeiben is. A szárazföldre csak akkor mennek, ha az éltető napsugarak hevén sütkérezni és teljes kényelemmel aludni akarnak, vagy hogy tojásaikat lerakják, végül ha a kiszáradó vizekből a bővízű medencékbe vagy folyókba vándorolnak. Ám ismerünk olyan eseteket is, mikor a krokodílusok a vizektől jó messze levő helyeken garázdálkodtak, amint alább a bordás krokodílusnál látni fogjuk. Úgy látszik, hogy éjszakánként Madagaszkáron is jókora szárazföldi vándorlásokat tesznek meg. Ha az út nagyon hosszú vagy kényelmetlen lesz, akkor egyszerűen az iszapba ássák magukat s alva töltik el a száraz időszakot, amíg a vízbőség újra föl nem ébreszti őket. Catesby szerint hasonló módon dacolnak Amerika északi részein, főleg Karolinában, a hideggel is. Az pedig egyáltalában nem ritkaság, hogy a krokodílusokat a tengeráramlások messzire elhajtják s így önkénytelen vándorlásokat végeznek. Így Ridley H. szerint a Kókusz- vagy Keeling-szigeteken egy bordás krokodílust ejtettek el, mely csakis Jáváról, tehát jó 700 mérföldnyi távolságról vetődhetett oda. Caldwell A. L. szerint hasonló módon juthatott 1885-ben egy krokodílus Barbadosz-sziget partjára, mely legalább 300 mérföldnyi távolságról, az Orinocoból származhatott.
Ott, ahol a krokodílusok előfordulnak, rendesen tömegesen találhatók s a fiatal és öreg állatok tűrhető békességben élnek egymással. Ezeknek a nagyon ragadozó állatoknak zsákmányává válik minden gerinces állat, az embertől le a halakig, nem kevésbbé a különböző gerinctelenek, főleg rákok és puhatestűek. Csak azoknak az állatoknak nem kell tartaniok tőlük, amelyek nagyságra és erejükre jóval felülmúlják a néha vakmerő, de alapjában nagyon gyáva teremtéseket. Sok táplálékra van szükségük s ebből jó sokat lenyelnek egyszerre. A jó emésztés céljából mellesleg hatalmas köveket is lenyelnek (amint ezt különben Wieland közlése szerint némely kihalt Dinosaurus is megtette, melyeknek gyomorkövei rendkívül símák, valósággal lecsiszolt felületűek voltak). Ám hónapokig is elbírják az éhezést s ezért falánkabbaknak tűnnek fel, mint aminők valóban.
Minden krokodílus tojásokkal szaporodik. Ezek megközelítően olyan nagyok és alakúak, mint a lúd tojásai és porcellánszerű, szilárd mészhéj burkolja őket. A nőstény 20–100 tojást rak a homokba vájt, egyszerű gödörbe, vagy a mocsár földjébe ássa és befödi növényi szárrészekkel és lehullott levelekkel s állítólag, ha nem is állandóan, de időnként felügyel az anyaföld gondjaira bízott kincsre. Jó hosszú idő mulva a melegtől kiköltött kicsinyek kibújnak s rögtön a vízbe sietnek. Életük elején gyorsan növekednek s bőséges táplálék mellett még a fogságban is 30 cm-t nőnek évenként és 6–8 éves korukban már ivarérettek. Ettől az időtől fogva, úgy látszik, lassabban, de valószínűleg a halálukig növekszenek. Azt, hogy hány évig élhetnek, nem tudjuk, de kétségtelen, hogy több emberöltőig.
A krokodílusok fenyegető s az emberre sokszor ártalmas fellépése, kíméletlen ragadozó szenvedélye s a számos faj által okozott érzékeny károk a föld urát mindenütt sorompóba szólítják ellenük, ahol a vakhit nem nyilvánította ez állatokat szenteknek. Kérlelhetetlen üldözésüknek azonban ma már nem önvédelem, hanem az az oka, hogy bőre pompásan feldolgozható. A vakdüh által vezetett üzleti szenvedély azonban nem gondolja meg, hogy a krokodílusoknak is megvan a szerepük a természet háztartásában s ezért éppen az apróbb és valóban ártalmatlan fajokat irtják ki (pl. Közép-Amerikában), míg a nagy és valóban veszedelmes fajok tulajdonképpen keveset


 Brehm: Az állatok világa / MÁSODIK REND: Páncélos hüllők (Emydosauria)
http://mek.oszk.hu/03400/03408/html/1858.html[2020. 10. 21. 17:19:24]
szenvednek, de félénkebbek és óvatosabbak lesznek. Magára az emberre nézve különben még a legragadozóbb krokodílusok sem mindig veszedelmesek. Sok vidéken s itt is bizonyos meghatározott helyeken, a lakosok rendkívül félnek tőlük, más vidékeken ismét olyan merészen bánnak velük, amelyet nem is hinnénk el, ha nem szavahihető kutatók bizonyítanák. „A krokodílusok is éppen olyan félénkek, mint minden vadállat – írja Sanderson – ha a babonás bennszülöttek vakmerőkké nem teszik őket. Saját szemeimmel láttam, amint egyik halász a másik után bukott alá, hogy a vízből farkánál fogva felhozzon egy 2 m hosszú krokodílust, melyet könnyen megsebesítettem. Az állat csak akkor kapott az egyik ember keze után, amikor ahhoz a sziklához akarta cipelni, amelyen kötéllel a kezemben várakoztam, mire az eleresztette, az állat meg újra eltűnt a víz fenekén. Ilyen módon többször is felhúzták, míg végre egy sörétlövéssel leterítettem.”
Ahogyan azt Sanderson Indiában tapasztalta, éppen úgy találta Sachs C. Venezuelában. Sachs pontos különbséget tesz a veszedelmes és ártalmatlan krokodílusok között s elmondja, milyen barátkozóan kezelik ott a páncélos hüllőket. Egy ízben hálóval meghúzatta a folyó egyik részét, amikor a nagy húzóháló egyszerre megakadt. „Az emberek abbahagyták a munkát – folytatja Sachs – s figyelmesen vizsgálták a hálót, melyet valami ide-oda rángatott a vízben. Azt mondották, hogy egy kajmán keveredett a hálóba s egyik halász mindjárt beugrott a vízbe, hogy kiszabadítsa azt. Egy egész percig tartott, míg a halász újra felbukott. Ez idő alatt társai nevetgéltek és tréfálkoztak, a nélkül, hogy e vakmerőség sikere miatt a legkevésbbé is nyugtalankodtak volna. A megszokás eltompít minden iránt; halászat alkalmával nagyon gyakran megesik, hogy a hálóba a víz fenekén kúszó kajmán keveredik s egyik alábukó halásznak kell a dolgot rendbehoznia, nehogy a hálót elszakítsa. Amikor a halász ismét a szárazra került, megkérdeztem, mivel védekezett volna a kajmán esetleges támadásai ellen. Olyan feleletet kaptam, melyet hajlandó voltam tréfának tartani, ámbár a többiek igaznak erősítették. A kajmán, erősítették, nagyon szereti, ha bordáinak tájékát vakargatják és dörzsölik. Ennek élvezése közben jólesően elnyújtózkodik s tűri, hogy akármit tegyenek vele. Hátulról kell közeledni hozzá s az egyik kézzel állandóan dörzsölgetni kell, a másik kézzel pedig ki lehet szabadítani a hálót.”
Sir Emerson Tennent, Paez R. és mások hasonló esetekről írnak s ezekből látható, hogy a páncélos hüllők egyáltalában nem mindenütt olyan félelmetesek, mint ahogyan általában hiszik. De a már a krokodílus karmai közé került ember sem tekinthető minden esetben elveszettnek. Sőt az is megtörtént, hogy némelyek a ragadozó fogai közül szabadították ki magukat vagy az idejében érkezett segítség mentette meg őket. Úgy látszik, hogy gyors és elszánt védekezés zavarba hozza vagy megfélemlíti a krokodílust, úgyhogy elengedi zsákmányát és megfutamodik. Sokszor az állatok elleni támadása is sikertelen marad. Amidőn egyszer Bannister Alsó-Guineában a keskeny, de a közepén nagyon mély Kinsembo-folyón csacsiját átúsztatta, hirtelen egy hatalmas krokodílus bukkant fel, üldözőbe vette a szamarat, megragadta a farkánál fogva s hátrafelé húzta a mélységbe. A szamár rövidesen újra felbukott s sietve a part felé igyekezett; üldözője azonban újra megjelent, utána iramodott s farkánál fogva ismét lehúzta. Az áldozat azonban most is kiszabadította magát, a felszínre került s sikerült a parthoz közeli sekély helyre jutnia, amikor a krokodílus harmadszor is megpróbálta, hogy a farkánál megragadja. Ám a derék csacsi talajt érzett lábai alatt s olyat rúgott hátrafelé, hogy üldözőjét alaposan fejen találta s ez azonnal kereket oldott.
Selous egyszer olyan szerencsés volt, hogy a Zambézi vidékének délkeleti részén egy értékes kutyát mentett ki a krokodílus torkából. „A Gwenia-folyócska mellett estefelé frankolinokra vadásztunk – írja – amikor Bill nevű kutyámat, mely a part hosszában futott, egy középnagyságú krokodílus a faránál hirtelen megragadta s a víz alá húzta. A folyócska azon a helyen csak 2 m széles lehetett, de mély volt s meredek és magas falak alkották partjait. Láttam, hogy mi történt. Azonnal leugrottam s a víz széléhez siettem. Abban a pillanatban Bill is felbukkant, de újra visszarántották. Minthogy láttam a krokodílust, amint a kutyával megfordult, kétszer rálőttem, abban a reményben, hogy a durranásra elereszti áldozatát. Ez azonban nem történt meg. Néhány másodperc mulva a szegény kutya orra újra megjelent a víz felszínén. Ekkor a csövénél fogott puskát tusájával odanyujtottam Billnek, melyet fogaival valóban meg is ragadott s minden erejével tartotta; puskám tusáján még most is látszanak fogainak nyomai. Így sikerült megragadnom a kutya füleit is s teljes erőmből húztam és a krokodílus fejét is felvontam a víz felszínére, minthogy nem akarta elengedni zsákmányát. A közben odasietett és éppen fölöttem álló Dorehill a szörnyeteg fejére sütötte puskáját, mire az eleresztette a kutyát és eltűnt a vízben. A megmentett kutya három borzalmas sebet kapott ugyan, de rövid idő mulva felépült.”
A fiatal krokodílusok a fogságban sok tekintetben egyformán viselkednek. Megfelelő kezelés mellett az összes hüllők között talán a legkitartóbbak s kétségtelen, hogy ápolójukat ismerik s más személyektől megkülönböztetik. A táplálást megelőző cselekedeteket is figyelemmel kísérik s az állatkertek nagy ragadozóihoz hasonlóan nagy


 Brehm: Az állatok világa / MÁSODIK REND: Páncélos hüllők (Emydosauria)
http://mek.oszk.hu/03400/03408/html/1858.html[2020. 10. 21. 17:19:24]
izgalomba jutnak a jól ismert húsostál közeledésekor és vartyogással, mozgással, kaparással, pacskolással pokoli lármát idéznek elő. Az igazi krokodílusok magatartása sokkal élénkebb, mint az alligátoroké és kajmánoké. Mozgásaik villámgyorsak mind a vízben, ha eleven halakat vetünk nekik, melyeket kitátott szájjal ide-oda kapkodva, rövid időn belül összefogdosnak, mind a vizen kívül. Kíméletlen ragadozók, melyek nemcsak a védtelen kétéltűeket, hanem hatalmas gyíkokat, sőt saját fajtársaiknak apróbb példányait is megtámadják és bekapják, miután ezeket a fenékhez vagy a parthoz verve elkábították. Különben a krokodílusok sem nagyméretű falatokat nem tudnak lenyelni, sem fogaikkal lemetszeni nem tudják, különösen fiatal korban, ha fogaik még csak kúpalakúak s semmi élük sincsen. Még a békával is sokáig vesződnek, amíg széttépik. A vízi teknősök, melyek gyakran vannak velük együtt, sokszor olyan szemtelenek, hogy a sokkal nagyobb és erősebb krokodílusok torkából próbálják kiszedni a táplálékot s nem ritkán sikerrel.
Egyetlen krokodílus sem használja a mellső lábait abból a célból, hogy vakaródzzék velük vagy a szájából kiszedje a túlságosan nagy falatot. Ezt kivétel nélkül a hátsó lábak karmaival végzi. Még a védekezés alkalmával is alárendelt szerepet játszanak a hátsó lábakkal szemben, nem tekintve azt, hogy iszonyatos fogazatuk és már a fiatal, mintegy 1 m hosszú egyedeknek is nagyon izmos farka mint fegyver elsősorban jön tekintetbe. Torkukat jóleső hangulatukban éppúgy kinyitják, mint a felemás gyík is, különösen akkor, ha sütkéreznek. Ilyenkor bepillanthatunk sárga torkukba, mely a toroküreg sajátságos becsukódása következtében vakon végződőnek látszik.
Az összes fiatal krokodílusok hangja (Werner 8 fajt figyelt meg hosszabb időn keresztül) sajátságos vartyogásból áll, mely csak előrehaladott életkorban, ha az állatok jó félméternél hosszabbra nőttek, megy át morgásba, trüszkölésbe vagy tompa bőgésbe. Már a 3/4 m hosszú nílusi krokodílus is félelemre gerjeszt; világoszöld szemeit ellenségére mereszti, farkát állandóan ütésre emeli s úgy fekszik ott a kis szörnyeteg, mint valami prédára leső sárkány, fujtatva, mint a kovács fujtatója, minden pillanatban készen arra, hogy a támadó kevésbbé óvatosan előrenyujtott testrésze után kapjon. Az eléje tartott vasrúdba kezdetben olyan vak dühvel harap bele, hogy a fogai csak úgy recsegnek. Ha a kísérletet néhányszor megismételjük, akkor észrevesszük, hogy állatunk mennyire tanulékony. Lassanként mind szelídebbek lesznek a harapásai s végül fittyet hány a vasrúdnak vagy olyan enyhén harap reá, hogy ujjunkat sem veszélyeztetné – ha nem tudnók, hogy az állat egészen másként bánik el az ujjal, mint a vasrúddal.
Ha több krokodílust közösen táplálunk, pl. hússal, akkor láthatjuk, hogy minden egyes darabot külön fognak meg oldalsó fogaikkal (csak a nagyon fiatal vagy rövidormányú fajok használják elülső fogaikat) s azzal rögtön valamelyik sarokba rohannak, hogy ott zavartalanul elfogyasszák. Ilyenkor gyakran függőleges állásba helyezkednek, a fal mellett. Ha a vizet néhány napig teljesen megvonják tőlük, úgyhogy torkuk és nyelőcsövük kiszárad, akkor látszólag még a legnagyobb éhség állapotában sem képesek táplálkozni. Ha azonban zsákmányukat vagy torkukat meg tudják nedvesíteni, akkor a szárazon is nehézség nélkül tudnak táplálékot venni magukhoz. Különösen nagyobb táplálékdarabok elfogyasztása mindig lökésszerűen folyik le, leginkább fölemelt fejjel. A száraz táplálékot először vízbe mártják s nedves állapotban nyelik le.
A körülbelül egyforma nagyságú krokodílusok nagyon jól megférnek egymással s Werner az alkalmi marakodások ellenére sem tapasztalta, hogy komoly harcra került volna a sor, ámbár Lankes és mások megfigyelései szerint gyakran tapasztalhatók közöttük ellenségeskedések, melyek aztán igazi csatára vezethetnek. Lehetséges, hogy ilyenkor a felébredő nemi élet ösztönei a hajtóerők, mert Werner megfigyelte, hogy már az egészen fiatal, alig félméter hosszú nílusi krokodílusok is párosodási kísérleteket tettek, élénk harapdálások és az alsó állkapocs pézsmamirigyeinek kitüremkedése kíséretében. Annak, aki a krokodílusokat ápolja, nem kell tőlük félnie, ha annyira óvatos, hogy kezeit és arcát nem viszi közel az állatok ormányához. Abból a sok krokodílusból, melyeket Werner 20 évig tartott vagy egyéb állatokkal együtt fajmeghatározás céljából megvizsgált, mindössze csak 2 vagy 3 példány harapta meg, de sohasem sérült meg komolyabban, habár rendesen igen nagy fajokkal volt dolga.
2. Igazi csörgőkígyók (Crotalus L.) TARTALOM 1. Csőrös krokodílusok vagy gaviálok (Gavialis Gm.)


 Brehm: Az állatok világa / HARMADIK REND: Teknősök (Testudinata)
http://mek.oszk.hu/03400/03408/html/1869.html[2020. 10. 21. 17:19:36]
6. Kajmánok (Caiman Spix) TARTALOM ELSŐ ALREND: Nyakrejtők (Cryptodira)
HARMADIK REND: Teknősök (Testudinata)
FEJEZETEK
ELSŐ ALREND: Nyakrejtők (Cryptodira) MÁSODIK ALREND: Tengeri teknősök (Cheloniidea) HARMADIK ALREND: Nyakfordító teknősök (Pleurodira) NEGYEDIK ALREND: Lágyhéjú teknősök (Trionychoidea)
A teknősök alkotása annyira sajátságos és olyan lényegesen eltér a hüllők osztályának többi tagjáétól, hogy semmiféle más állattal össze nem téveszthetők. Páncélba rejtett testük, a madárcsőrhöz hasonlóan szaruéllel fedett, fogakkal soha el nem látott állkapcsaik azok a jellemző bélyegek, amelyek más hüllőktől lényegesen megkülönböztetik őket. A páncél két részből áll: a hát- és haspáncélból. Az előbbi többé-kevésbbé domború, körrajza csaknem kerek, ellipszis vagy szív alakig; az utóbbi inkább lapos, a hím állaté rendesen még némileg bemélyedő, a nőstényé gyengén domború, pajzsszerű, tojásdad- vagy keresztalakú, minthogy a hátpáncéllal való összeköttetése mindkét oldalon egy keskeny kereszthídra szorítkozhatik. Az összeköttetést kötőszövet eszközli, amely vagy az egész életen keresztül puha marad és akkor valami varrathoz lesz hasonló, vagy elcsontosodik. A két páncél együtt ilyen módon tokot alkot, amely csak elül és hátul nyitott a fej, lábak és a fark kinyujthatása céljából, tehát a törzset többé-kevésbbé tökéletesen magába zárja. A fej rendesen tojásalakú, az orr hol erősebben, hol gyengébben előrenyúlt, némely fajnál rendkívül rövid, mikor is a szemek messze elül ülnek. A nyakuk különböző hosszú, többnyire aránylag jól mozgatható. A négy lábuk vagy járóláb, ujjakkal, amelyek az egyenes, tompa karmokig összenőttek; vagy úszóláb, úszóhártyával összekötött, szabad ujjakkal és élesre hegyezett, némileg hajlott karmokkal; vagy végül lapos evezőlábak, visszafejlődött, síma karmokkal, vagy ezek nélkül. A többnyire rövid, kúpalakú, többé-kevésbbé kihegyezett fark hosszúsága erősen változó, s a hegyén gyakran szarukarommal fegyverzett. A páncélt szarulemezek (pajzsok) födik s csak kevés fajnál borítja bőrszerű bevonat. Vastag bőr borítja a fejet, nyakat, lábakat és farkot; ezt a bőrt kerek pikkelyszemcsék, zsindelyszerűen elhelyezett vagy félholdalakú pikkelyek (ez a két fajta a végtagokon), nagyobb vagy kisebb sokszögű lapos pajzsok (a fejen) borítják. A páncél számos jól elkülönített lemezre oszlik, melyeknek elrendeződését egyik táblánk rajzai mutatják s amelyeknek száma, egymásközötti viszonya és elhelyeződése a fajok meghatározásában fontos támaszpontokat nyujt.
Ezeknek az állatoknak s különösen páncéljuknak alkotását csak akkor érthetjük meg, ha megvizsgáljuk a teknősök csontvázát és megfigyeljük fejlődésüket. A koponya hátul, ahol csak egy egyszerű ízületi feje van az első nyakcsigolya számára, lekerekített; az arcrész rövid és tompa, a nyakszirt felső része hosszú nyujtvánnyá alakult a hatalmas nyakizmok számára. A homlokcsont mindkét oldalon három darabból áll, melyeknek első párja az orrüreget födi. Az orrcsontok hiányoznak, vagy az oldalsó homlokcsonttal olvadtak össze. A kicsiny állkapocsközti csontok és a felső állkapocs csontjai szilárdan összenőttek a koponyával és mozgathatatlanok. A szárnycsont és felső állkapocs közötti harántcsontok, valamint a könnycsont és a fejtetőnyílás hiányoznak. Az egyszerű ékcsont választófalat képez a belső orrüregek között, amelyeket szárnyalakú nyujtványokon kívül a szájpadláscsont és a szárnycsontok borítják s messze a szájpadlás mögött nyílnak. A koponyával szilárdan összenőtt négyszögcsont csaknem merőlegesen áll és széles ízületi felületet nyujt az álkapocs számára; az alsó állkapocs szárai elől csaknem mindig egyetlen darabba olvadnak össze. A nagy nyelvcsontnak két pár szarva van, amelyek a kopoltyúval lélekző gerincesek első és második kopoltyúív-párjának felelnek meg.
A nyak többnyire nyolc csigolyájának sok fajban egyetlen kiképződött nyujtványa sincsen, azonban tökéletes forgóízületet alkotnak, amely a legszabadabb mozgékonyságot teszi lehetővé. Más fajokban jól fejlett harántnyujtványaik vannak, melyek a nyaknak függőleges síkban való mozgatását megnehezítik, vagy lehetetlenné teszik. A nyolc mozgathatatlan hátcsigolya mindegyik fajban, kivéve egyetlen egy fajt, csontpajzsokká szélesedik ki, amennyiben tövisnyújtványaik először azokkal a csontlemezekkel nőnek össze, amelyek eredetileg a bőr tartozékai. Ezekkel megint olyan bőrcsontok nőnek össze, amelyek kezdetben el voltak választva a bordáktól és


 Brehm: Az állatok világa / HARMADIK REND: Teknősök (Testudinata)
http://mek.oszk.hu/03400/03408/html/1869.html[2020. 10. 21. 17:19:36]
úgy a hát középvonalában egymás mögött elhelyezett, mint a bordák fölött levő csontlemezek csipkés varratok által összenőnek egymással és egymás között és így alkotják a hátpáncélt. Ezeket kívülről ismét szimmetrikus szarulemezek borítják, amelyek azonban körvonalaikkal egyáltalában nem fedik az alattuk levő csontpajzsokat.
„A bordák – mondja Vogt – többnyire a páncél külső széléig nyúlnak. Gyakran azonban csak a gerincoszlop közelében fejlődtek ki mint lemezek és akkor a bordavégek úgy állnak kifelé a csontvázon, mint a kerék küllői; az eleven állatban általában azonban durva bőr vagy szarulemezek födik a térközeiket. A páncélon külön csontpajzsokból, a szegélypajzsokból, rendesen szegély is van; a szegélypajzsokba a bordák végei úgy be vannak ágyazva, hogy a szegély teljes akkor is, ha a bordák végei küllők módjára állanak ki.”
Két széles és lapos csigolya alkotja a keresztcsontot, éppen olyan mozgathatatlanul, mint a háti rész csigolyái és 14–35 apró, mozgatható csigolya alkotja a farkot. A haspáncél négy pár csontlemezből áll, amelyek közül az első pár a többi hüllő kulcscsontjának felel meg, míg a többiek valószínűleg erősen kiszélesedett hasi bordákból keletkeztek. Fiatal korban a páncél még teljesen puha s a haspáncél páros részei a középvonalban nem váltak el egymástól s itt belül hártyával fedett, gyűrűszerű képződmény jön létre. Ez az állapot az alligátoroknál és a tengeri teknősöknél s részben a puha teknősöknél is az egész életen keresztül megmarad. A vállövet három csont alkotja: a keskeny lapocka, egy elülső (praecoracoideum) és egy hátulsó, a szabad vége felé kiszélesedő hollóorrcsont (coracoideum). A felkarcsont a vállöv mindhárom csontjával egy nagy, tojásalakú ízületi fej útján ízül. Három rövid és széles csont alkotja a medencét, amely hol a keresztcsonton függ, hol pedig csonttömeg útján szilárdan összeforr a háti és hasi páncéllal. A felkar- és felső combcsontok rövidek és vastagok; az alsó lábszárt két-két különvált csont alkotja. A kéztő némely vízi teknősben még tíz csontocskából, vagy mint a lábtőnél, kevesebb, szabálytalan alakú, részben összeolvadás útján képződött csontocskákból áll. A kéz- és lábnak rendszerint öt, két vagy három, ritkán négy vagy több ízből álló ujja van, melyeknek utolsó tagja többnyire karmot visel.
A teknős csontváza alulról.
Izmok sem a törzs csigolyáihoz, sem a hátpáncélhoz nem tapadnak s a hasizmok is elcsökevényesedtek és csak a páncél hátulsó nyílásának zárására szolgálnak. A nyakizmok ellenben, amelyek közül a mélyebben fekvők az elülső páncélnyílást zárják el, valamint azok amelyek a lábakat és a farkat mozgatják, nagy tömegük és erősségük által tünnek ki. Csak néhány szárazföldi teknősnek van nyálmirigye s azért a falatnak nyállal való átitatásáról a teknősök többségénél szó sem lehet. A torok meglehetősen széles, de kevésbbé tágítható. A bárzsing nem képez gyomornyitót. A hosszúkás, nagyon vastag falú gyomrot azonban a vékonybéltől egy köralakú duzzanat választja el élesen. A vékonybélnek nincsen vakbele, hosszúsága feltünő és a végbéltől élesen elhatárolódik. A nagy máj két lebenyre oszlik s körülzárja a szintén terjedelmes epehólyagot. A vesék kivezető csatornái széles hugyhólyagba vezetnek. Az a vízsugár azonban, amelyet a vízből kivett elő édesvízi teknősök végbélnyílásukon át kilövelnek, nem a húgyhólyagból származik, hanem két nagy, vékonyfalú, vérerekkel gazdagon behálózott úgynevezett farkalatti hólyagból, melyek kétoldalt a végbél és kloaka között a bélbe nyílnak. Azáltal, hogy ezek a hólyagok,


 Brehm: Az állatok világa / HARMADIK REND: Teknősök (Testudinata)
http://mek.oszk.hu/03400/03408/html/1869.html[2020. 10. 21. 17:19:36]
amelyek némely teknősben egészen a tüdőkig felnyúlnak és a kloakanyíláson át állandóan oxigénben gazdag víz tölti meg őket, lehetségessé válik a béllélekzésnek egy sajátságos alakja. Hasonló kisegítő lélekzőszervet találunk a puha teknősök torkában is, amit vérerekben gazdag rojtok segítenek elő. A kloakanyílás kerek, vagy egy hosszanti hasítékban fekszik.
A teknő páncéljának lemezei; baloldalt: haspáncél, jobboldalt: hátpáncél.
Az erdei teknős csontváza hosszmetszetben
A teknősök lélekzése és vérkeringése tökéletesebb, mint a többi hüllőké, habár még mindig nagyon lassú és szabálytalan. Az ínyvitorla és gégefedő hiányzik. A gégefő úgy nyílik, hogy a garat elé türődik s úgy csukódik, hogy hátrahúzódik. Mondhatjuk, hogy a teknősök lélekzetvételkor valósággal lenyelik a levegőt úgy, hogy szájukat erősen becsukják s a nyelvcsontot váltakozva emelik és süllyesztik: süllyesztéskor a levegő az orron keresztül betódul, felemeléskor az orrnyílások becsukódnak és a tüdő megtelik levegővel. Egyébként a tengeri teknősök kilehelését, amint azt Rouch R. kimutatta, a páncél rugalmas ereje végzi. A legegyszerűbb lélekzési berendezés, amelyet a szárazföldi teknősöknél kényelmesen megfigyelhetünk, abban áll, hogy az állat a nyakat és a felső karokat (különösen ezeket) szabályos időközökben előrenyujtja, majd a tokba újra visszahúzza. A visszahúzás alkalmával a rájuk gyakorolt nyomás következtében a tüdők kiürülnek, az előrenyujtás alkalmával kitágulnak és a levegő beáramlását lehetségessé teszik. A légcső és gégefő világosan elkülönült, de ennek ellenére is csak kevés faj tud hangot adni. Némely afrikai szárazföldi teknős légcsöve, valamint ennek két ága rendkívül hosszú és erősen csavarodott; a hím állatéi sokkal hosszabbak, mint a nőstényéi, a fiatal állatokéi azonban aránylag még nem hosszabbak, mint a többi teknőséi. A tüdők szivacsos szerkezetűek s egész háti oldalukon a hátpáncél belső bőrruhájára hozzánőttek.
A hím teknősnek egyszerű, jól fejlett, egy csatornával kettéosztott hímvesszője van, mely a kloakában van elrejtve; a nősténynek kettős, fürtalakú petefészke. A nagyon kicsiny koponyaüreget oly agyvelő tölti ki, amelyeknek tömege egyáltalában nincsen arányban a test tömegével, sőt a gerincvelővel sincs ugyanolyan arányban, mint a magasabbrendű gerinces állatokban. A 40 kg súlyú teknősök agyveleje alig nyom 4 gr-ot, az 1 kg súlyú teknősöké pedig csak 0.36 gr. A gerincvelő és az idegek az agyvelőhöz viszonyítva nagyon vastagok. A szemnek két szemhéja és egy pislogóhártyája van. A szembogár kerek; a szárazföldi teknősök szivárványhártyája többnyire sötét, a vízi teknősöké élénk világossárga, a két nemben gyakran különböző színű; a szaruhártya körüli gyűrűben csontlemezkék vannak. Az óriásteknősben Sardemann E. egyenesen feltünő nagyságú könnymirigyet mutatott ki.


 Brehm: Az állatok világa / HARMADIK REND: Teknősök (Testudinata)
http://mek.oszk.hu/03400/03408/html/1869.html[2020. 10. 21. 17:19:36]
A fül az elülső járatból és a félkörös ívjáratokból áll. Az a fal, amely az elülső járatot a koponyától elválasztja, részben hártyás marad. A víziteknősökben vékony, a szárazföldiekben vastag, porcos dobhártya zárja el kifelé a dobüreget. A víziteknősökben az erősen megvastagodott bőr dugója zárja el a fülcsatornát, ami a vízbemerülő életmódhoz való alkalmazkodásnak jele. Valószínű, hogy a teknősök hallanak, mert némely faj hímjei a párzási idő alkalmával hangosan füttyentgetnek. A nyelvet húsos és puha szemölcsök borítják. Az ízlelés szerve éppen olyan jól fejlett a szárazföldi teknősökben, mint a vízben lakókban. A tapintás szerve olyan finom, hogy a vastag páncél megérintését is azonnal észreveszik. A hónalji és lágyéki tájak csiklandozása az illető láb gyors behúzását idézi elő.
A teknősök is földünk őslakói közé tartoznak. Kétségtelen maradványaikat már a kagylómész- és keuperképződményekben is megtalálhatjuk. Tengeri és édesvízi teknősök maradványai már a júra-, kréta- és a harmadkor rétegeiben is bőven akadnak. Igazi szárazföldi teknősök maradványait végül először Észak-Amerika eocénjéban s Európa miocén- és pliocénjében fedezték fel. A jelenleg különösen Észak-Amerikából ismert kövült teknősök száma igen nagy.
A világ egyik legérdekesebb s fejlődéstani szempontból egyik legfontosabb teknőslelete éppen hazánkból származik. Laczkó Dezső fedezte fel a Veszprém melletti Jeruzsálem-hegy felső-triászkori dolomitjában s Jaekel Ottó írta le Placochelys placodonta néven. Ennek a híres teknősnek még voltak fogai.
Strauch szerint a ma élő teknősfajok hét jól körülhatárolt lakóterületen élnek. Ha Siebenrock művét vesszük alapul, akkor ezen a hét területen a fajok száma a következőképpen oszlik meg:
1. A Földközi-tenger vidéke, melyhez Dél-Európa, Nyugat-Ázsia egy része és Afrika egész északi szegélye tartozik, 13 fajnak ad hazát. 2. Afrika, melyhez az északi szegély kivételével az egész kontinens és a szomszédos szigetvilág sorolandó, 36 faj hazája. 3. Ázsiában, a hozzátartozó szigetekkel együtt, 66 faj honos. 4. Ausztrália területén 17 faj él. 5. Dél-Amerika, melyhez a Galapagosz- vagy Teknős-szigetek is tartoznak, 42 fajnak a hazája. 6. Észak- és Közép-Amerika földjén 56 faj honos. 7. A tengerekben 5 faj tartózkodik.
A keleti félgömbön 130, a nyugatin 94 fajt találtak.
Két tengeri teknőst megtaláltak a mérsékelt és forró égöv összes tengereiben, kivéve a Fekete-tengert. A család többi fajának elterjedési területe aránylag korlátolt. Siebenrock az 1909-ig megismert fajok számát 232-re teszi s kevés a valószínűség arra, hogy ez a szám a jövőben jelentékenyen emelkedjék.
Az előbbi adatokból kitűnik, hogy a hüllők elterjedésére vonatkozó általános törvényszerűségek a teknősökre is érvényesek. Meleg, vízben gazdag tájakon érik el legnagyobb fajszámukat és változatosságukat. A pólusok felé, valamint a magas hegységekben felfelé, számuk gyorsan megcsappan; a sarkkörökig egyetlen faj sem nyomul fel. Az izzó forróságot és szárazságot elbírják, ám a hideget nem. Folyók, mocsarak, lápok, nedves és árnyékos, valamint száraz, ritkás erdők, de még puszták és sivatagok is, végül a tenger a hazájuk.
A teknősök hihetetlen hosszú ideig élhetnek anélkül, hogy táplálkoznának és lélekzenének. Életszívósságuk annyira nagy, hogy a legszörnyűbb megcsonkítások után is hónapokig végeznek olyan tevékenységeket, amelyeket csak sértetlen más állatok tudnak végezni. Lefejezett teknősök még heteken át mozognak, érintéskor páncéljuk alá visszahúzzák a lábaikat. Egy teknős, melynek Redi kiszedte az agyvelejét, még 6 hónapig mászkált ide-oda. A párizsi növénykertben egy mocsári teknős 6 évig élt anélkül, hogy táplálékot vett volna magához.
A teknősök akaratos mozgásai, a többi hüllőkéihez viszonyítva, általában lassúak. A szárazföldi és tengeri teknősök járása a leggyámoltalanabb, az édesvízieké még a legügyesebb, legalább is veszedelem alkalmával nagy fürgeséggel menekülnek a vízbe. Az úszásban és alámerülésben ezek és a tengeri teknősök a legnagyobb mozgékonyságot mutatják, amelyre egyáltalában képesek s ez utóbbiak csaknem olyan könnyedén mozognak a vízben, mint a madarak a levegőben. Mindegyik faj izomereje bámulatos. Már egy közepes nagyságú szárazföldi teknős el tudja cipelni a hátán lovagló fiút, az óriásteknős pedig látszólag minden nehézség nélkül elbírja a hátára ülő férfiakat. Úgy ezek, mint a homokban fáradságosan mászó tengeri teknősök fittyet hánynak a férfi erőlködésének, aki őket feltartóztatni próbálja. Bizonyos apró mocsári teknősök, melyek pálcában vagy spárgába haraptak, napokig lógva tudnak maradni rajta, anélkül, hogy eleresztenék, ha még a legerősebb ütemben csóválják is őket.


 Brehm: Az állatok világa / HARMADIK REND: Teknősök (Testudinata)
http://mek.oszk.hu/03400/03408/html/1869.html[2020. 10. 21. 17:19:36]
A szárazföldi teknősök leginkább növényi anyagokkal táplálkoznak, még pedig füvekkel, gyomnövényekkel, falevelekkel és gyümölcsökkel; sok azonban mellesleg megeszi a rovarokat, csigákat, férgeket és hasonlókat. Az édesvízi teknősök leginkább állati anyagokkal élnek s elfogyasztják a legkülönfélébb gerinces- és puhatestű állatokat, ízeltlábúakat és férgeket. De Indiában legalább is négy olyan nem él, melynek fajai kizárólag növényekkel táplálkoznak. A tengeri teknősök, részben moszatokkal és tengeri füvekkel, részben rákokkal, evezőcsigákkal (tengeri pillangókkal), medúzákkal és más alsóbbrendű tengeri állatokkal, valamint apró halakkal élnek. Némely teknősök vakmerő ragadozók. Mindannyian inkább csak a nyári meleg napok idején, az egyenlítő tájain az esős évszak alatt, az ottani tavasszal és nyáron esznek, de néhány hét alatt meghíznak s azután lassanként abbahagyják az evést, és ha nálunk a tél, ott pedig a szárazság beáll, akkor megdermednek vagy téli álomba merülnek.
A teknősök téli álma, amint Thoburn W. W. találóan mondja, nem sajátos és öröklött tulajdonsága az állatoknak, hanem reájuk kényszerített olyan állapot, amely bekövetkezik, ha külső körülmények megkívánják. Ennek egyáltalában nem mond ellene Abbott C. C. ellenvetése, hogy Észak-Amerika szárazföldi teknősei ugyan igazi téli álmot alusznak, de az édesvízi teknősök, habár többnyire szintén beássák magukat, mégis az egész télen át tevékenyek. Így pl. a pézsma mocsári teknős (Cinosternum odoratum) téli szállásának kiszáradása alkalmával még a hóban is elmegy a legközelebbi vízhez.
Tavasszal mindjárt a felébredés után megkezdődik a szaporodás. Agassiz A. szerint van néhány faj, mely csak ősszel szaporodik. A megtermékenyített nőstény jó idő mulva gondosan lyukakat ás a talajban, leginkább a homokba, ezekbe lerakja tojásait s újra befedi homok- vagy földréteggel. A tojásoknak kemény, meszes héja van, s csak a tengeri teknősök családjába tartozó fajok tojásainak van puha, pergamentszerű héja. Az olajos tojássárga narancsszínű, a csak magasabb hőmérsékleten megkeményedő fehérje zöldes színű. Sok teknős alig egy tucat tojást rak, a nagyobb fajok 100-on felül. Az anyaállat a lerakás után nem törődik többé ivadékaival. A tojás néhány hónap alatt megérnek; a fiatal állatok többnyire éjjel bújnak elő a földből s akkor vagy valamilyen szárazföldi rejtekhelyre, vagy a legközelebbi vízhez vándorolnak. Rengeteg fiatal teknőst szednek össze és semmisítenek meg a gerincesek, madarak és egyéb hüllők. A kihalástól azonban megmenti a legtöbb fajt azoknak az egyedeknek a rendkívüli élettartama, amelyek az előbbi sors elől megmenekültek és felnőttek. A japániak a teknősöket a magas életkor és boldogság jelképének tartják s ami az elsőt illeti, bizonyára teljes joggal.
A szárazföldi teknősöknek a jaguár, a tengerieknek pedig a cápa olyan ellenségük, amelyek reájuk nézve még sokkal veszedelmesebbek lehetnek, mint az ember. Azt is tudjuk, hogy a tigris és még más nagyobb macskafajok a nagy teknősöket, a maláji vadkutya pedig még a tengeri teknősöket is megtámadja és megöli. Tudjuk továbbá, hogy a macskák megfordítják őket, hogy kényelmesebben hozzájuk férhessenek s azután karmaikkal minden húsos testrészt kivájnak a páncélból; tudjuk, hogy a sertések a még fiatal teknősöket páncéljuk ellenére is egészben lenyelik. Tudjuk azt is, hogy nagy ragadozó madarak, különösen a szakállas keselyű, a kisebb fajokat megragadják, magasra fölviszik a levegőbe és annyiszor ejtik sziklára, amíg a páncél szét nem zúzódik s végül, hogy e hatalmas ragadozó madár mellett a kányák és más sólymok, hollók és gémek legalább a fiatal egyedeket elfogyasztják.
Az állatvilágból kikerülő ellenségekhez csatlakozik csaknem mindenütt az ember is. Az összes hüllők között a teknősöket mondhatjuk a leghasznosabbaknak, mivel nemcsak a valódi tengeri teknősök páncéljait használjuk fel sokszorosan, hanem csaknem mindegyik fajnak a húsát és tojásait elfogyasztjuk és jóízűnek tartjuk. Egyeseknek persze olyan erős pézsmaillatuk van, hogy legalább mi, európaiak, nem tudunk megbarátkozni a húsokból készült ételekkel; mások azonban, amint tudjuk, valóban drága ételeket szolgáltatnak. Ennek ellenére Görögországban, Kis-Ázsiában s a kelet nagy részében a teknősöket tisztátalanoknak tekintik, úgyhogy még megérinteni is irtóznak. Ez az irtózás valószínűleg abból a megfigyelésből származik, hogy a szárazföldi teknősök nemcsak állati, hanem emberi ürüléket is felfalnak.
A teknősöket más ősrégi idők óta tartják fogságban is. Gondozásuk, bármennyire könnyű, több gondosságot és értelmet kíván meg, mint ahogyan általában hiszik. Bármilyen nagy is az életszívósságuk, egyes betegségekben mégis könnyen elpusztulnak, amelyeknek oka a fogságban való hiányos és nem megfelelő ápolásban rejlik. Egészségüknek nem első és legfontosabb föltétele a melegség: ha hűvös helyen, hideg vízben tartják, akkor néhány északamerikai, a napsugarakat nem kedvelő faj kivételével, sohasem tenyésznek jól. Fischer J., akinek a fogságban tartott teknősökről pompás megfigyeléseket és adatokat köszönhetünk, mondja: „Sokat vétkeznek e szegény


 Brehm: Az állatok világa / HARMADIK REND: Teknősök (Testudinata)
http://mek.oszk.hu/03400/03408/html/1869.html[2020. 10. 21. 17:19:36]
állatok ellen, mert tévesen azt hiszik, hogy életszívósságukkal vasegészségük is együtt jár. Nem. A teknősök a külső, látszólag jelentéktelen hatások iránt rendkívül érzékenyek. Csupán lassan szenvednek. És ez az, ami arra a hiedelemre csábít, hogy mindent elbírnak.”
A régiek írásaiból nemcsak a teknősökről alkotott akkori tudásukba pillanthatunk be, hanem azok számos figyelemreméltó történeti adatot is tartalmaznak. Könnyen érthető, hogy a régiek jól ismerték az Itáliában és Görögországban élő állatokat. Tudósításaikban mégis olyan adatokat találunk, melyeket ma már meséknek tartunk – s vajjon mindig joggal-e, azt mellőzzük. Aristoteles leírja a tojásrakást, de különben találó közléséhez hozzáfűzi, hogy az anyateknős kotlik a tojásain, 30 nap mulva visszatér a fészekhez, a tojásokat kiássa, héjukat feltöri és fiait a vízhez vezeti. Plinius mindent összeszedett, ami a teknősökről ismeretes volt, szokása szerint fölsorol minden orvosságot, melyeket a teknősök testrészeiből készíteni lehet s megemlíti, hogy a tékozló és pompakedvelő Carvilius Pollio volt az, aki legelőször boríttatott egyes tárgyakat teknőshéjjal. Aelianus már tudja, hogy a teknősök levágott feje még mozog, harap, szemei meg pislognak. Azt is állítja, hogy a teknősök szemei, melyeket a gyöngyökkel téveszt össze, messzire ragyognak s hogy ezeket a ragyogóan fehér és fényes szemgolyókat aranyba foglalva nyakéknek használják s az asszonyok nagyon megcsodálják. Pausanias megemlíti, hogy Arkádiában a Parthenon-hegyen olyan teknősök élnek, melyeknek teknőjéből kitünő lantokat lehet készíteni; az állatokat azonban nem szabad gyüjteni, mivel az ott lakó emberek Pan istennek szentelt lényeknek tekintik és védelmezik őket. Julius Capitolinus mellékesen megemlíti, hogy Rómában a császári hercegeket teknősbéka héjában fürösztötték. Diodorus Siculus végül a teknősevőkről beszél, akik a világtengerben, de a partokhoz közel fekvő kicsiny szigeteken laknak és a hozzájuk ellátogató tengeri teknősöket különleges módon fogják. Ezek az állatok rendkívül nagyok, apró halászcsónakokhoz hasonlók s éjjel járnak táplálék után, nappal pedig a tenger felszínén napfényben alusznak. Ekkor a teknősevők halkan odaúsznak, némelyek az állatot az egyik oldalon megemelik, a másikon alányomják, hogy így a hátára fordítsák. Azután az egyik vontatókötelet köt a farkára, s a szárazföldre úszik, míg a többiek tolva mozgatják a nehéz terhet. Partra jutva, megölik a zsákmányt s miután húsát a napon megsütötték, mind elfogyasztják; a teknőt pedig ladiknak, vagy kunyhóik födeléül használják.
Siebenrock, akit a teknősök rendszerezésében követünk, a következő négy alrendbe osztja be őket: nyakrejtők, tengeri teknősök, nyakfordítók és lágyhéjú teknősök.
6. Kajmánok (Caiman Spix) TARTALOM ELSŐ ALREND: Nyakrejtők (Cryptodira)


 Brehm: Az állatok világa / NEGYEDIK REND: Felemásgyíkok (Rhynchocephalia)
http://mek.oszk.hu/03400/03408/html/1928.html[2020. 10. 21. 17:19:52]
2. Háromkarmú teknősök (Trionyx Geoffr.) TARTALOM 1. Felemásgyíkok (Sphenodon Gray)
NEGYEDIK REND: Felemásgyíkok (Rhynchocephalia)
FEJEZETEK
1. Felemásgyíkok (Sphenodon Gray)
Ez a minden tekintetben különálló rend külsejében a gyíkokra emlékeztet ugyan, de a test belső felépítésében különféle más – részint ma is élő, részint kihalt – rendeknek, sőt osztályoknak a közös bélyegeit hordozza a legkülönlegesebb sajátosságok egész tömegével együtt. Olyan ősi csoportot alkotnak, hogy ma élő egyetlen képviselőjüket jogosan tekinthetjük nemcsak a mérhetetlen idők óta letűnt mult utolsó élő tanujának, hanem a most élő legvénebb hüllőnek is. Az Európában talált megkövült hüllők között is kevés ilyen idős faj van, s egyetlenegy sincs idősebb, mint a jelenleg is élő nemnek két rokona, t. i. az ősfelemásgyík (Palaeohatteria), mely a szászországi rothliegendből (permkorszak) került elő, és a Protosaurus, melyet Thüringiában és Angliában találtak. A felemásgyíkok származási vonala valószínűleg egyenesen a kőszénkorszaktól a triászkorig elterjedt ősrégi páncélos kétéltűekhez (Stegocephala) vezet vissza.
2. Háromkarmú teknősök (Trionyx Geoffr.) TARTALOM 1. Felemásgyíkok (Sphenodon Gray)


 Brehm: Az állatok világa / 1. Felemásgyíkok (Sphenodon Gray)
http://mek.oszk.hu/03400/03408/html/1933.html[2020. 10. 21. 17:20:04]
NEGYEDIK REND: Felemásgyíkok
(Rhynchocephalia) TARTALOM KÉTÉLTŰEK
1. Felemásgyíkok (Sphenodon Gray)
[Más neve: Hatteria.]
Az ausztráliai felemásgyík vagy hidasgyík (Sphenodon punctatus Gray)
Hidasgyík
A még ma is élő felemásgyík nagy, kissé esetlen állat, melynek testalakja bizonyos leguánokéra emlékeztet. Idős hímek teste 75 cm hosszúságot is elérhet, de az átlagos testhosszúság nem haladja túl a fél métert. Feje négyoldalú, törzse zömök, izmos, a törzsnek mintegy fél hosszúságát elérő fark összelapított háromszögű. A mellső és hátulsó lábaknak öt izmos, rövid, hengeres ujja van, melyek között úszóhártya feszül s rövid karmok fegyverzik. A tarkón, a hát középvonalában, valamint a fark közepén taraj emelkedik ki. A fejet apró pikkelyek födik, a törzset vegyesen apróbbak és nagyobbak, a test alsó felét nagy, négyszögű, lapos, harántsorokban rendezett pajzsok, a farkot s az ujjak felső és alsó oldalát apró pikkelyek borítják. Az egész felső oldal pikkelyei szemcsések s azok, amelyek a szabálytalanul futó bőrredőket borítják, a többieknél nagyobbak. A test alapszíne sötét olajzöld; az oldalakat és végtagokat apró fehér és a közéjük hintett nagyobb sárga foltok pettyezik. A nyakszirt és a hát tüskéi sárgaszínűek, a farktaraj tüskéi barnák.
A külsőknél sokkal feltűnőbb és jelentősebb ismertetőjegyeket találunk akkor, ha az állatot felboncoljuk. Az összes többi pikkelyes hüllőkkel ellentétben a négyszögcsont mozgathatatlanul egyesült a koponyával s a koponya arcrészét a halántékgödrökön áthúzódó két csonthíd köti össze a halántéktájékkal. Az ekecsontok hátul a szárnycsontokkal érintkeznek s oldalt tolják az ínycsontokat. Ez a három pár csont tökéletesen elcsontosodott szájpadlást képez, mely csupán hátul a szárnycsontok között hasított. A fogak gyökereikkel az állkapocscsontok szélén a rendes módon vannak odaerősítve, de a szintén változó, azonban el nem tűnő két nagy elülső fog kivételével az idősebb állatoknál annyira elhasználódtak, elkopottak, hogy az állat az állkapcsok széleivel kénytelen rágni, mint a teknősök. Az ínycsontok külső peremén még egy második fogsor sorakozik, mely a felső állkapocs párhuzamos fogsorával együtt a száj becsukásakor körülveszi az alsó állkapocs fogsorát. A fiatal állatok mindegyik ekecsontján egy vagy két fog emelkedik. A csigolyák elől és hátul tölcsérszerűen üregesek, mint ez néhány kétéltűnél és sok csontos halnál előfordul, illetőleg az ősvilági hüllőknél, Theromorphák-nál, Ichthyo- és Plesiosaurus-oknál előfordult. Az egész gerincoszlop 25 csigolyából áll a keresztcsontcsigolya előtt és mintegy 30-ból e csigolya mögött. A bordák egyfejűek, mint a madarakéi, s részben horogformájú, hátrafelé görbülő nyujtványokkal bírnak és annyiban egyeznek meg a legtöbb gyík bordáival, hogy néhány, mégpedig három vagy négy pár, össze van kötve a mellcsonttal, azonkívül több, itt tizenegy pár, álborda van. Az álbordáknak csupán az alsó végei egyesülnek ismét külön csontlécekkel, úgynevezett hasibordákkal, melyek három (egy középső és két oldalt álló) részből állanak s előreirányuló tompaszöget alkotnak, a mellcsont és medence között a hasfal alsó bőrrétegében feküsznek, számuk és helyzetük tekintetében a harántsorokban rendezett külső haspajzsoknak felelnek meg. A csigolyák és álbordák számát azonban kétszeresen felülmúlják s olyan szilárdan összefüggenek a


 Brehm: Az állatok világa / 1. Felemásgyíkok (Sphenodon Gray)
http://mek.oszk.hu/03400/03408/html/1933.html[2020. 10. 21. 17:20:04]
haspajzsokkal, hogy csak kés segítségével lehet elválasztani tőlük. A kéztő a legősibb állapotnak megfelelő 10 különálló csontocskából áll.
A kígyókhoz hasonlóan, hiányzik a dobhártya s így az elhatárolt dobüreg is. Kulcscsont és villacsont megvannak. A szem nagy, sötétbarna színű s a szembogár függőleges irányú. A végbélnyílás harántul áll, mint a pikkelyes hüllőké. Günther A.-nak nem sikerült hím párzószerveket találnia; a felemásgyík tehát ebben a tekintetben a kétéltűekkel egyezik meg. A fark esetleges letörése után éppen úgy újraképződhetik, mint a gyíkoknál. Kimondhatjuk tehát, hogy a mi felemásgyíkunk olyan hüllő, mely nagyban és egészben a gyík alakjával rendelkezik, néhány nagyon fontos alkotásbeli bélyegében azonban a kétéltűek fejlődési fokán megállott s más alkalmazkodásbeli bélyegeit a teknősök és kígyók módjára fejlesztette ki.
A felemásgyík előfordulásáról és életmódjáról eddig nagyon keveset tudunk. Cook, a nagy utazó az első, aki említést tesz róla. „Új-Zélandban állítólag óriási nagyságú gyíkok vannak, mert 2.6 m hosszúra megnőnek és olyan vastag a testük, mint az emberé s gyakran az embert is megtámadják és felfalják. A föld alatt üregekben laknak s a bennszülöttek úgy ölik meg őket, hogy üregük nyílása előtt tüzet gyujtanak.” Dieffenbach-nak már valamivel többet sikerült megtudnia. „Hírt hallottam egy nagy gyík létezéséről, melyet a bennszülöttek,tuatera’-nak vagy,narara’-nak neveznek s amelytől borzasztóan félnek. Ámbár minden megjelölt tartózkodási helyét felkutattam és jelentékeny jutalmat tűztem ki fogására, mégis csak Új-Zélandból való elutazásom előtt néhány nappal sikerült egyetlen példányt szereznem. A Karera nevű kicsiny sziklaszigeten fogták, mely a Plenty-öbölben a parttól mintegy két mérföldnyire fekszik. Mindabból, amit róla megtudtam, úgy látszik, hogy a felemásgyík régibb időkben mindegyik szigeten gyakori volt s barlangokban, gyakran a part homokos dombjain lakott és a bennszülöttek a húsáért vadászták és ölték. Ezeknek az üldözéseknek következtében és kétségtelenül a sertések behozatala által olyan ritka lett, hogy az ország sok öregebb lakója már nem is látta.”
Az a felemásgyík, melyet Dieffenbach elevenen kapott, később a British Museumba került s alkalmat adott Graynek arra, hogy a tudományos világot ezzel a fajjal megismertesse. Dieffenbach ideje, a XIX. század negyvenes évei után még néhány más példányt is küldtek Angliába elevenen vagy holtan, de még mindig olyan kevés példány állott rendelkezésre, hogy Günther még 1867-ben is annak az aggodalmának adott kifejezést, hogy a felemásgyíkot valószínűleg rövid időn belül a kipusztult állatok közé kell számítanunk. Később Bennett közölte, hogy egészen 1851-ig az említett öböl egyes kis szigetein még tetemes számban élt. Egy tisztekből álló társaság itt egy félóra alatt kb. 40 darab 8–50 cm hosszú felemásgyíkot fogott, melyek a napon sütkéreztek. Végre 1869-ben ismét egy eleven példány jutott el Angliába. Erről a példányról tudjuk, hogy mohón falta a lisztkukacokat és egyéb rovarokat. Dieffenbach közölte, hogy a fogságba került felemásgyík rendkívül lomha, de nagyon jóindulatú állat s engedi magát megfogdosni a nélkül, hogy harapna vagy egyáltalában ellenállást fejtene ki.
Újabban több német és angol kutató foglalkozott behatóan ennek a rendkívül érdekes állatnak az életmódjával és szaporodásával, s sikerült a fejlődésre vonatkozólag is néhány feltűnő sajátosságot kimutatniok. Tekintettel arra a nagy érdeklődésre, amelyet egy ősrégi hüllő-nemzetségnek ez az utolsó sarjadéka élvez s amelyet Gadow „élő kövület”-nek nevez, érdemesnek tartjuk az említett búvárok legfontosabb eredményeit közölni.
Newman arról értesít, hogy állatunk, melyet a maorik „ruatara”-, „tuatete”- vagy „tuatara”-nak neveznek (ez utolsó név körülbelül annyit jelent, mint: tövishordozó), Új-Zéland legnagyobb szigetein régebben közönséges volt, most azonban látszólag az északi sziget mellett a Plenty-öböl környékének néhány kicsiny szigetére szorítkozik. A bozótok leégése, elvadult sertések, kutyák és macskák, hüllőket evő maori-törzsek és a művelődés előretörése seperték le őket az élet színpadáról, kivéve néhány kicsiny, lakatlan és nehezen hozzáférhető szigetet. A felemásgyíkok itt lyukakat ásnak, melyekbe a veszedelem legcsekélyebb jelére bemenekülnek. A nappal legnagyobb részében alusznak; nagyon szívesen ülnek a vízben s órák hosszat tudnak a víz alatt maradni lélekzetvétel nélkül. Kizárólag állati táplálékkal élnek, melynek elevennek és mozgónak kell lennie. A táplálék kiválogatása egyénileg különbözőnek látszik.
Buller W. L. szerint földalatti lakásukat fűvel és falevelekkel bélelik ki s megosztják a viharmadarakkal, úgyhogy a kamra bal oldalán rendesen a viharmadár, jobbra a tuatara lakik. A madárral, ennek tojásaival és fiókáival szemben békésen viselkedik, de a saját fajának egyetlen hozzátartozóját sem tűri a lakásában és ezt úgy védelmezi meg, hogy fejét arra a helyre szegezi, ahol a kamra bejárata kiszélesedik. Ha kezünkkel, vagy botunkkal a folyosóba belenyúlunk, akkor a tuatara dühösen beleharap. Nagyon gyorsan tud futni s az emberekkel és kutyákkal szemben harapással és karmolással ügyesen védekezik. Naplemente után rögtön elhagyja kis barlangját, hogy táplálékot


 Brehm: Az állatok világa / 1. Felemásgyíkok (Sphenodon Gray)
http://mek.oszk.hu/03400/03408/html/1933.html[2020. 10. 21. 17:20:04]
keressen. Éjszaka, különösen a párzás idején, a felemásgyíkok röfögő hangokat hallatnak.
Nagyon részletes adatokat köszönhetünk Schauinsland és Thilenius német kutatóknak, akik mindketten saját hazájában keresték föl a tuatarát s Dendy és Howes mellett sok érdemet szereztek ez állat életmódjának és szaporodásának felderítésében. Schauinsland erről a következőket írja:
„A Hatteriá-t mindig a Puffinidae-családba tartozó madarakkal találtam együttélésben. Ezek a madarak földalatti üregekben élnek, amelyek 10–15 cm szélesség mellett több méter hosszúak s ott nevelik fel fiókáikat is. Ezekben a földalatti csatornákban egyidejűleg velük tanyáznak a Hatteriá-k is. Meggyőződésem, hogy a csatornákat csak a madarak építik s a Hatteriá-k, melyek más hüllőkhöz hasonlóan a földalatti rejtekhelyeket kedvelik, azokat csak bitorolják, minthogy így nagyon kényelmesen rendelkezésükre állottak. Azok a kis barlangok valószínűleg már évezredek óta készen állanak s költés idején a madarak mindig csak újra rendbehozzák. A felemásgyíkok, bár egyszer-máskor nappal is előkerülnek, mégis kimondottan éjszakai állatok. Ha bealkonyodott, elhagyják üregeiket s táplálék után járnak. Ez különböző rovarokból áll, közöttük az érdekes Deinacrida-fajokból, gilisztákból és csigákból. Gazdáikkal jó egyetértésben élnek s csak kivételesen emelnek kezet reájuk, ámbár egy ízben egy Hatteriá-ra bukkantam, melynek állkapcsai között az Oestrelata piciny pelyhes fiókája volt.
„Amilyen élénkek a meleg idők alkalmával, éppen olyan levertek és álmosak télen. Április közepétől augusztus közepéig, legalább a Cook-szorosnak ezen a részén, sohasem lehet őket barlangjaikon kívül megfigyelni. Ez idő alatt bizonyára táplálékot sem vesznek magukhoz. A nemek számbeli viszonya egymáshoz nagyon változó; becslésem szerint, a Stephens-Island-on körülbelül öt hímre jut egy nőstény. Ez abban különbözik a hímtől, hogy a feje gömbölyű, hátoldalán a taraj csaknem teljesen hiányzik s különben is egész alakja lágyabb vonalú, testnagysága pedig valamivel kisebb. A Stephens-Island öreg hímjei 75 cm hosszúságot is elérnek.
„A tojások lerakása novemberben vagy decemberben kezdődik. (Ottlétem alkalmával ez kissé véletlenül megkésett, úgyhogy még december végén is találtam frissen lerakott tojásokat.) Valószínű, hogy különböző idejű petebarázdálódás jelensége fordul elő, mert a januáriusban gyüjtött tojásokban fiatalabb embriók voltak, mint a decemberben gyüjtöttekben. A tojásokat nem a lakott üregekben, hanem azokon kívül rakják le. Az ott lakó madarak ugyanis, melyek különösen a költési időszak kezdete előtt lakásaikat gyakran tisztogatják s a szeméttől megszabadítják, állatunk tojásait mind megsemmisítenék. A Hatteriá-k az értelem jelentékeny erejét tanusítják annak a helynek a kiválasztásában, ahova tojásaikat lerakják. Először is olyan helyeket választanak, amelyeken a madarak nem végeznek aknaépítő munkát, amelyek nem árnyékosak, hanem szabadon érhetik a napsugarak. Itt körülbelül 5–8 cm átmérőjű és 15–18 cm mély lyukakat ásnak. Ebbe rakja a tojásait a nőstény, s azután levelekkel, fűvel vagy mohával, ritkábban laza földdel vékonyan befödi. Lehetséges, hogy gyakran többen is iderakják tojásaikat, mert egy ízben kétszer annyi tojást találtam néhány nappal később egy ilyen mélyedésben, mint amennyit előbb megszámoltam, ami mindenesetre talán azzal is magyarázható, hogy ugyanaz a nőstény különböző időközökben rakja le tojásait.
„Különben gyakorlott szemmel is ritkán lehet tojásokat találni, miből azt is gondolom, hogy a Hatteria szaporodóképessége meglehetősen gyenge. Ezt a nőstények csekély számából is következtetem, amelyek között ismét valószínűleg nem mindegyik hordoz minden évben tojásokat, ha teljesen ki is fejlődött (magam legalább számos olyan példányt találtam, melynek petefészke teljesen fejletlen volt). A fiatal egyedek gyér létszáma is a gyenge szaporodási képesség mellett szól. Azt, hogy az általam felkeresett szigeteken, különösen a StephensIslandon, jelenleg mégis számos Hatteria lakik, a vadászás hiánya mellett különösen az állatok nagyon hosszú élettartamával magyarázhatjuk meg. A legnagyobb példányok talán százévesnél is idősebbek, amely feltevésnek a gyüjtött egyedeken tett tapasztalatok nem mondanak ellent.
„Habár az az idő, amely a tojás lerakásától az embrió kikeléséig eltelik, a többi hüllőnél is meglehetősen hosszú, a felemásgyíknál ez különösen ilyen. Míg az embrió fejlődése az első hónapokban aránylag gyorsan halad, addig a későbbi fejlődési ütem rendkívül nagy mértékben meglassul. Az augusztusban és szeptemberben gyüjtött tojásokban olyan embriók voltak, amelyek, bár meglehetősen közel voltak a kibujáshoz, még mindig nem látszottak teljesen éretteknek. A teljes kifejlődés tartamát azért kereken egy esztendőnek, vagy valamivel többnek veszem.
„Az egy nősténytől lerakott tojások száma 9–12. Ezek hosszúkás alakúak, körülbelül 24–28 mm hosszúak és legnagyobb átmérőjük 16–20 mm. Meglehetősen durva, fehér héj veszi körül, melynek szilárdsága valamivel


 Brehm: Az állatok világa / 1. Felemásgyíkok (Sphenodon Gray)
http://mek.oszk.hu/03400/03408/html/1933.html[2020. 10. 21. 17:20:04]
felülmúlja a mi siklónk tojásaiét, mert benne nagyobb tömegű szénsavas mész rakódott le.”
Henaghan P., a Stephens-szigeten állami felügyelet alatt álló tuatara védett terület gondnoka, Dendy A.-nak az alábbiakat jelentette. Ezek éppen attól a férfiútól származnak, aki a szigeten való huzamos tartózkodása és a rábízott állatokkal való állandó foglalkozása révén a legmegbízhatóbb ítéletet tudja mondani.
„Szigetünket különböző fajú bokrok borítják sűrűn; a talaj a legtöbb helyen jó s egyes helyeken vasoxidtól világosbarna színű. A madarak és gyíkok ebben a laza talajban ásnak s gyakran lehet őket békés együttélésben találni. Három- vagy négyfajú viharmadár lakik a szigeten s ha Ön most, költési időszakjukban, itt volna, bizonyára meglepődnék számuk nagyságán; alig van egy talpalatnyi terület, amelyet ne aknáztak volna alá. Sok különféle rovar is van itt s azt hiszen, hogy gyíkjaink túlnyomóan ezekkel, nevezetesen pedig bogarakkal táplálkoznak. De azt is hiszem, hogy a madárfiókákat is elfogyasztják, legalább ezt magam is láttam. Az esztendő nagy részét azonban barlangjaikban töltik, minden táplálék nélkül. Itt mindössze három vagy négy gyíkfaj él; a tuatara a legnagyobb közöttük, a többiek nagyon kicsinyek. Itt még sohasem találtam sok gyíktojást, habár a tuatarák igen nagy számban élnek.
„Azok a csatornák, melyek a tojáskamrához vezetnek, először kicsiny bemélyedések, főleg a talajréteg felszínén. A bejárat mintegy 3–4 cm magas és kb. 6 cm széles. A kamra kb. ugyanilyen kiterjedésben 10 vagy 12 cm mélyen merőlegesen a földbe hatol s azután a tojások befogadására gyengén kiszélesedik. A tojások két vagy három csomóban vannak fölhalmozva és a fejlődés alkalmával történő nagyságbeli gyarapodásuk miatt sértetlen állapotban csak nehezen szedhetők ki. Legtöbbször az állatnak a kamrán kívül kell leraknia és akár a szájában, akár mancsaival kell becipelnie és a megfelelő helyzetbe raknia; semmi szabad tér sem marad a mélyedésben, ahol a tojást lerakja. A legtöbb megtalált fészek csak néhány cm-nyire volt a felszíntől. A tojások a kamrából kikapart földdel voltak befödve, amelyet az állatok szilárdan a tojásokra nyomkodtak, azután a bejáratot fűvel vagy falevelekkel bedugták és a környékkel a lehető legjobban egyenlővé tették.
„A folyosók legbelső végén kevés fészket lehetett találni. A főbejárat a gyík lakásául szolgál és nyílása nyitva marad. Laza talajban nem lehetett fészket találni s ilyen telepek számára legkedveltebbek mindig az ösvények alatti területek. A felül kemény föld télen kétségtelenül nem engedi meg a víz beszivárgását.”
Az utolsó 20 esztendő alatt hosszabb időközökben ismételten hoztak Európába eleven felemásgyíkokat s azok nagyon kitartó és kevésbbé érzékeny állatoknak mutatkoztak. Gadow, Werner és Berg megfigyeléseiket és tapasztalataikat szintén közzétették, amelyekből néhány legfontosabbat mi is megemlítünk.
Gadow, aki több esztendőn keresztül egy féltucatot tartott egy melegházban, barátságtalan, közönyös állatoknak mondja őket, tiszteletet parancsoló testtartásuk ellenére is, melyet fölemelt fejükkel, nagy és nyugodt szemeikkel körültekintgetve, szívesen magukra öltenek. Mindegyik állat maga ásta barlangját, mégpedig a kemény talajba, nagy kövek alá és közé. A sötétség beálltával kiültek üregeik elé, vagy kényelmesen a főtáplálékukat nyujtó gilisztákkal telt edényekhez mendegéltek. A húshoz nem nyúltak, a közönséges gyíkokat azonban megölték és összerágták. Sokszor órák hosszat fürödtek a meleg vízben. Gadow sohasem látta őket a napon sütkérezni s a homlokszemükre vetített vakító fénysugár egyáltalában nem zavarta őket. Éppen csak annyira szelídültek meg, hogy nem menekültek el, ha az ember éjszaka rájuk bukkant, de nem szerették, ha megérintették őket s ilyenkor a nem eléggé óvatos kezelés alkalmával fájdalmasan haraptak. A legnagyobb példány, egy hím, meglehetősen összeférhetetlen volt, sokat röfögött és háborgatta a többieket.
Werner a következő kimerítő adatokat közli hosszabb időn keresztül tartott tuatarájáról: „Az én példányom teljesen kifejlett, izmos, olajzöld színezetű, egészséges állat volt. Csak egy kicsiny hiányosságot mutatott, ugyanis a leghosszabbik jobb lábujján egy hatalmas daganatot kapott, melynek műtéti kezelése után mind a két végtag áldozatul esett. A csonk teljesen begyógyult és az állat, mely mind a betegség, mind a műtét alatt bámulatos érzéketlenséget tanusított s mindig a legjobb étvágya volt, ismét egészen jól érzi magát.
„Azt a sok különféle megállapítást, melyet a Sphenodon lomhaságáról és nehézkességéről olvastam, egyáltalán nem tudom igazolni. Kezdetben az állat természetesen csak kevés hajlandóságot mutatott a helyváltoztatásra s napokon át egy helyen feküdt, a nélkül, hogy nyugalmában magát mással zavartatta volna, mint az eléje tartott táplálékkal. Amióta helyét megszokta, éppen olyan élénkséget tanusít, mint sok esetlenül fejlett gyík, pl. az Uromastix. Különösen az esti órákban, valamint a reggeli napsütésben állandóan ide-oda mozog s bizonyos


 Brehm: Az állatok világa / 1. Felemásgyíkok (Sphenodon Gray)
http://mek.oszk.hu/03400/03408/html/1933.html[2020. 10. 21. 17:20:04]
kígyózó futással, emelt fejjel, hasával a földet nem érintve (tehát úgy, mint a krokodílus!) futkos nagy kalitkájában. Nagyon feltűnő az a körülmény, hogy ez az állat sohasem öltögeti a nyelvét, ami fontos biológiai különbség a különben hasonló gyíkokkal szemben és szintén a krokodílusokra emlékeztet. Ha megfogjuk, éles karmolással, hánykolódással és nagyon ritkán ügyetlen harapási kísérletekkel védekezik. Alvása – hüllő voltát tekintve szokatlanul mély s olykor csak néhány szelíd paskolással ébreszthető föl.
„Az én Sphenodon-om nem iszik gyakran, de akkor sokat és hosszadalmasan. Első ízben hosszú időre volt szüksége, hogy a vizesedény nyílását megtalálja, de azután nehézség nélkül hozzájutott. Nem iszik nyalogatva, mint a közönséges gyík, hanem az alsó állkapocs rágó, merítő mozgásaival. Ivás után magasra fölegyenesedik, mint ahogyan a gyíkok szokták.
„Tápláléka túlnyomóan marhahús és marhamáj, melyből az én állatom hatalmas darabokat nyel el, hetenként kéthárom, a hüvelykujjnál vastagabb és hosszabb darabot.
„A hideggel szemben egyáltalában nem érzékeny. Még olyan hőmérséklet mellett is táplálkozik, amelynél már a mi bennszülött gyíkjaink is egyáltalában nem vagy kedvetlenül étkeznek. A táplálékfölvétel semmi meghatározott időhöz nem kötött s az állat a nap bármelyik órájában kész erre. Élő állatokat is elfog, mégpedig nagyon ügyesen, ha nem is olyan heveskedéssel, ami általában a Sphenodon egész lényét jellemzi, mert minden mozdulata mohó, lökésszerű. Csak gyakran az étkezés idején szunnyad el egy kicsit, hogy azonban a felébredés alkalmával újult erővel zúzza széjjel a húsdarabot. A növényi táplálékokat teljesen megveti; a cseresznyét, melyeket a szokott módon orra előtt himbáltam, megragadta ugyan, de az útálat jelével azonnal kidobta szájából.”
NEGYEDIK REND: Felemásgyíkok
(Rhynchocephalia) TARTALOM KÉTÉLTŰEK


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
KÉTÉLTŰEK TARTALOM ELSŐ REND: Békák vagy farkatlan kétéltűek
(Ecaudata)
Általános jellemzés
A gerincesek két utolsó osztályát, a kétéltűekét és a halakét, éles ür választja el az eddig ismertetettektől. Az emlősök, a madarak és a hüllők egész életükön át tüdővel lélekzenek, ellenben a halak szinte mindig kopoltyúkkal, a kétéltűek meg, kevés kivételt leszámítva, fiatal korukban kopoltyúkkal, későbben pedig tüdővel veszik fel a levegő oxigénjét. Ez utóbbi körülmény azt jelenti, hogy a kétéltűek átalakulással fejlődő állatok, vagyis hogy szervezeti berendezésük fejlődésük kezdetén nem azonos a szüleikével, hanem csak későbben bekövetkező átalakulásuk során lesz azokéhoz hasonlatossá. Az ilyen fiatal, végleges alakját még fel nem vett lényt általános elnevezéssel lárvának nevezzük. A kétéltűek tehát lárvákkal fejlődő állatok.
A kétéltűeknek a halakhoz hasonlatosan aránylag egyszerű szerkezetű agyvelejük és szívük van, s megegyeznek azokkal abban is, hogy lárváiknak bizonyos bőrérzékszerveik vannak, melyek azonosak a halak egész életén át megmaradó, megfelelő szervével. S nevezetes, hogy bizonyos kihalt kétéltűeknek szintén egész életükön át megvoltak ezek a szerveik. Viszont igen nagy különbség van a kétéltűek és a halak közt abban, hogy a kétéltűek szabály szerint négy lábon járó állatok, míg a halak kivétel nélkül úszók segítségével változtatják a helyüket, bár előfordulhat az is, hogy mellúszóik lábszerű szervvé lettek s az állat azok segítségével valósággal járni is tud. Azonban egyetlen halnak sincs valódi, ujjaikban végződő lába. Más oldalról meg azt látjuk, hogy bármilyen széles ür választja is el egymástól a ma élő kétéltűeket és hüllőket, a Triász-korban kihalt páncélos kétéltűek (Stegocephalák) oly szorosan összefűzik őket, hogy csak nagy nehézséggel választhatók el élesen egymástól. De egyetlen kétéltűnek sincs egy-egy lábán négynél több kézujja, ellenben a hüllőknek szabály szerint öt-öt ujjuk van mindegyik lábukon, s ha csak négyet találunk, az akként magyarázható, hogy egy ujj elcsenevészedett, mint ahogyan elcsenevészedett pl. a kígyók egész lába is. Tehát a négyujjú hüllők ötujjúak utódai.
A kétéltűek általános alakjuk szerint háromfélék lehetnek. Lehetnek ugyanis többé-kevésbbé hosszant megnyúlt testűek, ugyanilyen farkkal s két pár végtaggal, mely utóbbiak, ha eléggé fejlettek, alkalmasak arra, hogy a törzset a föld felszínéről fölemelve hordozzák. Ilyen alkatú teste volt a legtöbb Stegocephalá-nak, s ilyen van a legtöbb ma élő szalamandrának és gőtének. Más fajok teste erősen megnyúlik, olyanná válik, mint amilyen az angolnáé vagy a kígyóé, s ezzel karöltve fokozatosan megrövidülnek a végtagjaik is, és pedig vagy az elülsők, vagy a hátulsók, avagy esetleg mindkét pár. A visszafejlődés esetleg a végtagok teljes eltűnéséig fokozódhatik. Az ilyen, kígyószerűvé lett kétéltűek, sőt már a megrövidült lábúak is csak hason csúszva, vagy pedig a vízben úszva tudják helyüket változtatni. A törzs meghosszabbodása karöltve jár a belső szervek megfelelő meghosszabbodásával is, amivel kapcsolatban a páros szervek egyike vagy elcsenevészedik, pl. az egyik tüdő, vagy pedig az eredetileg egymás mellett elhelyezkedő szervek egymás mögé kerülnek, pl. a vesék vagy az ivarszervek.
A kétéltűek harmadik csoportja rövid, zömök termetű, lapított testű és teljesen farkatlan. Törzsüket jól fejlett végtagok hordozzák, melyek közül a hátulsók legalább is olyan hosszúak, mint az elülsők. Egész alkatuk, megrövidült törzsük és gyakran meghosszabbodott hátulsó lábuk, csak úgy, mint sajátságosan módosult medencéjük, mind arra utal, hogy ugrándozva változtatják a helyüket. És valóban, hátulsó lábaik fejlettségének a fokából minden további nélkül következtethetünk arra, hogy mennyire jó ugrók. Azok a békák, amelyeknek a hátulsó lábai csak kevéssel, vagy egyáltalában nem hosszabbak az elülsőknél, esetleg eléggé jól tudhatnak még futni is, azonban rendesen csak mászva tudják helyüket változtatni, mint alkalmasint a legtöbb szűkszájú béka.
Amennyire különböző állataink alakja, éppen annyira különböző mozgásuk módja is. Vízben a legtöbbjük nagy könnyedséggel, sőt sok mesteri módon mozog, azonban a három csoportba tartozók már itt is eltérően egymástól. A gőtealakú kétéltűek, akár kifejlett állatok, akár lárvák, valamint a békaalakúak lárvái is, farkuk oldalirányú vagy csavarszerű mozgatásával haladnak előre. A farok ilyenmódon való működését még elősegíti az is, hogy rendesen merőleges bőrszegély emelkedik ki a középvonalból. Tulajdonképpeni végtagjaik az úszásban alig játszanak szerepet. A kígyószerűen megnyúlt testű alakok egész testük kígyószerű mozgatásával haladnak tova, végül pedig a békák hatalmas hátulsó lábaik ütemes lökéseivel úsznak nagy gyorsasággal; a hogy a lábak munkájukat annál jobban végezhessék, ujjaikat esetleg egészen azoknak a hegyéig érő úszóhártya köti össze. A mozgás módjának a különbözőségéből érthetjük meg, miért nincs úszóhártyája a vízi gőtéknek. (Néhány kivételt leszámítva, de akkor


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
sincs semmi köze sem az úszáshoz, mert hártyája ekkor is csak az ivarzó hímnek van!) Lassú járás alkalmával, mint azt a mi sárga-fekete rajzolatú szalamandránkon is megfigyelhetjük, a hátulsó lábak előretoló szervekként, az elülsők pedig mint irányítók szerepelnek; a megnyúlt test e mellett némileg kígyózó mozgást végez, azonban, ami gyakran elkerüli a szemlélő figyelmét, nem érinti a földet. Egyes karcsú, megnyúltabb testű, hosszúfarkú szárazföldi szalamandrák (Spelerpes, Chioglossa) olyan gyorsan tudnak futni, mint a gyík.
Ugrani nem csupán a békák tudnak, mert egyes északamerikai szárazföldi szalamandrák (Autodax) farkuk segítségével el tudják lökni magukat a földről s ilyenmódon egészen tekintélyeseket ugranak. Mászni tudók a zömök- és megnyúlttestűek közt egyaránt vannak. Ismeretes, hogy a mi leveli békánknak az ujjain tapadókorong van, melynek alsó oldala nagyon gazdag ragadós nyálkát elválasztó mirígyekben. Hasonló tapadókorongokat más békákon is találunk, azonban fejlettségük foka természetesen nagyon különböző. De hogy az állat kapaszkodni tudjon, nincs feltétlenül szüksége tapadókorongokra, mert elégséges erre a célra testük alsó oldala mirígyeinek nyálkás váladéka is, mint egyes fiatal békák, unkák és vízi gőték bizonyítják, melyek külön tapadószervek nélkül is fel tudnak kapaszkodni az akvárium üvegfalán, sőt egyes szárazföldi szalamandrák széles lábaik segítségével, melyek ujjait hártya köti össze, ha lassan is, de mégis mászkálni tudnak függőleges üvegfalakon, esetleg fejjel lefelé is. Másrészt viszont nem minden tapadókorongos béka kúszó állat is egyszersmind, sőt ezek nagyrészt magukat a földbe ásva élnek. A fán élő békák általában véve egyszerű fölfelé kapaszkodás vagy ugrálás segítségével másznak fel a fára, de akadnak köztük olyanok is, melyeknek egy vagy két belső ujja a többiekkel szembe helyezhető (Chiromantis), ezek azért vékonyabb ágakat át is tudnak fogni s bizonyos félmajmok módjára mozoghatnak a lombok közt. A délamerikai Phyllomedusa hátulsó lábának a hüvelykujja is szembehelyezhető a többivel.
A lábatlan kétéltűek ásásra kizárólag az arcorrukat használják. Ezeknek a szájnyílása éppen úgy, mint az ásó kígyóké és gyíkoké, nem mindjárt a test elülső végén foglal helyet, hanem kissé a hasoldalra tolódott el, ami megakadályozza azt, hogy a szájba föld jusson be. A farkos kétéltűeknek nincs külön ásószervük, hanem arcorrukat és végtagjaikat használják ásásra, azonban keményebb talajba nem tudják beásni magukat. A békák ellenben kitűnő ásók, amit belső sarokgumójuk erős fejlettségéből is meg lehet állapítani. Ezt rendesen erős, éles tarajú szaruburok fedi s erős ásóként működik, melynek segítségével egyes békák gyakran méter mélységnyire is beleássák magukat a laza talajba, mindig hátulsó lábukkal előre.
Végül nem feledkezhetünk meg arról sem, hogy egyes kétéltűek bizonyos szerényfokú repülőtehetségnek is a birtokában vannak, ami azonban inkább lebegőtehetségnek nevezhető. Ilyenek pl. a Szunda-szigetek ú. n. repülő békái, melyeknek ujjait egészen a tapadókorongokig hatalmas bőrlemezek kötik össze. Az általuk alkotott ejtőernyő lehetővé teszi, hogy magas fákról leugorva az ugrás erős hegyes szögben való lesiklássá enyhüljön.
A kétéltűek bőrét általában csupasznak szokták mondani, és ez a megjelölés valóban helyes is annak ellenére, hogy, miként Boulenger megismertette, egy nyugatafrikai béka oldalai és pofáinak a hátulsó része a párzás idején sűrűn szőrösek lesznek, de meg kell jegyeznünk, hogy ennek a szőrözetnek semmi köze sincs az emlősök valódi szőrözetéhez. De a kétéltűek testén egyéb szaruképződmények sem szoktak erősebben kifejlődni, pedig az ilyenek mint az emlősök és madarak testének fedőszervei, vagy mint az ujjak végét fedő körmök és karmok igazán nagy elterjedtségnek örvendő alkotóelemei az állati szervezetnek. Ilyen szaruképződmény az ásóbékáknak hátulsó lábán lévő szaruásó. Hegyes szarukarmai vannak egy japáni gőtének, valamint ilyen szervük van az afrikai sarkantyús és karmos békáknak hátulsó lábuk három belső ujján és belső sarokgumóján. Azonban némely varangy szemölcsei, valamint ujjai hegye és alsó oldala is erősen elszarusodott lehet. Igazi karmaik csak a Stegocephalák-hoz tartozó Mikrosauriák-nak voltak. Ellenben páncélszerű képződményeik a ma élő kétéltűeknek nem igen vannak, pedig a halak bőrét rendesen ilyenek fedik. Viszont a kihalt páncélos kétéltűeket, mint már a nevük is utal rá, pikkelypáncél fedte, amely különösen a hasoldalon és a fejükön volt jól kifejlődve. A páncél csontelemei a bőr irharétegében fejlődtek és együttvéve olyan szilárd tokot alkottak, amelyet, felülről nézve, csak az orr és a szemek nyílásai törtek át. Ilyen páncéllemezeket sok más kétéltű fején is találunk. Sokkal ritkábban fordul elő az, hogy a hát bőrében keletkeznek lemezszerű csontképződmények s azok szorosan összenőnek az alattuk fekvő csigolyával is. Más békáknak meg a hátcsigolyáikkal összefüggő harántnyujtványaikkal kapcsolatosan alakulnak ki páncélt alkotó csontlemezeik.
A legtöbb béka és valamennyi gőte bőre sikamlós, lágy, némely varangyé azonban a bőrszemölcsök megszarusodása és mésznek az irhában való lerakodása következtében megvastagszik. Az irhát színtelen felhám


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
borítja, legfelső rétege elszarusodik és vedlés alkalmával lehámlik. Az irhában gyakran különböző sárga, vörös, barna vagy fekete festékanyag rakódik le, de akadnak benne fémfényű festékanyagok, valamint fehér guaninszemcsék is. Ezek a szemcsés festékanyagok (pigmentek) sajátos, elágazó sejtekben (chromatoforokban) halmozódnak fel. Az állat alkalomadtán nagyon élénken tudja változtatni a színét, mivel a chromatoforok egymás fölött vannak elhelyezve s a sejtek összehúzhatók és kiterjeszthetők. A zöld és kék színt nem külön pigmentek okozzák, hanem a zöld azáltal jön létre, hogy a fekete pigment felett sárga helyezkedik el, a kék pedig a fekete és fehér kombinációjából keletkezik. A színváltozást nagyon különböző tényezők idézhetik elő. Hő, napfény, szárazság a szín világosabbá válását, ellenben hideg, sötétség, nedvesség sötétebbre fordulását idézik elő. A talaj alkotása, továbbá éhezés, nemi ingerültség, betegség és más effélék is befolyást gyakorolnak a festéksejtekre. Különösen feltűnő a környezet befolyása, és sok kétéltű, különösen béka, hosszabb vagy rövidebb idő alatt teljesen a talaj, leveli békák a lomb színéhez tudnak alkalmazkodni. Más békák színezetét és rajzolatát valami egészen különleges törvény szabja meg, amelynek következtében bizonyos vidékeken egészen különböző családokba, rendekbe és osztályokba tartozó állatok színe egészen hasonlóvá lesz. Így egy costa-ricai, megnyulttestű, a szűkszájúak közé tartozó varangy (Atelopus varius) jellemző rajzolata fekete alapon váltakozó vörös és sárga gyűrűalakú foltokból áll, egészen mint az ott élő kígyóké, mérgeseké és nem mérgeseké egyaránt. Boulenger joggal tartja feltűnőnek, hogy a legkülönbözőbb nemekbe s családokba tartozó sok észak-szumátrai kétéltű testét ragyogó karminvörös foltok tarkázzák. De mivel ugyanilyen foltok találhatók a malakkai békákon is, nyilvánvalóan nem a környezethez való alkalmazkodás eredményeiként értelmezendők, hanem a jelenség inkább földrajzi megegyezésnek nevezendő.
Valamennyi kétéltű bőrében bőségesen találhatók éles, többé vagy kevésbbé hagymaszagú, tejszerű nedvet elválasztó mirigyek. A mirigyek rendesen el vannak szórva a test egész felületén, azonban esetenként különösen gazdagon halmozódnak fel egyes pontokon, mint pl. a gőtéknek és a varangyoknak a nyakuk két oldalán, azért azokat fülmirigyeknek (parotoidáknak) is szokták nevezni.
A bőr csupaszsága és mirigyei rendkívül nagy jelentőséggel bírnak a kétéltűek életében. Az állatok elpusztulnak, ha azok működésében zavar áll be. Egyetlen kétéltű sem iszik a szokásos módon, hanem az élete fenntartására szükséges vizet a bőrén keresztül veszi fel. Az utóbbi felszívja a vizet és azt kiizzadhatja. A száraz helyen tartott béka lesoványodik és elgyengül, s erejét és elevenségét csak akkor kapja vissza, ha megfürödhetik. Meleg napsütésben éppolyan élvezettel üldögélhetnek ugyan a víz partján kétéltűek is, mint a hüllők, azonban csak párával telített levegőben a víz közelében, amelybe visszatérnek, amint csak kívánatossá válik rájuk nézve. Az életük nagyobb részét a szárazföldön eltöltő fajok a nap sugarai ellen védett rejtekükből csak akkor merészkednek elő, mikor az éjszaka nedvességet hoz számukra vagy legalább is védi őket a kiszárító hőség ellen. Igaz viszont, hogy Werner Ugandában megismerkedett egy bőrszerűen megvastagodott és vakítóan fehér felhámmal védett s a Rappia-nembe tartozó, fán lakó békával is, amely valódi kéjjel élvezte a déli nap tüzét, és a Földközi-tengermenti országokban a mi leveli békánk is gyakran látható nagy távolságra a víztől, amint az Agave levelein üldögélve órák hosszat dacol a nap tüzével. Townson megfigyelte, hogy a víztől elzárt békák néhány napon belül elpusztultak, azonban hosszabb ideig életben maradtak, ha faforgács közé rejtőzködhettek, s egészen jól érezték magukat akkor, ha a forgácsot benedvesítette. Ha nedves lemezt tett melléjük, ahhoz testük oly nagy részével hozzásímultak, amilyen naggyal csak tudtak. Hogy milyen nagy a békák által a bőrön át felvett víz mennyisége, arról kísérletekkel egyáltalában nem nehéz meggyőződni.
A bőr tiszta vízen kívül igen tekintélyes mennyiségű vizet izzad ki az általa termelt nyálkában is. Schultz P. szerint valamennyi kétéltű vedlés alkalmával leváló felhámja alatt foglal helyet a szaru- és nyálkásrétegből álló tulajdonképpeni felbőr. A szarurétegben a közönséges sejtek mellett kehelysejtek és egysejtű mirigyek találhatók, s ezek váladéka lazítja meg vedlés alkalmával a lehámló réteget. A nyálkásréteg alatt következik az irharéteg. Benne a legújabb vizsgálatok szerint kétféle mirigyek találhatók. Az egyik fajta nagyobb, bár különböző nagyságú; ilyenek csak a hátoldalon találhatók és ott szemölcsszerű vagy másféle kiemelkedéseket alkotnak. Majd szabálytalanul, majd hosszanti pásztákban és csoportokban helyezkednek el. A kiválasztósejtek tartalma szemcsés, a váladék maga tejszerű, savas, nagyon keserű, gyakran nagyon erős szagú; ezek azok a sejtek, melyeknek összességét rendesen méregmirigyeknek szokták nevezni. A mirigyek másik fajtája kisebb, az egyes mirigyek egyenlő nagyságúak s a test alsó és felső oldalán egyaránt megtalálhatók; tartalmuk nyálkás, váladékuk folyékony, színtelen, különösebb szaga nincs, közömbös vagy alkalikus kémhatású. Ezeket a kisebb mirigyeket rendesen nyálkamirigyeknek szokták nevezni. Váladékuk éppen olyan mérges, mint a hátmirigyeké, hatásuk a vipera mérgéhez hasonlítható. A foltos szalamandra hátmirigyeinek váladéka, a szmandarin vagy szalamandrin, a


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
központi idegrendszerre hat és heves görcsöket okoz; a tarajos gőte váladéka meglassítja a lélekzést és szívbénulást okoz görcsök nélkül; a közönséges varangy hátmirigyeinek váladéka, a bufonin vagy phrynin, merevgörcsöt és a szív mozgásának időelőtti megállását okozza, míg a nyálka- (hasoldali) mirigyek váladéka bénítólag hat. A varangy mirigyváladéka két alkotórészből áll, melyek közül a gyantaszerű bufatolin hatása a digitalinéval egyezik meg és a szívmozgás megállását okozza, ellenben a másik, a bufotenin, hatása tekintetében a kuráréhoz hasonlít. Phisalix petéző nőstény varangyok petefészkében mindkét fajta mérget megtalálta, ellenben a méregmirigyeik üresek voltak. A leveli béka váladéka szintén mérges.
A varangyok és szalamandrák váladéka, megfelelően mirigyeik nagyobb számának, bőségesebb, mint a többi kétéltűé, s annak mennyisége a bőr ingerlésével még fokozható is. Ha pl. szalamandrát vagy varangyot izzó szén fölé teszünk, több nyálkát választ el; ez a forrása annak a régi, alaptalan hitnek, hogy a szalamandra a tüzet kiállja. Úgy látszik, hogy az állatok kedvük szerint szabályozhatják a kiválasztandó nyálka mennyiségét, az tehát értékesíthető az ellenséggel szemben mint védőszer.
Bár a varangyokat és szalamandrákat rendesen mérges állatoknak tartják, az emberre nézve nem nevezhetők valóban mérgeseknek. Azonban az érzékeny nyálkahártyákon fájdalmat okoz a váladékuk, a nyelven pedig égésszerű érzetet kelt. Azonban a Gratiolet, Fatio és Chloez által végzett kísérletek szerint a varangyok mérge apróbb madarakba beoltva ezek gyors elhullását okozza, és a váladék még akkor is mérgező, ha beoltás előtt megszárítják. Röbbeler is úgy találta, hogy a nyálkát fiatal kutya, tengeri malac, béka és gőte vérébe juttatva az mérgezően hat, éppen úgy, mint a vízi gőték és a szalamandra nyálkája is megöli a varangyot, ha azt a vérébe befecskendezik. Pallas beszéli, hogy volt egy mopsza, amely el nem engedte volna, hogy az útjába eső varangyokat agyon ne harapja, bár attól földagadtak az ajkai, végül pedig bele is pusztult a szórakozásba, Lenz meg arról volt kénytelen meggyőződni a saját kárán, hogy gyengéd alkotású szobai madaraknak nem lehet olyan homokot adni, amely valamiképpen érintkezett a varangyok nedvével.
Boettger Oszkár szerint két, bárki által véghezvihető kísérlet minden szónál jobban bizonyítja a kétéltűek bőrváladékának a mérgességét. Tartsunk csak egyszer varangyot jólnevelt kutya orra elé. Az egyik fintorítja az orrát és ráncolja a homlokát, a másik a lába közé kapja a farkát és semmiképpen sem bírható rá, hogy mégegyszer közelebb jöjjön. A legjámborabb kutya is gazdája keze után kap, ha az megkísérli, hogy varangyot dugjon a szájába. Még meglepőbb és fölötte szórakoztató tapasztalatra tehetünk szert, ha néhány unkát, különösen vöröshasút, vászonzacskóba teszünk, azután kissé megrázzuk ezt és azzal, aki a varangyok bőrváladékának a mérgességében kételkedik, beleszagoltatunk a zacskóba. Bizonyára azt fogja mondani, hogy semmit sem érez, és ebben igaza is van, de rendesen egy perc sem telik bele, s már olyan hatalmasat tüsszent, amilyent nem tüsszentene a legkiválóbb tubáktól sem. Ezt a pompás és meggyőző megfigyelést Boulenger-nek köszönhetjük. Aki gyakrabban babrál leveli békákkal, emlékezni fog rá, hogy szemzugában néha-néha égető fájdalmat érez, amelyet az okoz, hogy véletlenül a szeméhez vitte a béka testnedvével beszennyezett kezét. A tudománynak tehát ebben az esetben is meg kell hajolnia a néphit előtt, mert ebben az esetben is előbb felismerte az igazságot, mint a tudomány. De a néphit, miként annyi más esetben, ebben is erősen túlozza a valóságot. A kétéltűek bőrének a váladéka kétségtelenül mérges, azonban ez a méreg emberre nézve még bizonyosan sohasem volt veszélyes.
Vázuk szerkezete nagyon sajátságos és az egyes csoportok szerint nem kevéssé eltérő. A kihalt páncélos kétéltűek csigolyái, ha egyáltalában el voltak csontosodva, elül és hátul egyaránt üregesek voltak (ú. n. bikonkáv vagy amficöl csigolyák), s ilyenek a lábatlan-, valamint egyes farkos kétéltűekéi is. Ellenben már farkos kétéltűek és egyes békák csigolyái közt megjelenő porckorong összenő a csigolya testének hátulsó felületével és annak hátulsó ízfejét alkotja, mely beleillik az utána következő csigolya bemélyedésébe (procöl vagy konvex-konkáv csigolya). Azonban a legtöbb béka csigolyaközti porckorongja a csigolyatest elülső felületével nő össze és alkotja annak ízfejét (opisztocöl vagy konkáv-konvex csigolya). A csigolyák száma esetleg még 200-nál is több lehet (lábatlan kétéltűek), de még a farkos kétéltűeké is igen nagy, esetleg 100 is lehet (angolnaszalamandra). Legkevesebb csigolyájuk van a békáknak, a legtöbb fajnak 10, sőt egy afrikai békának (Hymenochirus) mindössze 6 csigolyája van.
A ma élő összes kétéltűek, valamint egyes páncélos kétéltűek valamennyi csigolyájával, kivéve az elsőt, az egyetlen nyakcsigolyát, oldalt rövid nyúlványok függnek össze; ellenben valódi, karcsú bordáik csak a páncélos kétéltűek egyik csoportja, a Mikrosauriák képviselőinek voltak, de ezek sem érték el a szegycsontot, tehát egyetlen kétéltűnek sincs valódi, bordák által alkotott mellkasa. Viszont rövid, különálló bordákat találunk valamennyi


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
szalamandra- és kígyóalakú fajban, de csak kevés békaalakúban. A vállöv sohasem függ össze szilárdan a gerincoszloppal. A medencét rendesen egyetlenegy, ritkán két vagy három csigolya hordozza, de a farkos kétéltűekben ezek a csigolyák alig különböznek a többiektől.
Az elülső végtagok váza a következő részekből áll: a páratlan felkarcsontból, a páros, de esetleg (békák) egymással összeolvadt alkarcsontból, a gyakran porcosnak maradt kéztőből, amelyet eredetileg 6–8 csont alkot, de a kevésujjú alakokban esetleg 2–3-ra csökkenhet a számuk, és végül rendesen 4 ujjból (ritkán csak 3, sőt esetleg csak 1 ujj van!). Hasonló a hátulsó végtagok vázának a szerkezete is. A békák alszárának két csontja szintén összeolvad egymással. A farkos kétéltűek lábtőcsontjainak a száma 9, a békáké kisebb, s az a kettő, amely közvetlenül az alszárcsonthoz csatlakozik, erősen megnyúlt. A lábujjak száma rendesen 5, de egyes békáknak és gőtéknek csak 4, ritkábban csak 3 vagy éppen csak 2 lábujjuk van.
A páncélos kétéltűek koponyája tetemesen elüt a többi kétéltűétől és erősen hasonlít a bojtos kopoltyús halakéhoz, amelyeknek nyilvánvaló utódait kell látnunk bennük. A bőr alsó rétegeinek az elcsontosodásából keletkező fedőcsontok szilárd, számos részarányos darabból álló tokot alkotnak, melynek a falában a bőrérzékszerveket magukban rejtő csatornák futnak. Szemeiket, éppen úgy, mint az említett halakét, valamint sok más halét és madárét, csontlemezkék alkotta gyűrű veszi körül. Ellenben a ma élő kétéltűek koponyájában a fedőcsontok egészen háttérbe szorulnak s köztük a porcos őskoponya egyes esetekben még megmarad, míg a többi része megcsontosodik. Aránylag a legerősebb a lábatlan kétéltűek koponyája, amire ásás közben valóban igen nagy szükségük is van.
Az elülső végtagoknak a törzshöz való erősítésére a vállöv szolgál.
Az unka és a kecskebéka vállöve: hB=szegycsont (sternum), hR=hollóorrcsont (coracoideum), M=epicoracoideum, S=lapocka (scapula), vB=előszegycsont (omosternum), vR=kulcscsont (praecoracoideum).
A vállöv a részben porcos, részben elcsontosodott lapockákból, valamint a két, egy elülső (praecoracoideum, kulcscsont), s egy hátulsó részből (coracoideum) alkotta hollóorrcsontból áll. A két, jobb- és baloldali hollóorrcsont a test középvonalában vagy egyszerűen egymásra hajlik és csak izmok erősítik egymáshoz, vagy pedig a középvonalban egy porc szilárdan egymáshoz kapcsolja őket. Az utóbbi esetben a mellkas szilárd, az előbbiben ellenben mozgatható. Ilyen mozgatható mellkasuk van a gőtéknek és az alsóbbrendű békáknak, ellenben szilárd a magasabbrendűeknek. Ezen az alapon a békák egy bizonyos csoportját a rendszertanban mozgómellű, egy másikát pedig merevmellű békák névvel jelöljük meg. A vállöv kiegészítő része lehet még a praecoracoideum fölött elhelyezkedő kulcscsont, valamint a különböző fejlettségű és helyzetű szegycsont (sternum).
A hátulsó végtagokat viszont a medenceöv erősíti a törzshöz. A medenceöv a keresztcsigolyához van erősítve és három csontból, nevezetesen a csipő-, szemérem- és ülőcsontból áll. A békák csipőcsontjai erősen megnyúlt, oldalt lapított, körülbelül kardalakú csontok, melyek hátulsó végéhez csatlakoznak az ülő- és szeméremcsontok s ott együtt egy korongot alkotnak, rajta kétoldalt egy-egy, a combcsontok ízfejének befogadására való ízületi gödörrel.


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
A kétéltűek izmairól Vogt a következőket mondja: „A kétéltűek izomzatának fejlettsége megfelel testük alakjának. A vízben élőknek a törzsizmaik, a békáknak ellenben a végtagizmaik a jobban fejlettek. Színük világospiros, még világosabb, mint a hüllők esetében. Erősségük, valamint izgathatóságuk igen tekintélyes, mint az éppen ezekkel az állatokkal igen nagy számban végzett kísérletek bizonyítják.”
Agyvelejük megnyúlt, egyes részei egymás mögött helyezkednek el. A kisagyat csak egy keskeny harántlemez képviseli, mögötte a nyúltagyvelő háromszögalakú barázdája, előtte pedig a középagy helyezkedik el. A középagy előtt található az előagy két duzzanata, melyek elül a szaglólebenyben végződnek. A békák szaglólebenyei a középvonalban összenőttek, a farkos kétéltűekéi ellenben különváltak. Az ú. n. fejtetőszemről, amely a régebbi korok kétéltűinek az életében olyan nevezetes szerepet játszott, de amely a ma élőkön is megtalálható, mint maradványa egy valamikor fontos működést kifejtő szervnek, a hüllők ismertetése során már bővebben volt szó. A kihalt páncélos kétéltűeknek mindenesetre igen jól fejlett fejtetőszemük volt, s nyomai még a békákon is jól felismerhetők, melyeknek ú. n. homlokmirigye a maradványa ennek a szervnek. A gerincagy az agyvelőhöz képest nagyon jól fejlett és tömege tekintetében ez utóbbit határozottan felülmulja. A farkos kétéltűek gerincveleje nagyon hosszú, a farok csúcsáig ér s kétoldal felé igen rövid, csak kevéssel nyúlik túl a keresztcsonton s csak 10 pár gerincagyideget bocsát ki magából.
A három magasabb érzékszerv valamennyi kétéltűben megtalálható, bár a szemek egyes esetekben igen csenevészek lehetnek, és átlátszó bőr, sőt esetleg a koponyacsontok alá vannak elrejtve. A legjobban fejlett szemeik vannak a békáknak; ezekéi rendesen nagyok, nagyon mozgékonyak, rendszerint két szempilla fedi őket, melyek közül az alsó a nagyobb, vékonyabb és átlátszóbb. A szem rendes izmain kívül van még egy izma, amelynek segítségével a szem visszahúzható a szemgödörbe. Sok kétéltű szemének a szivárványhártyája igen élénk, aranysárga, aranypiros, fémsárga vagy ezüstfehér színű, szembogara rendesen függőleges, egyes éjjeli fajoké elliptikus s nappal keskeny résalakú, az unkáé háromszögletű. Valódi könnymirigyeik nincsenek.
Hallószervük még változékonyabb, mint a szemük. A farkos kétéltűekét csak a labirintus alkotja, de a békáknak már van dobüregük, dobhártyájuk és rövidebb Eusztách-kürtjük is. Orrjáratuk két, orrsövénnyel elválasztott nyílással nyílik az orr hegyén, és ugyanígy nyílik a szájüregbe is a szájpadon. Ez olyan bélyeg, amely rendesen már magába véve is elegendő, hogy a kétéltűeket meg lehessen különböztetni a halaktól, bár kivételesen az utóbbiak között is akadnak olyanok, amelyeknek ugyanilyen szerkezetű orrjáratuk van. Sok kétéltű orrnyílása elzárható egy billentyűszerű bőrlemez segítségével. A nyelv csak igen alárendelt mértékben nevezhető az ízlelés szervének; rendesen jól fejlett, csak a békák egyik csoportjában nincsen meg, gyakran nagyon széles, többé vagy kevésbbé mozgékony és az állkapocs két ága közé eső közt rendszerint egészen kitölti. Azonban a békák nyelve eltér a magasabbrendű állatokétól abban, hogy nem hátul, hanem elől van hozzáerősítve a szájüreg falához, azért hátulsó vége kihajítható a szájból. Néhány gőte és termeszevő béka nyelve a szájüreg alapjához van erősítve, egy varangyfajé hátul nőtt hozzá ahhoz, elől viszont szabad, ez a béka tehát kiöltheti a nyelvét. Más, főképpen északamerikai szárazföldi gőték gombaalakú nyelve hosszú, izmos nyélen messze előre nyujtható, mint a kaméleoné. Bőrérzékszerveik, amelyek nyilvánvalóan arravalók, hogy a víznyomás változásairól értesítsék az agyvelőt, csak a lárváknak, valamint az állandóan a vízben élő fajoknak vannak. A kihalt páncélos kétéltűeknek nagyon jól fejlett ilyen szerveik voltak s azok berendezése tekintetében nagyon hasonlítottak a bojtoskopoltyús halak megfelelő szervéhez.
Szájnyílásuk rendesen tág rés, csak kevés békának van szűknyílású szája. Egyes vízigőték felső állkapcsát oldalt lenyúló, ajakszerű bőrlebenyek fedik. Egyesek teljesen fogatlanok, másoknak ellenben fogaik lehetnek nemcsak a felső állkapcsaikon, hanem a szájüreggel szomszédos más csontokon is. A farkos és lábatlan kétéltűeknek az alsó állkapcsán is majdnem mindig vannak fogaik, ellenben a békáknak csak ritkán; ez utóbbiak nem ritkán teljesen fogatlanok (pl. a varangyok). A békák fogai rendesen az állkapocs élén ülnek, a többi kétéltűéi ellenben annak belső oldalához nőttek. A fogak, szabály szerint, nagyon aprók, üregesek, kúpalakúak vagy gyengén hátrafelé görbültek, hosszant redőzöttek, úgyhogy zománcrétegük mélyen behatol a fog belsejébe, amitől a fog szerkezete nagyon bonyolulttá válik, különösen egyes kihalt alakoké (Labyrinthodontidae). A fogak mindig csak arra szolgálnak, hogy az állat megragadhassa velük a zsákmányát és a falatot tovább csúsztathassa a segítségükkel, ellenben sohasem szolgálnak rágásra. Sohasem ülnek fogmederben, mint a krokodilusok vagy az emlősök fogai, hanem mindig hozzánőttek a csonthoz, s ha elhasználódtak, egész életen át újakkal cserélődnek ki.
Bélcsatornájuk rendesen rövid, megfelelően annak, hogy az állatok húsevők, nyelőcsövük többnyire rövid és tág,


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
csak ritkán hosszú és szűk, gyomruk egyszerű, vastagfalú, hosszant redőzött, a test hosszirányában fut le, csak a békáké helyezkedik el haránt. A felnőtt, kivétel nélkül ragadozó állatok vékonybele aránylag rövid és kevéssé kanyargós, ellenben a békák legalább részben növényevő lárváinak a bélcsatornája rendszerint spirálisan felcsavarodott, tekintélyes hosszúságú végbelük pedig hólyagalakúan kitágult. A páncélos kétéltűek legalább egyrészének a végbelében spirális redő volt, éppen úgy, mint a halak közt a cápákéban és a zománcpikkelyűekében, azért megkövesedett bélsarukon (koprolitok) szintén spirális csavarodás ismerhető fel. Nyálmirigyeik nincsenek, ellenben nagy és két lebenyre tagolt májuk, valamint epehólyagjuk és hasnyálmirigyük mindig van.
Veséik, melyeket a hashártya befed, a gerincoszlop két oldalán helyezkednek el. A békák veséi elliptikus körvonalúak és jobban a törzs közepe felé helyezkednek el, a farkos kétéltűekéi ellenben jobban megnyúltak és elérnek a törzs hátulsó végéig. Húgyhólyagjuk mindig van s gyakran kétcsücskű.
Valamennyi kétéltű váltivarú, azonban a hím varangyok heréin felismerhető a női ivarmirigy maradéka is, az ú. n. Bidder-féle szerv. A mindig páros ivarmirigyeket egy felfüggesztő szalag erősíti hozzá a hasüreg hátoldalához. A farkos kétéltűek mirigyei megnyúltak, a békáéi ellenben, megfelelően a test alakjának, zömökebbek. Az előbbiek hímjeinek ivartermékei finom harántcsatornákon keresztül vagy közvetlenül, vagy miután ezek egy hosszant futó gyüjtőcsatornát formáltak, a vese elülső, hosszant megnyúlt részébe jutnak be, innen pedig egy hosszant futó vezetékbe, a Wolff-féle járatba vagy húgyivarvezetékbe kerülnek (ezért hívják így, mert a vizelet és az ivartermékek kivezetésére egyaránt szolgál). A vezeték, miután a vesének hátrább, a medencében lévő részeiből a húgycsatornákon keresztül felveszi a vizeletet, a bélcsatorna kitágult végső részébe, a kloakába nyílik. A nőstény állat ivarmirigyei ezzel szemben teljesen el vannak választva a veséktől, és a húgyvezeték, amely a hím állat Wolff-féle vezetékének felel meg, csupán csak vizeletet szállít. A petefészkek fürtalakúak, teljesen zártak. A farkos kétéltűek petefészkei egyetlen nyílással bíró, zacskóalakú szervek, a peték a nyíláson keresztül távoznak el belőle, ellenben a békaféléknek minden egyes petéje külön töri át a maga tokját. A petevezeték, mely a sok hímben finom fonálalakú szervként még meglévő járatnak (Müller-féle járat) felel meg, a petefészektől teljesen el van választva, esetleg (békák) erősen kanyargós, nagyon hosszú, s a petéket valósággal magába szippantó tölcsérben végződik. A tölcsér rendesen a tüdők eredése táján, a hasoldal felé nyílik. Fala kocsonyás váladékot választ el, amely a petéket beburkolja. A nőstény szalamandra kloakájának a falában ondótáskák találhatók, amelyekben az ondó a párzás után még hosszú ideig életben maradhat. A petevezeték a kloakába való nyílása előtt gyakran anyaméhszerűen kitágul, s a fiatalok valóban ebben fejlődhetnek ki, mint a szalamandrák és néhány béka esetében látjuk. Külső ivarszerveik csak a lábatlan kétéltűeknek vannak.
A foltos szalamandra ivarszervei: a=hím, b=női ivarszervek; Dr=prostatamirigyek, H=húgyvezeték, Kl=kloaka, Mg=Müller-féle járat, N=vese, Ov=petefészek, T=here, Ve=ondóvezeték (vasa efferentia), Wg=Wollf-féle járat.


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
A vérkeringés szerveinek a középpontja, a szív, messze elül fekszik az elülső lábak között; a hasfelőli oldalon a vállöv védi. Csak a lábatlan kétéltűek szíve tolódott el messzebb hátra, körülbelül annyira, mint a kígyóké. A szivet szívburok veszi körül s egyetlen, vastagfalú kamrából és két nem egyenlő nagyságú s csak a békáknál teljesen elválasztott pitvarból áll, de hozzájuk járul még az ú. n. vénás öböl, amelybe a legnagyobb vénás véredény, az ú. n. hátulsó üres véna ömlik be, miután előbb felvette a máj vénáját. Ugyanoda nyílik jobbról és balról még egy-egy véna, a két Cuvier-féle vezeték is, amelyek a fej felől jövő elülső kardinális vénákat veszik magukba. A test hátulsó részének a vénás vérét részben két gyengén fejlett hátulsó kardinális véna szállíthatja ugyanoda, ezek azonban egészen hiányozhatnak is. A szívkamrából indul ki az ütőérrendszer főere, mely egy duzzanattal (bulbus aortae) kezdődik. Ez utóbbinak a fala a kamra falához hasonlatosan össze tud húzódni, elülső és hátulsó részén (esetleg csak az egyiken) billentyűk vannak, s jobbra és balra két, három vagy négy ágat ad le, az ú. n. aortaíveket. A lárváknak és az állandóan kopoltyúkkal lélekző farkos kétéltűeknek négy aortaívük van mindkét oldalon s arra szolgálnak, hogy a vért a kopoltyúkhoz szállítsák. Az első aortaívből ered az előre haladó nyakütőér (carotis); a második ív áthajlik a hátoldalra, a nyelőcső vagy a gyomor felett egyesül egymással s egyesülve a test nagy főütőerét, az ú. n. leszálló artériát alkotja, mely a gerincoszlop alatt fut hátra egészen a farok végéig, közben ágakat bocsátva a végtagokhoz és a zsigerekhez. A harmadik aortaív vagy erősen elcsenevészedik, vagy egészen el is tűnik, a negyedik párból pedig a vért a tüdőbe vezető tüdőartéria ágazik ki. A vért a szívbe visszavezető vénák közül még meg kell említenünk a hasfal mentén előrefelé haladó hasvénát, amely a két hátulsó végtag vénájának az egyesüléséből jött létre és a májba tér be. A farok tájékáról is halad egy véna előrefelé, ez a vesék mögött két ágra oszlik, az ágak áthajolnak a megfelelő oldali vese külső oldalára, majd behatolnak ez utóbbiba, miután előbb számos ágra váltak szét, szóval vért szállítanak a vesébe; ott azután a vér ismét kisebb véredényekben gyűlik össze, melyek a vesének most más a belső, vagyis a középvonal felé eső oldalán kilépve egyesülnek a másik veséből hasonló módon eredő véredényekkel és alkotják a már említett alsó üres vénát. A bélcsatornából jövő véna, miután egyesült a hasvénával, ugyanígy bomlik ágakra a májban, melyből azután a májvéna szállítja tovább a vért vissza a szívbe. A kétéltűek vértestecskéi (vérsejtjei) elliptikus körvonalúak, magvuk van, aránylag nagyok, egyesekéinek a nagyobbik átmérője még a fél mm nagyságot is eléri.
A béka véredényrendszere: Ab=vena abdominalis, Ao=aorta descendens, Aoi=aortaív, Ap=tüdőartéria, As=hónaljartéria, Bc=az aorta gyökere (bulbus cordis), C=-borvéna, Hh=húgyhólyag, M=máj, Ms=zsigerartéria, P=tüdő, Sv=a szív vénás öble, V=vena portae, Vc=alsó üres véna, Ve=vese, Vh=a máj vénája, Vi=lágyékvéna, Vp=tüdővéna, Vs=hónaljvéna, Ta=aortatörzs (truncus arteriosus); a vénák vastagabb vonalakkal vannak rajzolva.
A békák bőre alatt nagy, zacskószerű üregeket találunk; választófalak választják el őket egymástól s a bőr az alatta fekvő izmokkal csak e választófalaknak a közvetítésével függ össze. Ezek az üregek a limfaüregek.


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
A béka limfaüregei. (A hát-, B hasoldalról).
Bennük gyűlik össze az állat testének bizonyos nedve, a limfa, mely azután külön vezetékeken át a vénás edényrendszerbe ömlik be. A nedv áramlását külön lüktetőszervek, az ú. n. limfaszívek tartják fenn.
A lélekzés szervei a tüdők
A gyepi béka tüdeje.
vagy a kopoltyúk, de szerepe van a lélekzésben a száj- és a garatüreg véredényekben gazdag falának, valamint a bőrnek is. A farkos kétéltűek gégefője egyszerűbb szerkezetű, a békáké tökéletesebb és támasztóporcaihoz a hangrést tágító és szűkítő izmok tapadnak, s már hangszalagjaik is vannak. A békák nagyobb része hangját a torka alatt elhelyezett segédkészülékkel (hanghólyag) tudja erősíteni s így többé-kevésbbé erős, sőt harsogó hangot tud adni. De hangot adni csak a felnőtt állatok tudnak, ellenben a lárvák, a fiatalok és néha a nőstények is némák. De a kétéltűek, farkosok és farkatlanok egyaránt, nemcsak brekegő hangokat tudnak adni, hanem egész sereg béka és gőte visításszerű hangot is hallathat. Az északamerikai angolnaszalamandra valósággal füttyenteni tud, a japáni óriás szalamandrát pedig hazájában olyan néven nevezik, amely lefordítva kb. „kisgyermekhal”-at jelent, s a név az állat sírásszerű hangjától származik. A különböző vízigőtékről is tudjuk, hogy izgatott állapotban, pl. a párzási időszakban vagy durvább érintésre hangot hallatnak, a víz alatt azonban mindig némák. Ismeretes a félelemnek az a kétségbeesett visítása, amelyet a mocsári vagy az erdei béka hallat, ha pl. a vízisikló üldözi. Ez a nyitott szájjal kibocsátott hang teljesen más, mint egyébkor hallatott hangja.
A gégefőhöz csak a lábatlan kétéltűek és a kevés farkos kétéltű esetében csatlakozik légcső, a többi kétéltű tüdeje


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
közvetlenül a nyelőcsőbe nyílik. A tüdő alakja nagyon különböző: a békáké rövid, körülbelül tojásdad, faláról a kiálló lemezek egész szövedéke nyúlik be az üregébe, mi által a lélekzésre szolgáló felület igen tekintélyesen megnövekszik. Hasonló szerkezetű, azonban jobban megnyúlt a szárazföldi szalamandrák tüdeje; a tüdővel lélekző vízigőték tüdejének gyengébben fejlett a lemezrendszere, az állandóan a vízben élő és kopoltyúkkal lélekző gőték tüdeje pedig rendesen hosszúra nyúlt, csőszerű, simafalú, az ilyen tüdő a lélekzés szempontjából nem is jön számításba, s csak annyiban van fontossága, hogy levegővel megtölthető és ismét kiüríthető lévén, a lesüllyedésben és a víz színére való emelkedésben van szerepe.
Először Wilder mutatta ki, hogy számos, már régen ismeretes északamerikai szárazföldi szalamandra tüdejének a nyoma sincsen meg, s nincsen gégefőjük és légcsövük sem. Ezek a tüdőtlen szalamandrák három különböző nemzetségbe tartoznak, míg egy negyedik nemzetség egyik fajának elcsenevészedett tüdeje van. Camerano úgy találta, hogy az olasz barlangi szalamandrának, egy északamerikai tüdőtlen nemzetség egyetlen európai képviselőjének egyáltalában nincs tüdeje, az olasz pápaszemes szalamandra tüdejének pedig csak a nyoma van meg, Lönnberg további vizsgálataiból viszont az derül ki, hogy a tüdőtlenség jellemző sajátsága a szalamandrafélék egy egész alcsaládjának. Mindezek az állatok a föntebb említettek szerint csakis a szájuk és garatjuk nyálkahártyáján, valamint a bőrükön keresztül lélekezhetnek. Itt meg kell említenünk azt is, hogy a bőrön át való lélekzés igen nagy szerepet játszik a békák életében is, amit már az is bizonyít, hogy bőrükben igen dús véredényhálózat ágazik el, amiről könnyen meggyőződhetünk, ha a béka bőrét lehúzzuk, mert annak a belső oldalán egy nagy, S-alakúan hajlott, a tüdőartériából eredő véredény ágazik el. Az állandóan a vízben élő gőtéknek csak ritkán hiányzik a tüdejük, s amelyeknek hiányzik, azok nyilvánvalóan a tüdejüket elveszített szárazföldi alakoknak ismét a vízi életmódhoz alkalmazkodott utódai.
A kétéltűek, kevés kivételt leszámítva, a petét mint lárvák hagyják el, kopoltyúkkal lélekzenek, de ezek csak egyes farkos kétéltűeken maradnak meg azok egész életén át. A kihaltak közt is voltak legalább egyesek, amelyek ilyen átalakuláson mentek át, mert ezeknek is ismeretesek különböző korú lárváik. A farkos kétéltűek lárváinak nagy, elágazó kopoltyúi a három elülső kopoltyúív felső szélén alakulnak ki és messze túlnyúlnak a kopoltyúréseken. Megmaradnak az általakulás befejeztéig és azután lassan elcsenevészednek, ellenben a többi kétéltű ú. n. külső kopoltyúi sokkal korábban visszafejlődnek s a külső kopoltyúkat rövid, kb. fésűalakú, a kopoltyúívek alsó szélén ülő ú. n. belső kopoltyúk váltják fel. Az utóbbiakat rendesen kopoltyúfedő módjára rájuk boruló bőrrendő fedi be annyira, hogy csak egy vagy két kis nyílás marad szabadon. A szájon át felvett víz ezeken a nyílásokon át távozik el, miután végig áramlott a kopoltyúkon és a benne lévő oxigént leadta a szervezetnek. Ez alatt a bőrredő alatt vannak elrejtve a békalárvák elülső végtagjának első csonkjai, amelyek csak akkor törnek elő, mikor a hátulsó végtagok már egészen kifejlődtek, míg a vízigőték elülső végtagjai már akkor egészen kifejlődnek, amikor a hátulsóknak még a nyomai sem látszanak.
A kopoltyúk a fej oldalán apró kis kiemelkedések alakjában jelennek meg, majd megnyúlnak és ugyanabban az időben ágaznak el, amikor a kopoltyúrések áttörnek a bőrön; hátra és kissé felfelé irányulnak, izmos, le- és felfelé mozgatható törzsük van s azon két sorban apró kopoltyúlemezek ülnek, amelyek lefelé csüngenek, úgyhogy a törzs felső oldala szabad marad. Azt már említettük, hogy a békalárvák kopoltyúi kezdetben olyanok, mint a farkos kétéltűekéi.
Egyes elevenszülő kétéltűek még az anyatestben lévő lárváinak a kopoltyúi egészen sajátságos módon alakulnak ki. Az alpesi szalamandra kopoltyúi rendkívül nagyok, vékonyak, lapítottak, rojtosszélűek, véredényekben gazdagok, pigmenttelenek, egyébként azonban lényegesen nem térnek el a vízben élő lárvákéitól, máskor ellenben bőrszerűek és számos vérér járja át őket. Az ilyen bőrszerű, lemezes kopoltyúk lehetnek egyszerűek vagy kétlebenyűek, mint pl. különböző lábatlan kétéltűekéi, háromlebenyűek, mint az északamerikai Autodax-éi; az erszényesbékákéi harangalakúak és nagyon hosszúnyelűek.
A lábatlan kétéltűek hímjeinek párzószerveik is vannak, azoknál tehát a megtermékenyítés valódi párzás útján megy végbe. Azonban azért majdnem valamennyi farkos kétéltű petéinek a megtermékenyítése is a nőstény testének a belsejében folyik le. A megtermékenyítés vagy olyan módon megy végbe, hogy a hím és a nőstény egymásra szorítja a kloakarését s közben az ondó közvetlenül átjut a nőstény ivarjáratába, vagy pedig úgy, hogy a hím lerakja kocsonyás burokba zárt ondócsomóit a fenékre, ill. odaragasztja, a nőstény pedig föléje borulva a kloakájába a szó valódi értelmében beszippantja, miközben az üres burok ott marad. A békák petéi, kevés, nem biztos esetet leszámítva, az anya testén kívül termékenyíttetnek meg. A megtermékenyítés majdnem kivétel nélkül


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
mindig a vízben folyik le, aminek a kedvéért az állatok néha rendkívül nagy távolságról keresik fel az alkalmas vizeket, amelyek akkor valósággal hemzsegnek a pároktól.
Sok kétéltű a petéit egyszerűen a vízbe rakja le, azonban évről-évre több olyan faj válik ismeretessé, amely ivadékairól, igaz, nagyon különböző fokban, gondoskodik. Az ivadékgondozásról, amelynek feladatát egyszer a nőstény, máskor meg sok halhoz hasonlatosan a hím teljesíti, az egyes fajok ismertetése során még meg fogunk emlékezni, azonban már itt is adunk egy rövid áttekintést az ivadékgondozás különböző fajtáiról.
A nőstény ivadékgondozása. Az állat a petéit a vízen kívül rakja le valami fészekfélében, vagy pedig erre a célra külön készített vízmedencébe. Így egy délamerikai nagy levelibéka, a Hyla faber, a sekély vízben iszapból köralakú sáncot épít és annak a közepébe rakja le a petéit. Egy másik braziliai levelibékának, a Hyla resinifictrixnek a nősténye fáknak gyantával vízállóvá tett üregeit használja fel költőüregnek, miután azok eső után megteltek. Más békák a földbe ásnak üregeket valamely víz közelében, ismét mások meg leveleket ragasztanak össze fészekké, avagy a petéket körülvevő burkot választanak ki, de sok faj petéit egyszerűen moha vagy fa alá rejti el. A peték mindez esetekben nagyok, sok szíkanyaguk van, számuk pedig kevés. Ugyanilyenek ama fajok petéi is, amelyek azokat egyszerűen a hátukra rakják, mint egyes délamerikai levelibékák, vagy külön, hátrafelé nyíló költőüregben, a hát bemélyedéseiben, a hasoldalukon, vagy miként egy nyugatafrikai béka (Hylambates) teszi, a szájukban hordják magukkal. Egyes farkos és lábatlan kétéltűek nőstényei a petéiket vagy egyszerűen a testük köré csavart csomóban hordják magukkal, vagy pedig a petecsomó körül őgyelgő anya óvja azokat a kiszáradástól, sőt nyilvánvalóan védelmezi is őket.
A hím ivadékgondozása. A hímek által védett peték is nagyok és szíkanyagban gazdagok szoktak lenni. A japáni óriás szalamandra nősténye a vízbe rakja le őket, hanem azután a hím veszi át az őrizésüket; egy újguineai szűkszájú béka (Mantophryne) a hasoldalán hordozza őket magával, egy csílei béka a torka alatt kialakuló zacskóban, és a hátulsó lábaira tekergetve a dajkabéka.
A peték mindig gömbdedek s vékony, rugalmas hártya és egy vagy két kocsonyás burok veszi körül őket. Ez utóbbiakat a petevezeték fala választja ki, amikor a peték keresztülhaladnak rajta; a külső kocsonyás burok a vízben erősen megduzzad. A mi békáink petéinek külső hártyás burka részben vagy egészben sötétszínű (barna vagy fekete), ritkábban egyáltalában nincsen benne festékanyag, mint a dajkabékáéban vagy némelyik levelibékáéban. A belső kocsonyás burkot a petevezeték elülső része választja ki és minden egyes petét külön veszi körül. A külső kocsonyás burkot viszont a petevezeték hátrább eső részei választják ki és az vagy a belső burkot veszi körül, vagy pedig közös burokba pólyálja az egész petecsomót. A kocsonyás burok vagy meglehetősen korán felbomlik, úgyhogy a még mozdulatlan embriók hullanak ki belőle, melyek valami szívókészülék segítségével erősítik magukat hozzá a kocsonyás anyag még megmaradó részéhez, vagy pedig hosszabb ideig megmarad s a lárvák saját mozgásukkal szabadítják ki magukat belőle. Általában véve azt találjuk, hogy a peték nagyok, számuk pedig kevés, ha azok a szülők részéről valamelyes védelemben részesülnek; ellenben kicsiny, de sok petét raknak azok a fajok, amelyek petéiket semmi gondozásban sem részesítik, hanem egyszerűen a vízbe rakják őket. A peték száma különböző, a zöld varangy 10.000–12.000, a leveli béka 800–1000, ellenben a dajkabéka évenként csak 270 petét rak.
A kocsonyás burkoknak a fejlődésben játszott fontos szerepét illetőleg újabban Bernard H. M. és Bratuscheck K. végzett kísérleteket, melyeknek főbb eredményeit az alábbiakban foglaljuk össze. Már régóta ismeretes, hogy a békapetékre nézve nagy előnyt jelent, hogy ilyen burokkal vannak körülvéve. A kocsonya mindenekelőtt hathatós védelmet nyujt a kiszáradás ellen, sikamlósságával és rugalmasságával pedig azok mechanikai úton való megsérülése, valamint a fölfalatás ellen védi őket. A szélescsőrű kacsán kívül nincs egyetlen madár sem, amely a petéket el tudná nyelni. Stahl E. megfigyelései szerint a kocsonya kitűnő védőanyag a halak és a csigák támadásai, Bernard és Bratuscheck későbbi megfigyelési szerint pedig a bolharákokéi ellen is. További előnyt jelent az a körülmény, hogy a kocsonyatömeg megnövekedtével megnövekszik a pete s ezzel megnövekszik a közöttük szabadon maradó tér is, ami a lélegzés és az anyagcsere szempontjából fontos, mert hiszen ezzel több víz juthat az egyes petékhez. „A gömbalak közvetve még más okból is előnyös a lélegzésre nézve, mert azok a ragyogó pontok, melyeket a gyüjtőlencsékként működő golyók a napfényben vetnek, a kocsonyára csalogatják az apró moszatok spóráit. Az idősebb petecsomókon mindig található zöld algabevonat már csak azért is kedvező befolyást gyakorol a peték fejlődésére, mert több oxigént juttat hozzájuk. A nagyobb vízi növények által kiválasztott levegőbuborékok más tekintetben jelentenek előnyt a fejlődő ivadékra. Azt látjuk ugyanis, hogy a gyepi béka petéi csak az olyan


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
edényben emelkednek a felszínre, amelyben elegendő mennyiségű vízi növény van, ha ellenben csak kevés, akkor azok a víz fenekén maradnak. E szerint a petecsomók még akkor sem könnyebbek a víznél, ha azok a duzzadtságnak a szélső fokát érik el, s nyilvánvalóan csak a rájuk tapadó gázbuborékok tartják őket lebegő állapotban... A petéknek kb. olyan nehezeknek kell lenniök, mint amilyen a víz, hogy a rájuk tapadó kevés gáz fel tudja őket emelni és Rösel von Rosenhof-nak nyilvánvalóan igaza van, mikor azt állítja, hogy a többi kétéltűnek a kocsonyája túlságosan kevés ahhoz, hogy a peték a felszínre tudjanak emelkedni. Az határozott tény, hogy hideg időjárás esetén a peték hosszabb ideig maradnak a víz fenekén, aminek a magyarázata valószínűleg abban keresendő, hogy a növények hidegebb időben kevesebb oxigént fejlesztenek.
„A gyepi békáén kívül gömbalakú kocsonyaburok veszi körül a kecskebéka, a leveli béka, valamint az unkák petéit is. Nevezetes jelenség, hogy mindazok a peték, amelyek a melegebb évszakban, április végén, májusban vagy júniusban rakatnak le, kevéssé színezettek, kocsonyaburkuk gyengébben fejlett és a víz fenekén fejlődnek ki, míg a gyepi békának már márciusban vagy április elején lerakott petéi mély feketeszínűek, kocsonyaburkuk igen erős és a víz színére emelkednek.
A gyepi béka fejlődése: 1=a peték lerakatásuk után, 2=ugyanazok valamivel későbben, 3 = lárva a petében, 4-5 = porontyok a petéből való kibúvás után, 6-12 = a porontyok fejlődésének egymásra következő stádiumai a teljes átalakulásig.
A víz fenekén való fejlődésnek éppen az volna a célzata, hogy ezáltal az ivadék védve legyen az éjszakai fagyok ellen. Mi a magyarázata annak, hogy a gyepi béka petéi mégis a felszínre emelkednek? A petékre a lebegő állapotból az a haszon háramlik, hogy a nap sugarai közvetlenül érik őket és így hozzájutnak a fejlődéshez feltétlenül szükséges hőmennyiséghez, amelyet a vízben éppen kora tavasszal még igen nehezen tudnának megszerezni. A peték fekete színét már régóta úgy értelmezik, hogy az a nap sugarainak nagyobbfokú összegyüjtését teszi lehetővé. A kocsonya ennek a színezetnek ily irányú működését igen jelentékenyen támogathatja, mert a nap sugarainak behatolását nem akadályozza, ellenben a petékből kifelé irányuló, hosszabb hullámhosszú sugarakat visszatartja, tehát mint valami kis melegház működik.”
A megtermékenyítés után következik a petének ú. n. barázdálódása. Ennek során a petét egy mély barázda először is két egyenlő nagyságú félgömbre osztja; ez első barázdának a síkja egyszersmind szimetriasíkja is a leendő állatnak. A következő barázda hasonlóképpen függélyes, a harmadik ellenben vízszintes, helyesebben merőleges a két megelőzőre s elválasztja egymástól a petének főként képzősziket tartalmazó felét, az ú. n. animális sarkot a főként táplálósziket tartalmazó másik felétől, a vegetatív saroktól. Innen kezdve a pete tovább barázdálódik részben függőleges, részben vízszintes barázdákkal, és pedig az animális sarkon szaporábban, mint a vegetatívon. A fejlődés további folyamán utóbbinak nagyobb sejtjeit az előbbinek apróbb sejtjei egy kicsiny kis darab (ősszájnyílás) kivételével körülnövik. A megtermékenyítés után már pár napra, sőt esetleg már 30 óra mulva kifejlődő lárva kezdetben meglehetősen rövid, félholdalakúan hajlott, feje vaskos, hasa duzzadt, farka pedig kezdetben vagy egyáltalában nincsen, vagy csak nagyon rövid van neki, de ez későbben hosszabbá válik, oldalt összenyomottá lesz s köröskörül függőleges bőrszegély veszi körül. Ez evezőfaroknak az izomkötegei ugyanolyan elrendeződésűek, mint a halakéi. A szájnyílás mögött, a hasoldalon található a legalább kezdetben, patkóalakú tapadókészülék, de amely nem szívókorong, hanem ragadós nedvet elválasztó szerv, amelynek segítségével az embrió előbb a pete kocsonyaburkához, későbben pedig vízi növényekhez erősíti magát.
A kopoltyúk fejlődéséről már elmondottuk a legfontosabbakat. Most már csak azt kell megemlítenünk, hogy a


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
békák lárváinak sokkal nagyobbfokú átalakuláson kell átmenniök, hogy végleges alakjukat elérjék, mint a farkos kétéltűekéinek, mert nemcsak lélegzőszerveik alakulnak át, hanem táplálékuk megváltozásával szájuk és bélcsatornájuk is. Mialatt a korábban megvolt külső kopoltyúkat belsők váltják fel, csak akkor kezd kifejlődni a bélcsatorna, amely egyre hosszabb lesz és órarúgószerűen felcsavarodik; a bélcsatorna a hasoldalról igen jól látható, mert a has bőrén áttűnik. A szájban szaruállkapcsok, az ajkakon pedig apró szarufogacskák vannak. A tapadószerv eltűnik s csak most kezdenek előtűnni a hátulsó lábak csonkjai a farok két oldalán s fokozatosan növekszenek az állattal együtt. Az egyidejűleg fejlődő elülső lábak teljes kifejlődésükig a kopoltyúüreg egy zacskószerű bemélyedésében maradnak elrejtve. Majd kezdenek eltűnni a farok úszóvitorlái, a farok maga pedig lassanként elkezd rövidülni, a kopoltyúívek eltűnnek, a kezdetben lélegzésre csak részben, de másrészt az egyensúlybeli helyzet megtartásában szerepet játszó tüdők átveszik végleges szerepüket, az állkapcsok szarufogai darabonként lehullanak, a húsos ajkak visszafejlődnek, a kezdetben az átlátszó bőr alá rejtett szemek szabadokká válnak s mozgékony szemhéjaik alakulnak ki, a szájrés kiszélesedik, a bélcsatorna megrövidül, míg végül a fiatal béka, rendesen még a farok csökevényével, elhagyja a vizet.
Azonban előfordul az az eset is, hogy a békák lárvái a rendes időre nem végzik be átalakulásukat, hanem még egy évig, sőt esetleg többig is ugyanabban az állapotban maradnak meg s közben óriási nagyságot érnek el, mint az különösen a tavi-, ásó- és dajkabékákról ismeretes, de az ilyen lárvák sohasem válnak ivarérettekké. Ellenben több farkos kétéltűről ismeretes, hogy lárvaállapotban nemcsak eléri az ivarérett állat nagyságát, hanem ez állapotban szaporodásra is alkalmassá válik; erről a kérdésről majd bővebben szólunk az axolotl és az alpesi szalamandra ismertetése során. A lárvasajátságoknak a rendes időn túl való megtartását Kollmann ajánlatára a neotenia jelenségének nevezzük, és pedig teljesnek nevezzük a neoteniát, ha az állat ebben az állapotban szaporodni is tud, ellenben tökéletlennek, ha szaporodóképesség nem jár vele, mint ahogyan a föntebb említettek szerint nem szaporodnak bizonyos békák óriási lárvái. Joggal tehető fel, hogy egyes állandóan kopoltyúkkal lélekző farkos kétéltűek, amelyeket régebben halgőtéknek neveztek, mert azt hitték, hogy a halak és gőték közt álló lények, voltaképpen nem egyebek, mint ismeretlen gőték meoteniás lárvái. Azonban a régebben ismert fajokról mindmáig nem sikerült ezt kimutatni, ellenben a csak pár éve megismert texasi vakgőtéről, amely feltűnően hasonlít a Karszt barlangjaiban élő proteuszhoz, valószínűvé vált, hogy nem egyéb, mint a neoteniás lárvája egy, a Spelerpes-nembe tartozó szárazföldi gőtének.
Aránylag kicsiny azoknak a kétéltűeknek a száma, amelyek eleven utódokat hoznak a világra. Ilyenek egyes lábatlan kétéltűek, a szárazföldi gőték (Salamandra), az olasz barlangi gőte (Spelerpes fuscus), az afrikai fán lakó békák (Nectophryne); az újszülött fiatalok vagy még kopoltyúkat viselnek, mint pl. a foltos szalamandráéi, vagy pedig már egészen olyanok, mint a szüleik.
A kétéltűek magasabb szellemi képességeiről ma már elegendő megfigyeléssel rendelkezünk, hogy megfelelő ítéletet mondhassunk róluk. Hogy valamennyi érzékük ki van fejlődve, ha nagyon különböző fokban is, azt már láttuk. Azonban agytevékenységüket régebben nagyon, túlbecsülték, és sok olyasmiről, amit régebben hajlandók voltunk tudatos és értelmes cselekedetnek tekinteni, kiderült, hogy nem egyéb külső ingerek által keltett reflexműködésnél. Szemük megkülönböztető erejének meglehetősen kicsinynek kell lennie, amit abból következtetünk, hogy egyetlen béka sem ismeri fel a nem mozgó táplálékot tápláléknak és inkább éhen pusztul, semhogy ilyesmihez hozzányúljon, viszont azonban hozzákap mozgó, de élvezhetetlen tárgyakhoz. Másrészt meg a hallásuk tökéletlen fejlettségére vall az a körülmény, hogy pl. a levelibéka brekegésre bírható olyan zaj ingerével, amely a brekegéshez csak valamelyest is hasonlít. Általában véve a varangyok, levelibékák, sőt még a gőték szellemi képességei is magasabb fokon állanak, mint a vízi békákéi, és pedig nemcsak nálunk, hanem Abbot C. C. szerint Észak-Amerikában is.
A kétéltűek társas együttéléséről komolyan nem lehet beszélni. A hasonló környezet köti össze őket és nem a kölcsönös vonzalom: a párzás idején túl egyáltalában nem törődnek többet egymással, bár némelyik faj hímjei még akkor is össze szoktak gyülni közös zenei produkciók végzésére, de ezen kívül egyáltalában nem vesznek tudomást egymásról. Azt a gondosságot sem lehet túlbecsülni, melyben az egyes fajok ivadékaikat részesítik, jóllehet ez a gondoskodás bizonyos esetekben módosítható az adott helyzetnek megfelelően.
Lakóhelyük, jóllehet némely faj elterjedésének a területe igen nagy lehet, gyakran csak néhány négyzetméternyi területre szorítkozik: egy közepes nagyságú tó, sőt pocsolya, amelyben rendszeresen gyülik össze víz, ez igénytelen lények százainak lehet az otthona, a nélkül, hogy eszükbe jutna másfelé vándorolni, vagy az őserdő


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
valamelyik fája lehet másoknak a hazája éveken át. Némelyik faj nagyobb területen kóborol ide-oda, de azért, mint látszik, szigorúan ragaszkodnak bizonyos területhez, és főképpen az egyszer megszokott rejtekhelyet mindig újból felkeresi. Különböző fajok a párzási időszakban gyakran igen nagy makacssággal keresnek fel bizonyos vizeket petéik lerakása végett és nagy távolságból csalhatatlan biztossággal közelítik meg azt. Ez a tájékozódó tehetség több békában és gőtében igen jól ki van fejlődve. Nagyobbszabású vándorlásokat nagyon kivételes esetben tesznek, valószínűleg csupán akkor, ha lakóhelyük olyan alaposan megváltozik, hogy nem nyujtja nekik továbbra a feltétlenül szükséges létfeltételeket. De másrészt azt sem lehet félreismerni, hogy bizonyos vidékeken a kétéltűek is többé-kevésbbé el tudnak terjedni, hogy ezek is megszállanak bizonyos területeket, különösen vizeket, ahol korábban nem fordultak elő. De azért alkalmilag igen tekintélyes, esetleg 100-nál is több kilométernyi vándorútat tehetnek meg, mint azt egy bebizonyított eset tanusítja.
Valószínű, hogy a kétéltűek között csak kevés nappali állat van. Élettevékenységük rendesen a szürkület beálltakor vagy valamivel az előtt kezdődik és körülbelül reggelig tart. Nappal többnyire pihenni szoktak, azonban nagyon különböző módon. Míg egyesek elbujnak és búvóhelyükön mozdulatlanul maradnak a következő estig, addig mások a sütkérezés jótéteményeit élvezik. E célból megfelelő helyeket keresnek föl s a napot félálomban töltik el, azonban szunyókálásuk sohasem olyan mély, hogy gondtalanul kitennék magukat a veszélynek, avagy futni engednék a kínálkozó prédát. De mozgékonyságukkal, vartyogásukkal és más effélékkel ezek is eléggé bizonyítják, hogy a hold az ő napjuk és az éjszaka az az időpont, amelyben tulajdonképpeni dolgaikat végzik.
Táplálékuk bizonyos kapcsolatban van átalakulásukkal. Valamennyi kétéltű ragadozó állat, azonban prédájuk eltérő koruk szerint. Lárváik, mint azt Leydig sokukról kimutatta, mindenféle apró állattal táplálkoznak, amennyiben „a földigilisztához hasonlatosan gyomrukat megtömik iszappal és azzal együtt sok mindenféle apró állatot, véglényeket, örvénylőférgeket, apró rákokat, de amellett kovamoszatokat is lenyelnek”. A Leydig által megvizsgált különböző békalárvák (ebihalak) gyomrának tartalma lényegileg mindig ugyanaz volt. Régebben általános volt az a hiedelem, hogy ezek a lárvák kizárólag növényi táplálékból élnek és csak átalakulásuk után lesznek ragadozó állatokká. Annyi bizonyos, hogy a lávák sokáig életben tarthatók kizárólag növényi koszton is, azonban hogy jól érezzék magukat, s főképpen hogy átalakuljanak, csakhamar kiadósabb állati táplálékot kell nekik adnunk. Már nagyon fiatal korukban ragadozó állatoknak bizonyultak az előtt, aki figyeli őket. Kizárólag élő állati táplálékot esznek a karmos békák, valamint az összes farkos kétéltűek lárvái. Mikor egyszer átalakultak, valamennyi kétéltű különböző élő és mozgó állatra vadászik, apró férgektől fel egészen a gerinces állatokig. Az előbbieket úszva veszik üldözőbe, az utóbbiakat pedig ugrással vagy gyors futással s a nyelvük segítségével iparkodnak hatalmukba keríteni. Ez időtől kezdve egyetlen kétéltű sem kíméli sem a fajtabelieit, sem a rokonait, s ezeket is éppúgy felfalja, mint bármely más állatot, amelyet meg tud szerezni. Egyes békafajok, mint azt határozottan megállapították, különösen szeretnek más békákra vadászni, sőt ilyenekre vannak utalva, mint főtáplálékukra. A meleg növekedtével étvágyuk is növekszik: a nyári és őszi hónapokban valóban falánk ragadozók, tavasszal kevesebbet esznek, jóllehet az ember az ellenkezőjét várná, mivel ezt megelőzőleg aludták téli álmukat.
A téli álomból való felébredés után jelentkezik szaporodási ösztönük, amely nagyon különböző fokban izgatja fel őket. Ez időtájt legalább is északon még meglehetősen zord idő uralkodik, a hőmérséklet alig emelkedik 2 fokkal a fagyáspont fölé, a vizeken meg talán még nagy, el nem olvadt jégtáblák úszkálnak. De nem sokat törődnek vele, sőt kísérletek azt bizonyítják, hogy a víz hőmérsékletének újabb lehűlése a párzást sietteti. Amint a peték le vannak rakva, a párok elválnak egymástól, még azok is, amelyek látszólag a legnagyobb bensőséggel csüngtek egymáson, és hím is, nőstény is, megy a maga útján. A szárazföldön élők elhagyják a vizet, a mezőkön élők a szántóföldekre és a rétekre húzódnak, a fákon élők felmásznak a fák lombjai közé, a szalamandra vadászterületére tér vissza, hogy azután egyhangú, de azért szemmelláthatólag jóleső nyári életét folytassa, míg a tél hidege, vagy a trópusok alatt beköszöntő szárazság ennek is véget nem vet s az állat a kedvezőtlen időszak tartamára védett tanyát nem keres.
Bármily gyorsan át is esnek a kétéltűek lárvakorukon, bármily kevés hónapra van is szükségük, hogy átalakuljanak, növekedésük mégis lassú. A békák rendesen nem a második életévük végén, hanem csak a hármadik vagy negyedik évükben lesznek ivarérettekké, de a nagyobb fajok még ekkor is tovább növekszenek, s úgy látszik, hogy bizonyos hüllőknél, nekik sincs megszabva a növekedésük határa. Különösen áll ez a nagyobb szalamandrákra. És azért életük, ha csak valami véletlen körülmény erőszakosan véget nem vet neki, hosszú éveken keresztül tart még olyan körülmények között is, melyek minden más állatra nézve halálthozók volnának.


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
Egyes kétéltűeket igen jelentős visszaszerző erő jellemez. Bizonyos alakokat ha megcsonkítunk, lábaikat levágjuk, azok helyett új fejlődik, tekintet nélkül arra, hogy az állat fiatal-e vagy öreg. Azonban a kétéltűek magasabbrendű családjaiban már nincsen meg ez az erő ilyen nagy fokban. Fraisse P. hiába leste, hogy valamelyik békának vagy leveli békának csak egyetlen ujja is kinőjjön, nem is szólva az egész lábukról, mert a békák visszaszerző ereje megszűnik kifejlődésükkel együtt. Ha ellenben a gőte farkát vagy egyik lábát levágjuk, az újra kinő, ha lassan is, s ha megismételjük a kísérletet, a természet másodszor is megteszi a magáét. Olyan sebek, melyekbe más gerincesek feltétlenül elpusztulnának, a kétéltűeket nem nagyon zavarják, még kivágott szemlencséik is újra kinőnek. Ez a tulajdonságuk és egyebekben való érzéketlenségük a könnyen beszerezhető kétéltűeket, különösen pedig a békákat a tudomány valóságos martirjaivá tették, mert rajtuk végzik a szervezet működéseit megállapítani igyekvő kísérletek legnagyobb részét. A szabadban élők nem is egyszer szolgáltatják bizonyságát a szinte hihetetlen szívósságnak: megölt és feldarabolt kígyókból még élő varangyok másznak elő, melyeknek a hátulsó lábaik már egészen meg vannak emésztve. Werner megfigyelt egy varangyot, amelynek a belei, alkalmasint kővel való megdobatás eredményeképpen kilógtak a hasából, és a seb szélein mégis megkezdődött már az új bőr kialakulása. Hasonló szívóssággal tudnak ellenállni az időjárás viszontagságainak is. Békák a vízben még a 0°-os hőmérsékletet is kibírják, ha az nem tart valami soká.
Abból a gyűlöletből, melyet a hüllők iránt, joggal vagy jogtalanul, táplálnak, kijut a velük a legújabb időkig egy kalap alá vett kétéltűeknek is. Pedig egyikük sem igazán kártékony, egyikük sem tud igazi bajt okozni, és a sötét tudatlanság mégis vakon üldözi őket. A régi időkből átszármaztak a mi korunkba olyan hiedelmek, melyek bár teljesen jogosulatlanok, mégis hiszik őket még az ú. n. műveltek is. Míg az értelmes kertész védi és gondozza a varangyokat, az angolok meg éppen százával meg is veszik őket, hogy kertjeiket megtisztíttassák velük mindenféle kártékony jószágtól, tudatlan és durva emberek agyonverik a „ronda férget”, ahol csak érik, mintha csak a gólyával akarnának versenyezni, amelyet ez állattal szemben valósággal megfoghatatlan gyilkolási düh tüzel. A legtöbb ragadozó állat ellen védi őket a bőrük által elválasztott nyálka, amelyeket azonban nem véd ilyen hathatós mérges bőr, azok óriási tömegekben esnek áldozatul a legkülönbözőbb állatoknak: a békákról éppen úgy el lehet mondani, mint a nyúlról, hogy minden, de minden állat fel akarja falni. Egyes fajoknak a combjára még maga az ember sem restell vadászni. Szerencséjük ez állatoknak, és szerencsénk talán nekünk is, hogy nagyfokú pusztulásukat ugyanolyan nagyfokú szaporodás ellensúlyozza, bár különösen a nagyobb városok körül való gyérülésük már határozottan észrevehető.
Kétéltűek élnek az összes földrészeken és előfordulnak az összes földöveken, kivéve a sarki tájakat, bár egyes fajok, mint pl. a gyepi és mocsári béka felhatol egészen a sarkkörig, sőt az előbbi még túl is lép rajta, ellenben, amennyire ma tudjuk, sem Észak-Ázsiában, sem Észak-Amerikában egyetlen kétéltű sem éri el a sarkkört. A melegre és a vízre még sokkal jobban rá vannak utalva, mint más osztályokba tartozó állatok. A víztől annyira függnek, hogy a nélkül létüket el sem lehetne képzelni, és életük legelejét, kevés kivételt leszámítva, abban élik le. A melegtől való nagyfokú függésük magyarázza meg, hogy számuk az egyenlítő felé rendkívül megnövekszik, s ezért joggal tekinthetjük a térítők közé eső területet igazi hazájuknak. Csakis édesvizekben tudnak megélni, tehát a tengert és a sósvizeket kerülik, s így csak természetes, hogy a tenger áthághatatlan akadályt gördít elterjedésük elé. S ha mégis előfordulnak a szárazföldtől elválasztott szigeteken, arra kell gondolnunk, hogy vagy madarak hurcolták el a petéiket, vagy pedig korábbi korokban jutottak el oda, amikor az illető sziget még összefüggött a szárazfölddel. A kétéltűek tekintélyes része életének minden szakában a vizek lakója, nagyobb részük azonban, miután az átalakuláson átesett, a vízen kívül él, de nedves helyeken. Ahol már az igazi sivatag uralkodik, ott hiába keresünk kétéltűeket, de ahol víz gyülemlik össze, bár csak ideiglenesen is, már ott találjuk őket, mert amiként nálunk át tudják élni a tél hidegét, éppen úgy át tudják élni az ottani télnek megfelelő száraz időszakot is, mélyen beásva magukat az iszapba vagy elbújva üregekbe, ahol halálszerű álomban várják a tavasz, illetve az esős időszak beálltát. Az egyenlítői tájakon, ahol a szabályosan visszatérő esős időszak az évet határozott szakaszokra osztja, a száraz időszak beálltával eltűnnek, de amint visszatér az esős évszak, olyan vidékeken, ahol előbb még csak a nyomuk sem volt, egyszerre, mintegy varázsütésre, hatalmas tömegekben jelennek meg. Miként Mohnicke O. Jáván megállapította, az ilyen nyári álom öt hónapig is eltarthat. De számuk az ilyen helyeken mégis korlátolt ahhoz képest, amilyen tömegekben élnek a vízben dús őserdőkben, amelyekben a nedvesség mennyisége évrőlévre körülbelül ugyanaz, s ahol még a fák koronájában is megtalálják az alkalmat a szaporodásra. Egyes családok képviselői valóban meglepő számban élnek Dél-Amerika, Délkelet-Ázsia és tropikus Afrika őserdeiben, ahol egyes növények leveleinek hónaljában, a fák üregeiben és más hasonló helyeken összegyűlt vizet használják fel petéik lerakására, és ezek szolgálnak lárváiknak tartózkodási helyéül is. Ezekben a nedves erdőkben minden lehető


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
helyet benépesítenek, a földön lévő vizeket és a nedves helyeket csak úgy, mint a fák sudarát és üregeit, míg az aránylag szárazabb erdőkben már sokkal kevesebb kétéltű található.
A kétéltűek általános elterjedése, Boulenger megállapítása szerint, nagyon hasonlít az édesvízi halakéhoz, de nagyon eltérő pl. a gyíkokétól. Boulenger a kétéltűek által lakott egész területet két övre osztja, egy északira, amelyet a farkos kétéltűekben való bőség és a lábatlan kétéltűek hiánya jellemez, s egy déli, az egyenlítőt környező övre, amelyet viszont a farkos kétéltűek hiánya és a lábatlanok előfordulása tüntet ki. Az északi öv két alterületre oszlik, ú. m. a palearktikus régióra és az északamerikaira. Az előbbinek jellemző állatai a sok gőtefaj és a korongnyelvű békák (de ezek egy nemzetsége Amerikában is előfordul), amivel szemben a levelibékák száma nagyon csekély, míg az utóbbit jellemzik a sziréngőték, a tüdőtlen szalamandrák és a harántfogúak, valamint a sok levelibéka, de a terület viszont szegény gőtékben. Míg a palearktikus régió európai és ázsiai alrégióra osztható fel (a harántfogúak kelet felé egyre gyakoribbak lesznek), addig az amerikai régió nem osztható fel ilyen élesen egy keleti és egy nyugati alrégióra.
A déli, az egyenlítőt körülvevő övet Boulenger két igen természetes birodalomra, t. i. a merevmellű és a mozgómellű békák birodalmára osztja. A merevmellű békák birodalmának 300 békafaja közül 260 a merevmellűek közé tartozik, ellenben a levelibékák és a Cysthignathiák majdnem teljesen hiányzanak belőle (ez a birodalom egyébként teljesen azonos azzal a Günther-féle birodalommal, melynek jellemzői a halak közül a pontyfélék). A mozgómellű békák birodalmát – ez viszont azonos a Günther-féle acyprinoid halak birodalmával mintegy 420 békafaj népesíti be és azok közül 370 a mozgómellűek közé tartozik, itt él majdnem valamennyi levelibéka-faj és Cystignathida. A merevmellű békák területe ismét két részre oszlik, az indiai régióra, ahonnan a nyelvetlenek hiányzanak, és az afrikaira, mely a karmos békák hazája, a mozgómellűeké pedig hasonlatosan kettőre, a tropikus délamerikaira és az ausztráliaira; az előbbit jellemzik lábatlan kétéltűi, pipa-békái, számos valódi varangya, míg ez utóbbinak sajátos vonását a lábatlanok és a valódi varangyok hiánya adja meg.
Ami az egyes területeknek fajokban és nemekben való gazdagságát illeti, abban Boulenger-nek egy 1882-ből származó összeállítása szerint a tropikus-amerikai régió vezet a maga 58 nemzetségbe tartozó 375 fajával, azután következik az indiai 28 nemmel és 168 fajjal, az afrikai a 26 nemmel és 141 fajjal, az északamerikai 23 nemmel és 108 fajjal, az ausztráliai 23 nemmel és 75 fajjal, s a palearktikus régió zárja be a sort a maga 22 nemével és 60 fajával. Mind a hat régióban előfordul a varangyok és a valódi békák családja, ellenben a farkos kétéltűek 19 családjából 6 csak egyetlen-egy régióban fordul elő.
A kétéltűek leírt fajainak a száma az utóbbi években olyan tetemesen megnövekedett, hogy Boulenger 1896-ban a leírt békafajok számát 1146-ra, a farkos kétéltűekét 130-ra, a lábatlanokét pedig 43-ra, az egészet tehát 1319-re becsülte. Hesse legújabb összeállítása szerint a ma ismert összes kétéltűfajok száma 2858.
Zittel összefoglalása szerint a kétéltűek első nyomai Csehország, Nagy-Britannia és Észak-Amerika kőszénkorszaki rétegeiből ismeretesek. A legrégibb maradványok mind a páncélos gőtékhez (Stegocephala) tartoznak. A Stegocephalák szalamandra- vagy gyíkalakú, farkkal bíró állatok voltak. Különösen jellemezte őket szilárd bőrcsontokból álló koponyatetőjük, melyet a szemek és az orr nyílásai törtek át, de volt egy nyílás a fejük tetején is. Egyszerű vagy pedig erősen redőzött fogcsonttal töltött fogaik voltak, csigolyáik nagyon különbözőek, de a fejlődésnek mindig nagyon alacsony fokán állók. Szemben a ma élő kétéltűekkel, testüket elcsontosodott pikkelyekből álló, nagyon erős páncél fedte, mely különösen a hasoldalon volt jól kifejlődve.
A páncélos gőték gyakoriak a kőszénkorszaktól kezdve a triászkorszak végéig, amikor hirtelenül eltűntek. Innen kezdve egészen a jurakorszak végéig nem ismeretesek kétéltűek, ekkor jelennek meg az első békafélék, valamivel későbben, a jura és a kréta közt, az első farkos kétéltűek. A felső eocéntől a miocénig ismert, nem nagyszámú béka és gőte a ma élő nemektől és fajoktól csak kevéssé tér el.
Kétségtelenül bizonyítva van, hogy a páncélos gőték egészen sajátságos, vázuk sok vonása tekintetében a többi kétéltűtől elütő rendet alkotnak, amely sok tekintetben nagyon ősi vonásokat őrzött meg, és sokkal jobban emlékeztet a halakra, mint ma élő rokonai. Azonban a mai napig ismert valamennyi kihalt hal is annyira eltér tőlük, hogy mai tudásunk szerint a halakat és a kétéltűeket át nem hidalt ür választja el egymástól.
A páncélos gőtéknek már nagyon sok alakja élt a kőszénkorszakban s ugyanolyan virágkorukat élték meg a rothliegend (alsóbb perm) lerakodása idejében is. Ezekből a csodálatos állatokból sok maradványt szolgáltattak a


 Brehm: Az állatok világa / Általános jellemzés
http://mek.oszk.hu/03400/03408/html/1945.html[2020. 10. 21. 17:20:16]
Saarbrücken melletti Lebach rétegei, tovább gyarapították ismereteinket a cseh- és szászországi, az autuni leletek és az újabban a Texasból, Új-Mexikóból és Illinoisból előkerült maradványok.
A kőszénkorszakbeli és a Föld középkorából, a mesozoikumból származó rétegsor közé Dél-Afrikában, Indiában és Ausztráliában homokos és agyagos rétegsorok ékelődnek be, melyeknek a korát eddig biztossággal nem tudták meghatározni, s amelyekből szintén több páncélos gőte-faj ismeretes. Európában ez a rend fejlettségének a csúcspontját és egyszersmind végét a triász legfelső részében érte el. A triászkorbeli nemeket többnyire hatalmas termetük, gerincoszlopuk majdnem teljes elcsontosodása, fogaik rendkívül bonyolult szerkezete és haspajzsaik hiánya jellemzi; kétségtelen, hogy ezek jelzik a törzs fejlődésének legmagasabb pontját és egyszersmind a sorozat befejezését is.
Miután ez állatok a hatalmas Labyrinthodontákban elérték legnagyobbfokú fejlettségüket és további fejlődésre nem bizonyultak alkalmasaknak, kihaltak. Annyi bizonyos, hogy a ma élő lábatlan, farkos és farkatlan kétéltűeket semmieesetre sem lehet levezetni a triászkori Labyrinthodontidákból, mint közvetlen ősökből, mert a páncélos gőték és a ma élő fiatalabb alakok közt nemcsak szervezet, hanem geológiai elterjedés tekintetében is át nem hidalt ür van. Az eddig ismert legrégebbi farkos kétéltű, a Hylaeobatrachus croyi Dollo, mely Belgium wealdienjéből, vagyis a jura és a kréta közé eső formációból ismeretes, valószínűleg az óriási szalamandrák (Amphiumidák) közé tartozik. A harmadkorból (Francia- és Németország felső eocénjéből, oligocénjéből és miocénjéből) ismert nem nagyszámú gőte a ma élőkhöz már közel áll. Öningen felső miocén édesvízi márgáiból ismert óriás szalamandra, a Megalobatrachus scheuchzeri Holl., mely jobban ismeretes Andrias néven, a keletázsiai fajtól csak kevéssé tér el.
Lábatlan kétéltűek megkövesedett maradványai eddig még nem ismeretesek, az első biztos béka (Palaeobatrachus gaudryi Vidal) pedig csak Spanyolország felső jurájából ismert. India felső eocénjében az ott ma is élő Oxyglossus nemzetség, Európában pedig a Rana kétes maradványait találták meg. Quercy oligocénjéből pompás maradványok kerültek elő, sőt a foszforit még lágy részeikből is őrzött meg, Német-, Cseh- és Franciaország oligocénjéből pedig számos csontmaradvány vált ismeretessé. Vízibékák (Rana) maradványai mellett a leggyakoribbak az ősbékák (Palaeobatrachus) nagyobbszámú (két-négy) keresztcsigolyával jellemzett kihalt nemzetsége, mely azonban a felső miocénben már nem fordul elő. A varangyok és a korongnyelvűek részben megjelennek már az oligocénben és az alsó miocénben, úgyhogy a régebbi harmadkorból a levelibékák és a varangyok kivételével mindazok a családok ismeretesek, amelyek a palearktikus régióban ma élnek, azonban egy varangy (Platosphus gervaisi) ismeretes már Franciaország pliocénjéből. Az ősbékákon kívül biztossággal csak a Latonia és Pelophilus nemeket tekinthetjük kihaltaknak. A pleisztocénben, különösen a löszben és a barlangokban a békamaradványok nem éppen ritkák, ezek azonban, amennyire ma tudjuk, valamennyien ma is élő nemzetségekbe tartoznak és nagyon közel állanak a ma is élő fajokhoz. Így a Rana meriani a mi kecskebékánkhoz, a Rana méhelyi pedig a gyepi békához áll nagyon közel. A Palaeobatrachus-nak a lárvája is ismeretes, s az, mint a mi ásóbékánké, nagyon nagy volt.
KÉTÉLTŰEK TARTALOM ELSŐ REND: Békák vagy farkatlan kétéltűek
(Ecaudata)


 Brehm: Az állatok világa / ELSŐ REND: Békák vagy farkatlan kétéltűek (Ecaudata)
http://mek.oszk.hu/03400/03408/html/1946.html[2020. 10. 21. 17:20:30]
Általános jellemzés TARTALOM ELSŐ ALREND: Nyelvetlen békák (Aglossa)
ELSŐ REND: Békák vagy farkatlan kétéltűek (Ecaudata)
FEJEZETEK
ELSŐ ALREND: Nyelvetlen békák (Aglossa) MÁSODIK ALREND: Nyelves békák (Phaneroglossa)
Aki figyelmesen megnézte valamelyik békát, annak már van képe az osztály első rendjének valamennyi tagjáról. Azok a különbségek, melyek a rend egyes tagjainak a testalkotásában megnyilvánulnak, nem jelentéktelenek vagy aprólékosak ugyan, de mégsem olyan tetemesek, hogy valamely békát össze lehessen téveszteni valamely más kétéltűvel. Zömök, farkatlan törzs, amely elül a laposra nyomott, széles, az arcorr táján kihegyesedett vagy lekerekített fej úgy ül, hogy a nyak meg sem különböztethető, négy jól fejlett végtag és a síma, durva vagy szemölcsös, azonban mindig csupasz bőr a külső ismertető jelei valamennyi idetartozó állatnak. Szemeik rendesen aránylag nagyok, nagyon mozgékonyak, vagyis üregeikbe messze visszahúzhatók, többnyire élénk kifejezésűek. Az orr hegyén található orrlyukaik külön billentyűkkel többnyire elzárhatók. Fülnyílásaik nagyok, dobhártyájuk többnyire a felszínen fekszik, de azért elég sok fajé el van rejtve a bőr és az izmok alá. A végtagok nemek és fajok szerint különböző alkotásúak, különösen ami az elülsőknek a hátulsókhoz viszonyított hosszúságát, valamint az ujjak számát, hosszát és alkatát, nemkülönben ezeknek egymással való összeköttetését illeti. Ebből érthető, hogy egyes békák, különösen a szűkszájúak közé tartozók, csak lassan másznak, mások nagyon fürgén futnak, nagyobb részük azonban ugrándozva változtatja a helyét. Hasonlóképpen nagy különbségek vannak a bőr símasága, erőssége és nyálkát vagy mérget elválasztó mirigyei tekintetében is.
Sok faj a színét változtatni tudja. Meg lehet figyelni, hogy színruhájuk bizonyos fokig, nem ritkán pedig teljesen alkalmazkodik a környezethez, és megfigyelhető az is, hogy izgalmi állapotukat gyakran színezetük is elárulja, azonban mindmáig nincs eldöntve, hogy mindez akaratuktól függően vagy függetlenül megy-e végbe? A kérdés eldöntése annál nehezebb, mert ugyanabba a fajtába tartozó békák látszólag teljesen azonos körülmények között is különböző színűek lehetnek, ellenben egyformák különböző viszonyok között.
Mivel a bőrt az alatta fekvő izmokkal összekötő szövet a békákban rendesen hiányzik, azért a bőr csak nagyon lazán fekszik rajta a testen s ahhoz csak egyes pontokon van hozzáerősítve.
Csontvázuk alkotása nagyon egyszerű.
A béka csontváza.


 Brehm: Az állatok világa / ELSŐ REND: Békák vagy farkatlan kétéltűek (Ecaudata)
http://mek.oszk.hu/03400/03408/html/1946.html[2020. 10. 21. 17:20:30]
Fejük erősen lapított, mert szájpadlás- és járomcsontjaik oldalt erősen kiterjedtek és a felette széles szemüregek majdnem vízszintesen fekszenek. Feltűnő az orrcsontok nagysága, az ugyanazon oldali homlok- és falcsont összenövése, a rostacsont gyűrű alakja és a koponyatokot alulról elzáró parasphenoid nagysága. Nyakuk tulajdonképpen csak jelezve van, mert csak egyetlen csigolya, a fejgyám (atlas) alkotja. A gerincoszlopnak a keresztcsont elé eső része rendesen mindössze 8 csigolyából áll, csak az ásóbékáé 9-ből, a Pipá-é 7-ből, egy afrikai karmos békáé (Hymenochirus) pedig mindössze 5-ből, ami abból magyarázható, hogy a csigolyák különböző fokban összenőhetnek. A mell- és hascsigolyák közt nincs különbség. A keresztcsont kétoldalt egy-egy hengeres vagy lapos, háromszögű csontba nyúlik meg, amelyhez középen egy hosszú, pálcaalakú farkcsíkcsont, kétoldalt pedig egy-egy hasonló alakú, oldalt lapított, hátul egymással összenőtt medencecsont csatlakozik. Az elülső végtagokat a tengelyvázhoz erősítő vállövről az általános részben már volt szó. Régebben azt tartották, hogy bordáik csak a korongnyelvűeknek vannak, azonban báró Fejérváryné Lángh Aranka kimutatta, hogy valamennyi békán felismerhető a bordák kezdő csonkja. Az orsó- és a singcsont, valamint a sípcsont és a szárkapocs egy-egy csonttá forrt össze. A lábközépcsontok egy része a láb további vázelemévé forrt össze, mely a madarak csüdjének felel meg. Sok mászó békában ú. n. számfölötti ujjpercek találhatók, apró csontocskák, amelyek mindig az utolsó és utolsóelőtti ujjperc közé ékelődnek be. Feladatuk az lehet, hogy az ugrás után leeső test esését enyhítsék. A felső állkapcson rendesen, a szájüreg egyes más csontjain pedig esetlegesen apró, hegyes fogakat lehet találni. Csak kivételesen tekintélyes nagyságúak, késalakúak és csekély számúak, vagy pedig erősen megnyúlva fogófogakká lesznek. Nyelve majdnem minden békának van s az csak ritkán nőtt hozzá a szájüreg falához, mert rendesen csak az elülső vége van hozzáerősítve az alsó állkapocs zugához, hátulsó része ellenben szabad, úgyhogy a szájból kilökhető. Nagyon ritkán elül szabad és hátul nőtt oda. Nyelőcsövük és gyomruk rövid és széles, bélcsatornájuk kevéssé kanyargós. Húgyvezetékeik többnyire kétcsücskű, terjedelmes, vékonyfalú hugyhólyagba vezetnek. A vizelet átlátszóságra és tisztaságra a tiszta vízzel vetekedő folyadék és kétségtelenül arra is szolgál, hogy nagy szárazság alkalmával az állatnak annyira szükséges vizet szolgáltassa. A húgyhólyag, ill. a húgyvezeték végül is a kloakába nyílik be.
Valamennyi békának igen nagy, zacskóalakú tüdei vannak, s van porclemezekből alkotott gégefőjük is, amelyre nem ritkán még gégefedő is borul. A gégefővel gyakran még külön, páros vagy páratlan hanghólyag társul. A hanghólyagok be- vagy kifelé nyílnak s tulajdonosuknak lehetővé teszik, hogy erős, csengő hangot adjon. Légcső nem különböztethető meg. Agyvelejük a test kicsiny voltához képest eléggé jelentékeny.
Ami 2000-nél több fajuk elterjedését illeti, arról a már előadottakhoz kiegészítésül még az alábbiakat kell elmondanunk.
Boulenger szerint valódi palearktikusoknak csak a korongnyelvűeket tekinthetjük, ámbár pár év előtt Amerikában is fedeztek fel egy idetartozó nemzetséget. A többi palearktius nemzetség a vizi békák, varangyok, levelibékák és az ásóbékák sorából kerül ki.
A palearktikus régió két alrégiója közül a nyugati, az európai különösen gazdag ásóbékákban és korongnyelvűekben, az ázsiaira pedig jellemző a repülőbékák három képviselője és egy szűkszájú béka.
Észak-Amerikában különösen nagyszámban élnek a valódi és a levelibékák, ellenben gyengébben vannak képviselve a varangyok és az ásóbékák. Délről néhány szűkszájú békafaj és Cystignathida is behatol a szóban lévő területre.
Az afrikai régióban két varangynemzetségen és egyetlen Cystignathidán (Heleophryne) kívül csupa merevmellű béka él, valamint két különös, nyelvetlen nemzetség (Xenopus és Hymenochirus). A valódi békák nemzetsége közül 17 jellemző Afrikára, köztük a fajokban rendkívül gazdag Rappia-nemzetség, melynek fajai a valódi békák szervezetével a leveli békák életmódját egyesítik. Ugyancsak nagyszámban élnek itt a Rana-nemzetség fajai is. A madagaszkári alrégió különösen nevezetes azért, mert benne afrikai és indiai fajok keverednek.
India békafaunájának az afrikaival való sok kapcsolata félreismerhetetlen, ellenben Ausztráliáéval való megegyezése, amellyel pedig a Molukki-szigeteken keresztül földrajzilag is összefügg, nagyon csekély. A merevmellű békákat fajaik és nemeik száma tekintetében felülmulják a vizi békák és a szűkszájúak, a varangyok száma erősen megcsappan, az ásó- és leveli békák pedig majdnem teljesen háttérbe szorulnak. Európai bevándorlónak tekintendő a zöldvarangy, amely elterjedt egészen India északi részéig.


 Brehm: Az állatok világa / ELSŐ REND: Békák vagy farkatlan kétéltűek (Ecaudata)
http://mek.oszk.hu/03400/03408/html/1946.html[2020. 10. 21. 17:20:30]
A földnek békákban leggazdagabb része a tropikus Amerika, itt él az ismert fajok négykilencede. A Cystignathidák és levelibékák annyira túlnyomóak itten, hogy azok alkotják az egész kétéltű-faunának a felét; nagy azonkívül a varangyok és a szűkszájú békák száma is, ellenben a valódi békáké aránylag kicsiny, a Pipa-félék pedig sajátos állatai Dél-Amerikának. Közös vonása e területnek az ausztráliaival a mozgómellű békák feltűnően nagy túlsúlya a merevmellűekkel szemben.
Az ausztráliai régió uralkodó békái szintén a Cystignathidák, a varangyok és a levelibékák, az ausztro-maláji alrégióban pedig a mintegy 20 Ranida és a szűkszájúak meglepően nagy száma (mintegy 40 faj), valamint 2 varangy indiai, 30-nál több levelibéka viszont ausztráliai rokonságra utal.
Mind a hat régióban el vannak terjedve Boulenger szerint a varangyok és a valódi békák, ötben a levelibékák és a szűkszájúak, négyben az ásóbékák és a Cystignathidák, kettőben a korongnyelvűek és egyben-egyben a Pipák és a karmosbékák.
Tehát a békák, a sarki területeket kivéve, az egész földön megtalálhatók, nem hiányzanak egyetlen földrészen sem, éppoly kevéssé valamely szélességi vagy magassági övben s az egyenlítői országokban érik el legnagyobb fejlettségüket. Meghatározott területhez kevésbbé vannak hozzákötve, mint a többi kétéltűek, mivel szervezetük megengedi a szabad mozgást. Igen kevés fajuk, köztük a nyelvetlenek, élnek állandóan a vízben, ahol életük elejét töltötték; a legtöbb, ha korlátozott területen is, de mégis ide-oda kóborol, föltéve, hogy a rájuk nézve annyira nélkülözhetetlen vízhez hozzá tudnak jutni. Tartózkodási helyük annyira változó, amennyire csak változó lehet valamely kétéltűé. Élnek békák vizek partján, réteken, szántóföldeken, bokrokon, fákon, tanyáznak lyukakban, kövek alatt, szóval mindenütt, ahol megfelelő búvóhelyet és főképpen rovartáplálékot találnak. Azonban nyári életük lényegesen eltér téli viselkedésüktől, akár a hideg, akár a szárazság annak az indító oka. Nálunk sok faj, különösen pedig azoknak a hímjei télire visszavonulnak a vizek iszapjába és ott halálszerű álomban élik át a hideget. Délen a nagy szárazság szintén arra kényszeríti őket, hogy búvóhelyeket keressenek. Itt azonban nemcsak a földben telelnek át tekintélyes mélységben, ahova lehúzódtak addig, amíg az puha volt, hanem miként a mi iszapban telelő békáink nőstényei és fiataljai, lyukakban, kövek alatt, fák üregeiben, szélesebb résekben és fák kérge alatt húzzák meg magukat. E kényszerű pihenés idején azokból a tápanyagokból élnek, amelyek főképpen a májukban halmozódnak fel. A tavasz beálltával hirtelenül oly nagy tömegekben jelenhetnek meg, hogy a tudatlanok hiedelme szerint az esővel együtt az égből hullottak alá. Valamennyi vízben élő béka lényének alapvonását a társasélet szeretete alkotja; de azért sohasem alkotnak olyan szoros társaságokat, mint a magasabbrendű gerincesek s mindegyik éli a maga világát, függetlenül a többitől. A fákon élő vagy az ide-oda kóborló békák tulajdonképpen csak a nász idejében társulnak és ha ezenkívül is nagyobb számban gyülekeznek össze valahol, az csak azért van, mert az az illető terület különösen kedvező létfeltételeket nyujt nekik. Legkedvesebb táplálékuk a rovarok, férgek, csigák. A legnagyobb fajok eléggé merészek megtámadni nemcsak a halakat, gőtéket, gyíkokat és kisebb kígyókat, hanem még apró madarakat és emlősöket is. Egy, a Salamonszigeteken előforduló nagy béka (Rana guppyi), melynek hímje 10, nősténye pedig 21 cm hosszú, kizárólag nagy rákokból él. Mint igazi ragadozók valamennyien csak élő és csak magukfogta zsákmányt fogyasztanak és attól sem riadnak vissza, hogy a saját fajtabeli fiatalokat vagy rokonaikat pusztítsák. Egyes levelibékák, mint például egy ausztráliai faj (Hyla aurea) Krefft szerint kizárólag más kétéltűekből élnek, egyes délamerikai és indiai fajok rendesen szintén apró békákat esznek és a mi nagy vizi békáink és varangyaink sem tesznek kedvező alkalommal másként.
Életük minden más megnyilvánulásánál jobban érdekelhet bennünket szaporodásuk módja. Az ivadékgondozásnak azok az esetei, amelyekről föntebb már megemlékeztünk, elsősorban a békákra vonatkoznak. Egyes fajok hímjei igen nagy fokban részt vesznek az ivadék gondozásában. A lerakott peték száma gyakran rendkívül nagy, azért a terhes állat a peték lerakása előtt rendkívül pohos, mivel a peték még az anya testében elérik végleges nagyságukat és a petevezetéket teljesen megtöltik. A hím a peték lerakása közben valósággal a bába szerepét játsza. Felkapaszkodik a nőstény hátára, átfogja elülső lábaival, fajok szerint a hónalj- vagy a lágyéktájon, és annak testét annyira összeszorítja, hogy a petevezeték a nyomás alatt kiürül. Ez a szorítás esetleg olyan erős lehet, hogy a nőstény elpusztul bele. A petéket, mialatt végigcsúsznak a petevezetéken, kocsonyás burok veszi körül, s amint elhagyják a nőstény testét, a hím megtermékenyíti őket. A lárvák a már ismertetett módon alakulnak át. Átalakulás közben előbb a hátulsó lábak jelennek meg s a gőtéknél megmaradó farok lassanként összeaszik és végül teljesen eltűnik. Azt is említettük már, hogy a mi békáink lárváinak tapadókészüléke van, melynek helyzete és alakja fajok szerint változik, azok tehát megkülönböztető bélyegül szolgálnak az egyes fajok között. De csak egy-egy hétig tart,


 Brehm: Az állatok világa / ELSŐ REND: Békák vagy farkatlan kétéltűek (Ecaudata)
http://mek.oszk.hu/03400/03408/html/1946.html[2020. 10. 21. 17:20:30]
azután nyomtalanul eltűnik. A lárva odaerősítésének a feladatát a fejlődés későbbi szakaszában az az ajakszerű bőrszegély veszi át, amely a száj átalakulásával együtt a szaruállkapcsok körül kialakul. Nagyobb, szívókaszerű képződmények találhatók ama tropikus békák has- vagy hátoldalán, amelyek gyorsfolyású hegyi patakokban fejlődnek ki.
Yungs E. kísérletei szerint a növényi táplálék nem elégséges arra, hogy az ebihalak kifejlett békákká alakuljanak át. Mindig szükségük van fehérjékben gazdag táplálékra is, amelyet különben az iszapban, a lárvák táplálékának főforrásában bőségesen megkapnak. Így tehát valamennyi békalárva állatok és növények testének széteső anyagából él. Az átalakulás három, négy, öt hónapig vagy még tovább tart, azután a szüleikhez immár hasonló állatok elhagyják a vizet és további életük szüleikéhez hasonlatosan folyik le.
Ez a szabály, de nem hiányzanak a kivételek sem. Így némelyik korongnyelvű évenként kétszer rak le petét. Az ausztráliai békák, Fletcher J. J. szerint petéiket a rendes módon rakják ugyan le, azonban porontykoruk nem mindig olyan rövid, mint a mi békáinké, hanem az Ausztráliában nagyon szabálytalanul járó esőzésektől függ. Kampen hasonlót említ a jávai békákról.
Az egyes fajok a vizek megválasztásában is nagyon különbözőek egymástól. Míg sok béka csak olyan vizekbe, tavakba, árkokba és pocsolyákba rakja le petéit, amelyek a lárvák fejlődésének idejében állandóan tartalmaznak vizet, addig mások megelégszenek az agave vagy más növények összesodródott levelében meggyülemlett vízzel is. Mások egyáltalában nem vízbe rakják le petéiket. Sós vagy félsós víz megakadályozza a peték fejlődését, s már az olyan vízben elpusztúlnak a peték, amelyek egy százaléknyi sót tartalmaznak, mint az Rauber kísérleteiből kiderült. Az európai fajok közül ebben a tekintetben a legérzéketlenebb a zöld varangy és a tavi béka, amelyek szaporodni tudnak Meleda dalmát sziget gyengén sósvízű tavaiban, sőt tudnak az algiri szahara egyes óázisainak sokkal sósabb vízében is.
Wied herceg beszéli, hogy Brazilia homokos partjai mentén elhúzódó bozótos erdőségekben egész nap és éjjel lehet hallani egy szapo nevű béka hangos, aránytalanul erős, durva és meg-megszakadó, de gyakran ismételt hangját: ha az ember keresi a békát, mindig a Bromeliák levelei között találja meg, mert ott mindig gyülemlik meg víz, sőt még a legnagyobb szárazság idején is található benne valami fekete, tisztátlan folyadék, de a víz tartós esők után olyan tömegben és olyan tisztán gyülemlik meg köztük, hogy ivásra is alkalmas. „Ebbe, a levelek hónaljában meggyülemlett vízbe rakja le az említett állat a petéit, amint nagy meglepetéssel megállapítottuk, midőn a nagy és tikkasztó januári forróságban egyéb víz hiányában ezeket kerestük meg és ivóedényekbe merítettük. Az apró, már kibújt állatok egyáltalában nem akadályoztak meg bennünket abban, hogy a vizet szöveten átszűrve s kevés citromlével és cukorral keverve meg ne igyuk...” „Heves, a tehénéhez hasonló és rövid, szabályos időközökben megismétlődő bőgés – beszéli Schomburgk – már ismételten felzavart az álmomból és a legkülönbözőbb találgatásokra indított, honnan is eredhet a hang? Azért nagyon türelmetlenül vártam a visszatérő lakókra. Mikor a bőgés okozója után kérdezősködve azt a választ kaptam, hogy az egy béka, azt hittem, hogy az emberek lóvá akarnak tenni. Azonban a karibok minden kételkedésem ellenére is megmaradtak a mellett, hogy a hang forrása a konobo-aru, amely egy bizonyos fajta, üres törzsében vizet tartalmazó fán él, amit rögtön hajlandók is voltak nekem bebizonyítani. Gyorsan az erdő felé siettem velük és csakhamar egy magas, nagylevelű hársfaféle előtt találtam magamat, amellyel addig még nem találkoztam, és amely pontosabb vizsgálat után egy új nemzetség (Bodelschwingia) képviselőjének bizonyult. Sajátsága ennek a fának, hogy amint bizonyos vastagságot elért, törzse odvas lesz. Az indiánok egyike felmászott a fára, hogy egy kerek áglyukat, amely mintegy 12 m magasan volt, betömjön, mire a többiek neki láttak és a fát ledöntötték. Az üres törzsben igen tekintélyes mennyiségű víz volt, s bár a csendháborítót magát nem találtuk meg benne, de találtunk mintegy 20 darab porontyát. Felnőtt béka után való kutatásunk most eredménytelen maradt, s türtőztetnem kellett magamat az éj beálltáig, amikor kísérőim állítása szerint a béka ismét jelentkezni fog és jelenlétét elárulja bőgésével. Meg kell vallanom, hogy már régen vártam éjszakát ilyen türelmetlenül. Kilenc óra lehetett, mikor a béka hangja a mélységes csendet megzavarta. Lámpát véve a kezembe, néhány karib kíséretében elindultam a hang után, amely ismét a ledöntött fához vezetett. Az éles fény, mint látszik, elvakította az állatot, mivel nyugodtan meg engedte fogni magát. A nagy, szép rajzolatú eres béka volt”.
Még sajátságosabbak azok a körülmények, melyek között egy nyugatafrikai kúszóbéka átalakul. Buchholz Kamerun partjain június utolsó napjaiban egy alacsony, félig a vízben álló fa levelein néhány meglehetősen nagy, fehér gömböt talált, melyről tüzetesebb vizsgálat után kiderült, hogy laza, a levegőn megkeményedett habtömeg.


 Brehm: Az állatok világa / ELSŐ REND: Békák vagy farkatlan kétéltűek (Ecaudata)
http://mek.oszk.hu/03400/03408/html/1946.html[2020. 10. 21. 17:20:30]
Azt hitte, hogy rovarokat fog benne találni, de ugyancsak elcsodálkozott, mikor azok helyett egészen fiatal, a petéből csak imént kibújt békalárvákat talált, melyek nagyobb számban voltak szétszórva az elfolyósodott fehérjeanyagban. Pontosabb vizsgálat után, a még kovászszerű részekben elszórtan, még nagyszámú petét is talált, melyek addig elkerülték a figyelmét teljes átlátszóságuk miatt. Hogy a fejlődés további menetét megfigyelhesse, hazavitte a tajtékgömböt, gondosan rátette egy tányérra s így megfigyelhette, hogy a peték legtöbbje 3–4 nap alatt, a tajtéktömeg legnagyobb részének egyidejű elfolyósodása mellett, kikelt. A fiatal állatok most már a meghigult folyadékban úszkáltak, hosszú evezőfarkuk és kopoltyúbojtjaik nőttek, s attól kezdve egészen úgy viselkedtek, mint a közönséges ebihalak. Miután vízbe kerültek, teljesen szabályosan fejlődtek tovább. A tajtékszerű anyag tehát nyilvánvalóan a kocsonyaszerű burkot pótolta, amelybe a békapeték a vízben különben burkolva szoktak lenni, de nyilvánvalóan nem volt elégséges arra, hogy a porontyokat kikelésük után pár napnál tovább táplálja, azért további növekedésüknek a vízben kellett lefolynia. Buchholz fölteszi, mindenesetre joggal, hogy a fiatal lárvákat a fölhigult anyaggal együtt az eső mossa le a vízbe a fák ágairól s a porontyok így jutnak a kétéltűek igazi elemébe. Buchholz az említett időtől júliusig még gyakran látott hasonló tajtéktömegeket a tóparti fákon, gyakran 3 m magasságban, sőt magasabban is, melyek nem ritkán több levelet összeragasztottak. Buchholz úgy sejtette, hogy ezek a petetömegek egy barna, a valódi békák családjába tartozó kúszóbékától (Chiromantis rufescens) származtak, mely ugyanazokon a fákon élt. Mivel azonban a peték lerakása mindig éjjel ment végbe, nehéz volt bebizonyítani a dolgot, míg végül egy reggel az az öröm érte tudósunkat, hogy magát a békát is ott találta a petéknél. A lerakott tömeg bőségesen volt akkora, mint az anyáé magáé, azonban még félfolyós volt, nyúlós, habszerű, s csak a nap folyamán merevedett meg a levegőn. Egészen hasonlóan rakja le petéit a Phyllomedusa iheringi, a levelibékák egyik braziliai képviselője, amely, mint látszik, szintén kizárólag fákon él.
Azonban a peték lerakásával még nem merült ki a békáknak ivadékaikról való gondoskodása, mert nem egy esetben vagy a hímnek vagy a nősténynek még más határozott feladatot is kell végeznie. Némelyik levelibéka nősténye hátán hordja magával a petéit, vagy pedig a hátán lévő és hátrafelé nyíló mély, zacskóalakú bemélyedésben, s a peték ebben teszik meg fejlődésük útjának egy részét, fajok szerint eltérő fokig. Ennek megfelelően az ivadék vagy mint lárva, vagy pedig mint kialakult béka hagyja el a zacskót. Más békák nőstényei a hasuk alatt vagy a szájukban hordozzák magukkal petecsomóikat. De sok békának a hímje is igen nevezetes munkát teljesít az ivadékgondozás terén, vagy úgy, hogy a nőstény petezsinórjait a hátulsó lábai körül csavargatva hordozza magával egészen a lárvák kibúvásáig, vagy mint egy új-guineai szűkszájú béka, a hasa alatt, vagy végül, mint a csilei hegyesorrú béka, a torka alatt kialakuló hatalmas zacskóban. Az ivadékgondozás egyéb eseteiről majd az egyes fajok ismertetése során emlékezünk meg.
A békafélékkel is megesik, hogy fejlődésüket különböző, néha egészen aprólékos körülmények megakasztják. Így pl. Martens E. kezébe élő ásóbékalárvák kerültek még novemberben, sőt még december 17-én is. Ezek az állatok olyan meredekfalú tóban éltek, hogy nem tudtak kimászni belőle, s lehetséges, hogy átalakulásuk elmaradásának tisztán csak ez volt az oka, de alkalmasint közrejátszott az állati eredetű táplálék hiánya is. Rösel von Rosenhof, aki a lárvákat alaposan megfigyelte, megállapította, hogy a petéknek április hó folyamán végbemenő lerakásától a farok eltűnéséig és a víz elhagyásáig alig telik el több három hónapnál, mert ez utóbbi július végén rendesen még akkor is bekövetkezik, ha, állítása szerint, a lárváknak egy hónapot koplalniok kellett.A Martens által novemberben és decemberben megfigyelt lárvák azonban a fejlődésnek csak azon a fokán voltak, amelyen e lárvák már júniusban szoktak lenni. Hogy a hideg időjárás, vagy még a nagyon hideg víz is feltartóztatja a békalárvákat fejlődésükben, bebizonyított tény. Az olyan békalárvák, melyeknek fejlődése magasan fekvő hegyi vizekben folyik le, nem ritkán mint lárvák kénytelenek áttelelni és a vizet csak a következő év tavaszán hagyják el. Camerano L. szerint szabályszerűen ez az életfolyása azoknak a lárváknak, melyek lakóhelye 1800 m-nél magasabban fekszik.
A békák általában véve eleven és vidám teremtmények, melyek bár a többi kétéltűhöz hasonlatosan éjjeli állatoknak tekintendők, mégis részben nappal is tevékenykednek. Mozgékonyságban általában felülmúlják valamennyi rokonukat, azoknál ügyesebben járnak, futnak vagy másznak s hatalmasakat és roppant ügyességgel ugranak. Egyik ausztráliai levelibéka (Hyla), amelyet Krefft éppen ezért a békák kengurujának nevez, nem ritkán embermagasságnyira felugrik a földről, a maláji repülőbéka hatalmasan fejlett, szállóernyőként használható úszóhártyái segítségével versenyt száll a repülőmókussal. Azonkívül kitünően úsznak és buknak, óraszámra kibírják a víz fenekén lélekzési nehézségek nélkül. Jól látnak, hallanak és szagolnak, s csak ízlésük látszik tökéletlenebbnek. Míg a többi kétéltűnél alig lehet fölfedezni a magasabb tehetségek nyomát, addig a békáknak van helyérzékük, valamint megkülönböztetőképességük, tapasztalataikat megőrzik emlékezetükben, óvakodnak és félnek más állatoktól. Nyilván szeretik a zajos hangokat, amit jól fejlett hallószervük, valamint esti zenei


 Brehm: Az állatok világa / ELSŐ REND: Békák vagy farkatlan kétéltűek (Ecaudata)
http://mek.oszk.hu/03400/03408/html/1946.html[2020. 10. 21. 17:20:30]
produkcióik bizonyítanak. Mind e tulajdonságaiknál fogva összehasonlíthatatlanul kedvesebb állatok, mint többi rokonaik. Önkéntelenül is feltámad bennünk az a vélemény, hogy vidám, eleven, fürge állatok, melyek kényelemmel adják oda magukat jóleső érzéseiknek s elégedettségüket hangos kiabálással, az ő szempontjukból: dallal iparkodnak tudtára adni a világnak.
Hangjuk ugyan nem olyan sokféle, gazdag, csengő és változatos, mint a madaraké, de azért nem sokkal hitványabb a legtöbb emlősénél, a gekkóét pedig minden tekintetben felülmúlja. A zúgó bőgéstől a halk cirpelésig, az éles füttytől a tompa nyögésig minden közbeeső hangot hallhatunk tőlük. Rekedten krákog az egyik, teli torokkal kiabál a másik, ez sáskamódra cirpel, amaz bőg, mint az ökör; szakadozott harangkongás az unka szava, a tavi békáé pedig változatos dal. Dél-Amerika őserdőiben a jellemző hangok közé sorozzák a békák szavát, s Ázsia, Afrika tropikus tájékain és Ausztráliában, sőt Európában sincs máskép. Idegenszerű madár hangjaként cseng egy varangy (Bufo viridis) éjjeli szava a nyugatázsiai pusztákon, szakadozott dobszóhoz hasonlít egy belsőafrikai béka hangja. Az utóbbi vidék egy másik békája oly tompán kurrog, mint a brácsa húrja, egy másik ismét úgy kiabál, mint a rekedten ugató kutya, s egy harmadik úgy nyekeg, mint a duda. Egy délamerikai Cystignathida (Paludicola falcipes) hangja Hensel R. szerint csalódásig hasonlít a tücsökéhez, egy másiké (Paludicola biligonigera) valami sajátságos zsongáshoz, mely majdnem úgy hangzik, mint az apró gyermekek távoli zsibongása, vagy talán cikádáknak volna tulajdonítható; egy harmadiké hangos kotyogás, hasonló ahhoz, mint mikor víz csorog a szűknyakú palackból, egy negyediké a legmélyebb basszus hangon énekelt trillához, egy levelibéka hangja kicsiny csengőéhez hasonlít, egy másiké a bádogra hulló kalapácsütés zörejére emlékeztet. Szóval mindegyik a maga sajátos hangján dalol. S akármilyen szomorúan, sőt esetleg rémesen hangozzék is a fülünkbe: mindig és mindenütt az állat jó közérzetének, hogy ne mondjuk jókedvének a kifejezése, de minden körülmények között akkor a leghangosabb, ha meleg időben eső fenyeget.
Ártatlan vidámságuk mellett, mely minden békának, még a gyanús varasbékának és a rosszhírű unkának is sajátsága, még azzal is megerősödnek jóindulatunkban, hogy ártatlan, sőt hasznothajtó állatok, melyeknek értékét mélyen alája becsüljük a valóságnak. Csak a legnagyobb fajok okozhatnak nagynéha némi kárt, a többiek mind hasznosak és valószínűleg többet is használnak, mint az őket irtó állatok. S hogy a húsuk sem megvetendő, nem csupán a konyhai dolgokban mértékadó franciák tudják, hanem a délnyugat-afrikai Ambo-föld lakói, sőt Ausztrália bennszülöttei is, akik éjjel tűz segítségével ezrével fogdossák a fán lakó békákat s jóízűen meg is eszik őket. Ha a szánalomraméltó Burke és Wills, akik belső Ausztrália titkainak kikutatása közben éhhalált szenvedtek, tudták volna, hogy milyen mentőeszközt nyujt számukra a természet a békákban! Azonban úgy látszik, hogy a tudomány e vértanui ugyanúgy gondolkodtak, mint mi valamennyien és még szemben a halállal is megvetették az éppen olyan ízletes, mint hasznos ételt, melyet a békák combjából lehet készíteni.
Boulenger G. A., akit a kétéltűek rendszertani felosztásában követünk, a békákat két alrendre osztja, t. i.: nyelves békákra és nyelvetlenekre.
Általános jellemzés TARTALOM ELSŐ ALREND: Nyelvetlen békák (Aglossa)


 Brehm: Az állatok világa / MÁSODIK REND: Farkos kétéltűek (Caudata)
http://mek.oszk.hu/03400/03408/html/2005.html[2020. 10. 21. 17:20:42]
6. Csücskösfejű békák (Ceratobatrachus Blgr.) TARTALOM 1. család: Halgőte-félék (Amphiumidae)
MÁSODIK REND: Farkos kétéltűek (Caudata)
FEJEZETEK
1. család: Halgőte-félék (Amphiumidae) 2. család: Szalamandra-félék (Salamandridae) 3. család: Vakgőte-félék (Proteidae) 4. család: Sziréngőte-félék (Sirenidae)
Valószínűleg a gyíkok és gőték felületes hasonlóságán alapszik azoknak a régebbi búvároknak a nézete, akik a hüllőket és kétéltűeket ugyanazon osztály képviselőinek tartották. Elfelejtették, hogy a gőték vagy farkos kétéltűek a gyíkokat csak éppen annyira utánozzák, mint a papagályok a majmokat, a baglyok a macskát, a kacsa a csőrös emlőst, a pingvinek a fókákat, vagy hogy ugyanabból az osztályból vegyünk hasonlatot, mint az alligátorok a krokodilust, vagy a kígyó a lábatlan gyíkot. Azonban a gőték és a gyíkok közt sokkal jelentősebb különbségek vannak, mint a legutóbb említett állatok között, s azokat akkor is észrevehetjük, ha a két rend fejlődését teljesen figyelmen kívül hagyjuk. Mindenesetre igaz, hogy a gőtéknek is megnyúlt, hengeres törzsük van élesen elhatárolódó fejjel és hosszú, többé-kevésbbé hengeres farokkal, s hogy testüket négy, kivételesen két láb hordozza, mint a gyíkokét, azonban pikkelytelen, nyálkás bőrük már az első pillantásra és biztosan megkülönbözteti őket ez utóbbiaktól, úgyhogy alig is kínálkozik valami alap arra, hogy közelebbi rokonoknak tarthassuk őket.
A farkos kétéltűek ismertetőbélyegei a következők: Testük többé-kevésbbé megnyúlt, hengeres, meglehetősen egyenlő vastagságú, néha kissé esetlen; fejük aránylag nagy, rendesen nagyon lapított, orruknál lekerekített, nyakuk a fejtől elhatárolódott, vagyis vékonyabb ennél és a törzsnél; farkuk egyszer rövidebb, máskor hosszabb, keresztmetszete kerek vagy oldalról lapított, néha bőrredő szegélyezi, vége hegyes, néha lekerekített; lábaik, miként az összes kétéltűeké, esetlenek, rendesen mind a négy egyforma hosszú, vagy pedig a hátulsók valamivel hosszabbak az elülsőknél; az elülső lábakon 3–4, a hátulsókon pedig 2–5 ujjuk van, de hátulsó lábuk egészen hiányozhatik is.
Bőrük síma, szemcsés vagy szemölcsös, a vízi gőtéké síma addig, míg a vízben élnek, ellenben érdes, miután a párzás után kimentek a szárazra. A bőr mindig gazdag mirigyekben, s a mirigyek esetleg nagyobb csoportokban (a szalamandrák fülmirigyei) vagy sorokban rendeződnek el. A mirigyeknek külső hatásra (nyomás, maró folyadékok, elektromos izgatás) kiürülő vagy éppen messze elfecskendő váladéka fehér s gyíkokat vagy egereket rövid időn belül megöl. Az állat bőrének átlátszó felső rétegét cafatokban vagy egészben levetheti, de nagyon gyakran mindjárt le is nyeli.
A koponyán mindig megkülönböztethetők a páros fal- és homlokcsontok s többnyire az orrcsontok is, ellenben a felső állkapocs néha egészen elcsenevészedik; az ínycsontok igen gyakran összeolvadnak az ekecsontokkal. Gerincoszlopuk legalább 37, de néha majdnem 100 csigolyából áll, amelyek elül és hátul vagy csak hátul kivájtak (sőt az is megtörténhetik, miként Moore kimutatta, hogy mindkét csigolyafajta előfordul ugyanazon az állaton, életének különböző szakaszában). A magasabbrendű családok tagjainak törzscsigolyáival mindig, az alacsonyabb rendűekéivel pedig legalább elül rövid bordák függenek össze. A medence mindkét oldalt egyetlenegy, de még ugyanazon a fajon belül sem mindig ugyanahhoz a csigolyához erősül, sőt még az is előfordulhat, hogy ugyanazon állat két oldalán két különböző csigolyához kapcsolódik. Elülső szélével gyakran egy előrefelé elágazó porc függ össze, mely mintha kapcsolatban állana a tüdővel való lélekzéssel, mivel a csak a bőrükön át lélekző szalamandrákon nincsen meg. Az elülső lábakon a sing- és orsócsont, a hátulsókon a sipcsont és a szárkapocs teljesen el van választva egymástól, azonban a kéz- és lábtő csontjai gyakran tökéletlenül fejlettek és számuk kevés. A vállöv porcos s mindkét oldalon kicsiny lapockákból és nagy hasoldali részből áll; ezek a részek a hasoldalon a középvonalban egymás fölé hajolnak és mellkas módjára védik az alattuk elhelyezkedő szívet. A két mellporc hátulsó széle közé ékelt egy kis porcot szegycsontnak szoktak nevezni.


 Brehm: Az állatok világa / MÁSODIK REND: Farkos kétéltűek (Caudata)
http://mek.oszk.hu/03400/03408/html/2005.html[2020. 10. 21. 17:20:42]
A szemek különböző fejlettségűek. Egyesekéi kicsinyek, csenevészek és a felbőr többé-kevésbbé eltakarja őket, másokéi jól fejlettek, félgömbalakúan kiállók, teljes szempillák keretezik őket, és miként a békákéi, visszahúzhatók. A szaruhártya a szemgolyóhoz mérten igen nagy, a magasabbrendű gőték szivárványhártyája élénk aranysárga vagy vöröses, a szembogár rendesen kerek, ritkán függélyesen vagy harántul tojásdad. Az orrlyukak rendesen elül és oldalt fekszenek az orron, s vagy elül, vagy oldalt nyilnak. Blaue J. a gőték orrának nyálkahártyájában jól fejlett érzékvégkészülékeket talált. A füleket mindig elfedi a külső bőr, dobhártyája és dobürege nincsen, hanem csak labirintus alkotja. A mélyen hasított torok üregének alsó részét a nyelv majdnem teljesen kitölti, de ez utóbbi nagyon különböző alkotású, vagy széles és kerek, vagy hosszas és keskeny, szívalakú, hosszas-tojásdad, gombaalakú, vagy csupán csak a középen erősíti meg egy hosszanti szalag és a széle szabad, vagy pedig megfordítva legnagyobb része oda van erősítve és többnyire csak kevéssé mozgékony. Némelyik faj (Spelerpes) azonban a kaméleon módjára villámgyorsan ki tudja ölteni a nyelvét.
Majdnem valamennyi farkos kétéltűnek vannak fogai az állközti csonton s a felső és alsó állkapcson, s mindnyájának vannak vagy az ekecsonton, vagy az ínycsontokon: többnyire kicsiny, valamelyest hátrafelé irányuló, gyakran inkább kitapintható, mintsem szemmel meglátható, ritkán nagyobb, késalakú képződmények, de számuk az utóbbi esetben kicsiny s csak a zsákmány megragadására és fogvatartására valók. Az íny fogai párhuzamos, de részarányos, harántul vagy hosszában fekvő ívekben állanak. A nyelőcső meglehetősen hosszú, a gyomor nagy, hosszanti cső vakbél nélkül, a vékonybél felé megnyúlik s lassan átmegy a rövid középbélbe; a máj aránylag nagy, úgyhogy eltakarja a gyomor nagyobb részét, epehólyag mindig van és a szabálytalanul lebenyes hasnyálmirigyhez hasonlatosan nagyon jól fejlett. A keskeny, rendkívül hosszú vesékből rövid húgyvezetékek visznek a nagy, véredényekben dús, vékonyfalú húgyhólyagba, amely mikor tele van, majdnem a felét elfoglalja a hasüregnek s tartalmát a kloakába, ritkán a vastagbél végső részébe önti. Lélekzésre fiatal korban kopoltyúk, meglett korban pedig tüdők szolgálnak, avagy lehetséges az is, hogy a gázcsere pusztán a bőrön és a száj nyálkahártyáján keresztül megy végbe, amint azt több északamerikai és néhány európai gőte esetében megállapították. Egyesek tüdeik mellett megőrzik kopoltyúikat is s némelyekéi a kopoltyúüregen belül, másokéi meg azon kívül ágaznak el. Egészen a mult század közepe táján túlig senki sem mert kételkedni abban, hogy ezek a kopoltyúk állandó képződmények, azonban az axolotlon közben tett megfigyelések, ennek átalakulása bebizonyította, hogy megfigyeléseinket még egyáltalában nem tekinthetjük befejezetteknek. Ámbár a mai napig még nem figyelték meg, hogy az újabb időben nagyon ismertté vált axolotlon kívül kopoltyúkkal bíró halgőték is elveszítenék későbben azokat, azonban megfigyelték ennek az ellenkezőjét, nevezetesen azt, hogy olyan fajok, amelyek egészen bizonyosan át szoktak alakulni, néha állandóan megmaradnak lárvaállaptukban. Így de Filippi F. a Lago di Maggiore közelében egy mocsárban 50 vízigőtét talált, melyek közül csak kettőnek a szervezete volt olyan, mint a meglett állatoké, a többinek ellenben megvolt még a kopoltyúja, jóllehet nagyságuk és ivarszerveik fejlettsége tekintetében teljesen megegyeztek a meglett egyénekkel. Ez ivarérett lárvák közt hímeket és nőstényeket lehetett megkülönböztetni, egyébként azonban teljesen megőrizték a fiatal, még át nem alakult egyének sajátságait. Jullien 1869-ben egy pocsolyából a pettyes gőte négy nőstény példányát halászta ki, amelyek ivaréretteknek bizonyultak, petefészkükben érett peték voltak, s kettő közülük valóban rakott is le petéket. Négy, ugyanabból a mocsárból származó hím lárva nagyságra ugyanakkora volt, mint a kifejlett állat szokott lenni, azonban heréikben nem voltak érett hím csirasejtek, hanem csak azok anyasejtjei voltak felismerhetők. Ilyen ivarérett, ú. n. neoténiás lárvákat különböző helyekről és különféle fajokból írtak le, nálunk pl. Méhely a SzentAnna-tóból az alpesi gőte, ifj. Entz Géza pedig a lágymányosi pocsolyákból a pettyes gőte neoténiás lárváit ismertette meg.
Ami az eddig ismert mintegy 130 farkos kétéltű-faj földrajzi elterjedését illeti, már megemlítettük, hogy azok majdnem valamennyien az északibb zónák, az Óvilág északi részének és Észak-Amerikának az állatai s csak egyesek nyúlnak át egészen kivételesen a melegebb övbe is.
Az óvilági északi (palearktikus) régióban, Boulenger szerint, a valódi gőték uralkodnak, melyeknek négy faja még Afrika északnyugati részébe is átnyúlik. Az itten élők közül csak egy ázsiai faj tartozik a halgőtékhez és egy európai a proteuszokhoz. Míg azonban a terület európai alrégiójában a valódi gőtéké az elsőség, az ázsiai alrégióban, vagyis a terület keleti felében a harántfogsorúak vannak túlnyomó többségben. Minél messzebbre megyünk kelet felé, a farkos kétéltűek annál hasonlóbbakká kezdenek válni az északamerikaiakhoz, azonban azért a két területnek csak két farkos kétéltű-nemzetsége közös.
A farkos kétéltűeknek több, mint a fele az északamerikai régióban lakik, s ezek között a sziréngőte-félék csakis itt


 Brehm: Az állatok világa / MÁSODIK REND: Farkos kétéltűek (Caudata)
http://mek.oszk.hu/03400/03408/html/2005.html[2020. 10. 21. 17:20:42]
fordulnak elő. Rendkívül gazdagon vannak itt képviselve a harántfogsorú gőték és az Óvilágban csak egy fajjal képviselt tüdőtlen gőték; a halgőték, egyetlen fajt leszámítva, valamennyien Észak-Amerikában élnek, a proteuszok közül pedig az egyetlen faj, mely a krajnai barlangokban élő fajon kívül egyáltalában ismeretes, szintén Észak-Amerika lakója, ellenben a valódi gőték közül itt csak két faj fordul elő. Az afrikai és ausztráliai régióban egyáltalában nem él farkatlan kétéltű, s az indiaiból is csak kettő ismeretes, egy valódi gőte Jünnanból és a Himalájából, s egy másik, ugyanabba a nembe tartozó faj a Liu-Kiu-szigetekről, valamint egy harántfogsorú gőte a sziámi Laos hegyeiből. Tropikus Amerikából tíz, főként Spelerpes-faj ismeretes Közép-Amerikából és NyugatIndiából, sőt ennek két faja még Kolumbia, Ecuádor és Észak-Peru hegyeiben is előfordul, s végül egy Plethodonfaj Argentínából ismeretes.
Az ismert farkos kétéltűek nagyobb része egész életén át vízben él, iszapos mocsarakban, mások mélyebb tavakban, egyesek olyanokban, melyek sokszáz méterrel fekszenek a tenger színe felett. Sokuk éjjeli állat, ezek a nappalt csendesen és rejtekhelyükön meglapulva töltik el, vagy pedig a víz fenekén pihennek és tevékenységüket csak a homály beköszöntével vagy közvetlenül az eső után kezdik meg. Éppen azért nem könnyű dolog megfigyelni őket és miként a mi hazai fajaink is bizonyítják, tömegesen élhetnek olyan helyeken, ahol jelenlétüket nem is sejtjük. Azok a fajok, melyeket szárazföldieknek nevezhetünk, a nap sugarainak kevéssé kitett, homályos, nedves helyeket szeretik, tehát főképpen szűk völgyeket és sűrű erdőket, s itt kövek és ledőlt fatörzsek alá vagy lyukakba rejtőznek el. Sok vízi faj a párosodás után elhagyja a vizet, míg mások életük végéig ott maradnak. S annak ellenére is, hogy itten élnek, könnyebben lehet fölfedezni őket, mert a vízi állatok kevésbbé tesznek különbséget a nappal és az éjjel, vagy a világosság és a homály között, mint a szárazföldiek, s azonkívül a mi vízigőtéinknek levegővétel céljából időnként még fel is kell emelkedniök a víz színére, avagy a víz magasabb régióiba kell szállniok sütkérezés végett. Elterjedési területük északibb részein a többi kétéltű és hüllő módjára a tél elején megdermednek, ha pedig nyáron kiszárad a vizük, nedves rejtekhelyeket keresnek fel és ott a szárazföldi szalamandrák módjára élnek. Rájuk különösen áll az, amit föntebb a kétéltűek életszívósságáról mondottunk, ezek azok a lények, melyeknek elvesztett végtagjaik ismét kinőnek, ugyanaz a végtag esetleg többször is egymásután.
A gőték mozgását rendesen lomhának és nehézkednek mondják, ez azonban csak a fajok nagyobb részére áll. Mert sok, a Spelerpes és Chioglossa nemekbe tartozó faj olyan gyorsan tud szaladni, hogy a gyíkokat juttatja eszünkbe. Mások a tapadóujjakkal bíró gyíkokhoz (gekkók) hasonlatosan felmásznak még a függőleges vagy áthajló falakra, ha mindjárt lassan is. A vízben természetesen a vízigőték forgolódnak a legügyesebben és legkecsesebben, de azért a szárazföldi fajok is tudnak benne mozogni farkuk kígyózó mozgatása segítségével, azonban hosszabb úszás után ellankadnak és valósággal bele is fulladhatnak, s ugyanígy járhatnak a mélyebb vizekben azok a gőték is, melyek a hegyi patakok sekély vizéhez vannak szokva. Azt a hitet, hogy egyetlen farkos kétéltű sem tud fára mászni, egy északamerikai szárazföldi gőte (Autodax) döntötte meg, mert ez fán lakó állatnak bizonyult.
Táplálékuk a puhatestűek, férgek, pókok, rovarok és mindenféle más alsórendű állat sorából kerül ki. Egyik-másik kiváló ragadozó, a legtöbb annyira kíméletlen, hogy a saját fajtabeli gyengébb példányokat is minden teketória nélkül felfalja. Gyors emésztésük következtében valamennyien nagyon falánkak, azonban amilyen sokat zabálnak bizonyos időkben, éppen olyan sokáig koplalni is tudnak.
Sajátságos és éppenséggel nem egyforma ez állatok szaporodása. Voltaképpen nem párzanak, azonban némely szárazföldi szalamandra és vízigőte hímje hátulsó lábai és farka segítségével megragadja a nőstényt s kloakája nyílását azéhoz szorítva, a hím csirasejteket közvetlenül átviszi annak a testébe. Más vízigőték esetében azt látjuk, hogy a két nem a párzás idején felkeresi egymást: a hímek kergetik a nőstényeket, azután sajátságosalakú csomókban bocsátják ki magvukat s a nőstények e tokok egy részét, melyeknek nyálkaburka alakja tekintetében megfelel a kloaka üregének, együtt felveszik a kloakájukba, vagy pedig a kloakaajkak és a hátulsó lábak segítségével a csirasejtcsomót kihúzzák a nyálkaburokból s csak azt veszik fel, a burkot ellenben a vízben hagyják. A csirasejteket erre szolgáló tartályokban halmozzák fel és a petéket csak közvetlenül lerakásuk előtt termékenyítik meg, mihelyest azok elhagyták a petevezetéket, vagy még korábban, t. i. abban az esetben, ha, ami szintén előfordul, eleveneket hoznak a világra. Már Spallanzani tudta, miként azt Zeller E. megállapította, hogy bár a gőték tulajdonképpen nem párosodnak, a megtermékenyítés mégis a nőstény testén belül megy végbe, de azt nem tudta, hogy a csirasejtek miként jutnak a nőstény kloakájába. Csak 1880-ban figyelte meg pontosan Gasco, hogy a gőte és az axolotl nősténye felkeresi a hím által lerakott csirasejteket és felveszi őket kloakájába. Zeller érdeme annak a megállapítása, hogy ez a csodálatos jelenség általános érvényességű törvény a farkos kétéltűek életében.


 Brehm: Az állatok világa / MÁSODIK REND: Farkos kétéltűek (Caudata)
http://mek.oszk.hu/03400/03408/html/2005.html[2020. 10. 21. 17:20:42]
A foltos szalamandra a párzás befejeztével a vizet ismét elhagyja, de a nőstény jó idő mulva ismét visszatér oda, hogy a testében közben kifejlett fiatalokat lerakja beléje, míg az alpesi szalamandra fiataljait, melyeknek megszületésük után már nem kell átalakulniok, a szárazon szüli meg. A vízigőték ellenben petéket raknak és pedig csak keveset egyszerre s azokat ragadós nyálka segítségével vízi növények leveleire ragasztják. Tehát a legtöbb szárazföldi szalamandra életének első idejét vízben tölti el, hasonlatosan a vízigőtékhez és azt csak akkor hagyja el, mikor tüdejük már annyira kifejlődött, hogy azokon át tudnak lélekzeni.
A gőtelárva elülső lábai előbb kisarjadnak, mint a hátulsók. Nagyon feltűnő egy tapogatószerű képződmény, mely különböző fiatal vízigőtelárvák (a nálunk élők között is akadnak ilyenek) szeme alatt keletkezik és amelyet egyensúlyozó szervnek neveznek. Feladata állítólag az volna, hogy megakadályozza a lárváknak az iszapba való besüllyedését. Mivel hamarosan visszafejlődik, a négylábú lárván már semmi sem látszik belőle. A lábatlan kétéltűek tapogatóival szokták összehasonlítani.
Az alpesi szalamandra lárvája.
Nehéz lenne csak egyetlenegyet is megnevezni közülök, amely az embernek észrevehető kárt okoz. Néhány nagyobb faj apróbb halakból él ugyan, azonban ezek olyan vidékek lakói, ahol élelmüket nem lehet pénzzel mérni. Inkább hasznos állatoknak nevezhetők, mivel egész csomó olyan állatot pusztítanak el, mely vagy alkalmatlan, vagy a növényekre káros. Hogy mirigyváladékuk senkinek bajt nem okoz, jóllehet erről a legostobább meséket lehet hallani, arról későbben még lesz szó.
Ellenségeik közül nyilvánvalóan csak egyes kígyók és halak veszedelmesek rájuk. Emlősök és madarak csak a vízigőtéket eszik meg, ellenben a szárazföldieket mirigyváladékuk miatt megvetik, de egyes kígyókat és békákat még ez sem riasztja vissza. A műveletlen emberek még ma is nagyon irtóznak a szalamandráktól és rokonaiktól, de szerencsére nem igen van alkalmuk, hogy érzelmeiket tettekben is kifejezzék, amelyek rendesen az állatok elpusztítását jelentenék. A fölvilágosodott és tanult ember kineveti amazt és csak azért üldözi szorgalmasan a gőtét vagy a szalamandrát, mert kiválóan alkalmasak akváriuma vagy terráriuma benépesítésére és fogságban is évekig el lehet tartani őket.
6. Csücskösfejű békák (Ceratobatrachus Blgr.) TARTALOM 1. család: Halgőte-félék (Amphiumidae)


 Brehm: Az állatok világa / HARMADIK REND: Lábatlan kétéltűek (Apoda)
http://mek.oszk.hu/03400/03408/html/2035.html[2020. 10. 21. 17:20:53]
1. Sziréngőték (Siren L.) TARTALOM 1. család: Cecilia-félék (Coeciliidae)
HARMADIK REND: Lábatlan kétéltűek (Apoda)
FEJEZETEK
1. család: Cecilia-félék (Coeciliidae)
„Ha vannak kétéltűek, melyek megérdemlik, hogy külön rendbe soroztassanak, mondja Wagler J., akkor a lábatlan kétéltűek bizonyára ilyenek. Ámbár külsejük szerint kígyók, vagy inkább kígyó-gyíkok, belső szervezetük mégis a békákéra emlékeztető. Testük általános alkata szerint hasonlók az Amphisbenák-hoz, de első pillanatra megkülönböztethetők azoktól azért, mert testük csupasz, mert farkuk majdnem egyáltalában nincsen és kerek végbélnyílásuk majdnem a test hátulsó végén foglal helyet; testük végesvégig egyenlő vastagságú, mindkét végén letompított hengerhez hasonlít; többé vagy kevésbbé sűrűn álló, gyűrűszerű bemélyedések rovátkolják, vagy pedig teljesen egyenletes és síma és az állat életében ragadós nedvvel fedett.
„Valamennyi lábatlan kétéltűnek egyforma, üreges, az állkapocs belső oldalára erősített, erős, kúpalakú, hegyükkel kissé hátrafelé hajló fogai vannak, nyelvük pedig egész alapjával hozzánőtt a szájüreg alapjához, tehát ki nem ölthető. Fogaik az ínyükön is vannak s ezek, miként egyes halgőtékéi is, patkóalakban állanak. Nyelvcsontjuk különösen nevezetes azért, mert három ívpárból áll, ami arra utal, hogy csiraállapotukban kopoltyúik vannak s így átalakulással fejlődnek. Külső orrlyukaik fejük oldalán vagy a hegyén foglalnak helyet, a belsők pedig az ínyen nyílnak. Szemeik vagy egyáltalában nincsenek, vagy pedig teljesen elfödi őket a fej bőre, úgyhogy látásra egyáltalában alkalmatlanok. Előttük mindig egy kis lyuk látható, amelyben kitolható és behúzható, saját ideggel bíró tapogató foglal helyet. Fülei, mint a szalamandráé is, a bőr alá vannak rejtve, dobhártyája egyáltalában nincsen, mint a szalamandráé, egy kis porclemezből áll, amely a tojásdadalakú ablakon fekszik.
„Egészen különleges alkotású a koponyájuk, amennyiben felső állkapcsaik a szem tájékát, a halántékcsontok pedig a halántéküreget úgy takarják, hogy a fejoldal egyetlenegy darabból álló, pajzsalakú csonttömegnek látszik. A szemek, ha megvannak, a felső állkapcsok felső szélén lévő hosszúkás pontalakú bemélyedésben ülnek. A dobcsont behatol a többi koponyacsont közé, az alsó állkapocs két szárát elül, a csúcson porc köti össze. A tarkó izületi csuklója hosszában ketté van osztva, egészen úgy, mint a békákban.
„A hátcsigolyák nem gömbcsuklókkal ízesülnek egymással, hanem mindkét végük kivájt és a csigolyák közt elhelyezkedő porclemezek közvetítésével függnek össze egymással. Bordáiknak csak az első nyomaik vannak meg; szegycsontjuk, medencéjük és végtagjaik egyáltalában nincsenek. Tüdejük csak egy van.”
A rend felállítója, Wagler által megállapított ezek a bélyegek jórészt még ma is érvényesek, úgyhogy azokhoz csak keveset kell hozzátennünk. Tömör koponyájukon a halántékcsont és a falcsont el van választva egymástól, az ínycsontok összenőttek a felső állkapoccsal. Csigolyáik száma 300-ra is felemelkedhetik. Bal tüdejük hiányzik, májuk sok lebenyre tagolódott, a hímnek mindkét oldalon több heréje van egymás mögött, a páratlan párzószerv kitolható.
Idegrendszerükről beható vizsgálatokat végzett Waldschmidt J. Előagyuk tömörebb alkotású, mint a mi farkos kétéltűinké, és inkább a békákéval, mint a farkos kétéltűekével egyezik meg. A köztiagy és a középagy nem különül el egymástól, a kisagy, mint külön agyrész, egyáltalában nem különböztethető meg. Látó- és hallóidegük csenevész.
Fejlődésükről egészen a legújabb időig csak nagyon keveset tudtunk. Azt már Müller Johannes tudta, hogy a ceyloni gilisztagőte (Ichthyophis glutinosus L.) nyakának mindkét oldalán egy-egy kopoltyúnyílás van, amely a belső kopoltyúkhoz vezet. Ellenben a Dél-Amerika északi részében élő Typhlonectes compressicauda D. B.-nak Gervais P., és különösen Peters W. vizsgálatai szerint egyáltalában nincsen kopoltyúnyílása, viszont nagyon sajátságos kopoltyúkészüléke van ez állat lárvájának, mely lényege szerint nagyon hasonlít a tasakos béka lárvájának a kopoltyújához.


 Brehm: Az állatok világa / HARMADIK REND: Lábatlan kétéltűek (Apoda)
http://mek.oszk.hu/03400/03408/html/2035.html[2020. 10. 21. 17:20:53]
A nőstény meglehetősen kevés, de jó nagy, szikben dús petét rak, melyeket az anya kibúvásukig úgy véd, hogy körülfonja őket a testével. Egyes fajok eleveneket szülnek. A fiatalok átalakulása legnagyobbrészt már a pete belsejében folyik le; a lárvák a vízben való rövid tartózkodás, vagy mindjárt a kibúvásuk után olyan külsejűek lesznek, mint amilyenek az öregek és azután nedves földben vagy pudvás fatörzsekben élnek tovább.
A lábatlan kétéltűek hazája Afrika, Ázsia és különösen Amerika tropikus országai; az utóbbi földrészen él az ismert fajok fele. Viszont Ausztráliából és Madagaszkárból nem ismeretes egyetlen faj sem. A talajba ássák magukat, tehát a föld alatt élnek a földigiliszta módjára, azért megfigyelésük nagyon nehéz. Mivel Európába eddig még egyetlen élő példányuk sem jutott el, életmódjukat illetőleg egészen annak a kevés kutatónak az adataira vagyunk utalva, akinek alkalma volt őket hazájukban megfigyelni. Sok alfaj hangyák fészkében él, amelyekből többek között táplálkoznak is. Mozgásuk rendszerint lassú mászás. Férgekből és más apró állatokból táplálkoznak.
1. Sziréngőték (Siren L.) TARTALOM 1. család: Cecilia-félék (Coeciliidae)


 Brehm: Az állatok világa / 2. Gilisztagőték (Ichthyophis Fitz.)
http://mek.oszk.hu/03400/03408/html/2041.html[2020. 10. 21. 17:21:05]
1. Gilisztabékák (Siphonops Wagl.) TARTALOM HALAK (PISCES)
2. Gilisztagőték (Ichthyophis Fitz.)
A ceyloni gilisztagőte (Ichthyophis glutinosus L.)
Ceyloni gilisztagőte (Ichthyophis glutinosus L.).
A gilisztagőték közül a fönti fajt aránylag eléggé jól ismerjük Sarasin P. és F. vizsgálatai alapján. Hazája Elő- és Hátsó-India, Ceylon és a Nagy Szunda-szigetek. A 38 cm hosszú állat sötétbarna vagy kékesfeketeszínű s mindkét oldalán a fejétől a farkáig széles, élénk sárgaszínű sáv halad végig. Szemei feketék, keskeny, barna gyűrűvel, tapogatói fehérek.
Lárvájáról először Boulenger adott hírt. „A feje olyan, mint a halé, vagy inkább, mint az angolnaszalamandráé, s a nyelve, mint sok farkos kétéltű porontyáé, elül nagy darabon szabad. Tapogatógödre nincsen vagy ha van, közel fekszik a nagy szemhez, mely utóbbi nagyobb, mint a fejlett állaté és majdnem olyan, mint az angolnaszalamandráé. Külső kopoltyúi nincsenek, de a kopoltyúrései nagyok. Farka sokkal határozottabban lapított oldalról, mint későbben s alul-felül vitorlája van. Gyűrűi kezdetben elmosódottak és csak későbben válnak határozottabbakká. Végbélnyílása hosszanti rés.”
A Sarasin-ok, akiknek a sajátságos állat majdnem tökéletes ismeretét köszönjük, gyakran találták lapos, nedves patakpartokon, kb. egy lábnyi mélyen a gyeptakaró alatt. Itt apró kígyókból, különösen vakkígyókból és fiatal pajzsosfarkúakból, valamint földigilisztákból él. A felnőtt állat kerüli a vizet és magára hagyva, gyorsan beléje fullad. Mászás közben tapogatóival váltogatva tapogatja a földet, bőrének a váladéka mérges. Flower S. S., aki Penangban és Sziámban elevenen figyelte meg az állatot, azt írja, hogy tapogatóit szakadatlanul kitologatja és ismét behúzza, s torka is állandóan mozog, mint a békáé. Az állat nem igyekszik harapni, azonban, bár rendesen fölötte lassúmozgású lény, szükség esetén meglehetősen gyorsan tova tud kígyózni. Tapintásra egyáltalában nem érzik nyálkásnak.
A ceyloni gilisztagőte nem elevenszülő, mint több, ebbe a rendbe tartozó rokona, hanem tojásokat rak. Egyszerre 13, feltűnően nagy, 9 mm hosszú, 6.5 mm átmérőjű s mintegy 0.23 g súlyú tojást rak s azokat sajátságos módon egy csomóba rendezve, lyukban helyezi el a földben, közvetlenül a víz mellett. A tojások gondozását, hogy nedvesen tartsa őket, a nőstény végzi, szintén úgy, hogy köréjük csavarodik. Az anya által elhagyott tojások elpusztulnak.
A tojások víz felszívása révén és mert az anya teste is szállít számukra nedvességet a költés ideje alatt, kétszeres


 Brehm: Az állatok világa / 2. Gilisztagőték (Ichthyophis Fitz.)
http://mek.oszk.hu/03400/03408/html/2041.html[2020. 10. 21. 17:21:05]
nagyságnyira is megnövekedhetnek s ez időszak végén négyszer olyan súlyosak, mint kezdetben voltak.
A ceyloni gilisztagőte lárvája. A fiatalabb csira, B fiatal állat a kikelés előtt.
A mintegy 4 cm hosszú porontyok élénken mozognak a peteburkon belül, s éppen így mozog három pár vérpiros kopoltyúbojtjuk is. Rövid farkukat vitorla szegi be, s rajtuk még felismerhetők a hátulsó lábak apró kúpocska alakjában kiálló csonkjai is. Későbben elcsenevészedő szemük ekkor még nagy s így világosan felismerhető. A fiatalok külső kopoltyúikat először nyilvánvalóan levetik, azután kibújnak a petéből és a legközelebbi patakba vándorolnak, ahol 17 cm hosszúra is megnövekedhetnek. Az angolnaalakú lárvák vizet nyelnek s azt azután kopoltyúréseiken keresztül ismét kibocsátják, de időnként fel is emelkednek a víz felszínére, hogy közvetlenül is vehessenek fel levegőt. De ezenkívül vannak már tüdeik is. A lárvák bőre nagyon gazdag sajátságos érzékszervekben, azonkívül egy csőrendszer járja át, amely egyes járatai közvetítésével közvetlen kapcsolatban van a környező vízzel. E szerint a lábatlan kétéltűek fejlődése nagyon hasonlít a farkos kétéltűekéhez. Hím csirasejtjeik szerkezete tekintetében és abban, hogy a kifejlett állat véredényrendszerében egy negyedik artériaív is megjelenik, szintén azokra emlékeztetnek.
Cope E. D. mindezeket számításba véve, a lábatlan kétéltűeket egyáltalában nem tartja önálló rend képviselőinek, hanem csak a farkos kétéltűek egyik családjának, amelyeket a gőtékkel és a szalamandrákkal a halgőték családja köti össze: olyan nézet, melyet a Sarasin-ok is helyesnek találnak. Viszont Boulenger azon a nézeten van, hogy bármily nagy legyen is a lábatlan kétéltűeknek a farkos kétéltűekkel, különösen pedig az angolnagőtékkel való megegyezése, az mégsem vall azok közelebbi rokonságára.
Ámbár olyan átmeneti alakok, melyek a lábatlan kétéltűeket a Stegocephalákkal összekapcsolnák, nem ismeretesek, mégis egészen kétségtelen, hogy ezekből kell levezetnünk őket. Az a pikkelyruha, melyet egyes lábatlan kétéltűek még hordanak, nagyon élénken emlékeztet a páncélos kétéltűekére, és az alsó állkapcsukban megjelenő kettős fogsor is olyan vonás, mely megvan már egyes Stegocephalákon is. Annyi bizonyos, hogy a lábatlan kétéltűeket erősen elcsenevészedett, a Föld későbbi korszakaiban kialakult származékainak kell tartanunk valamely négylábú Stegocephalának.
1. Gilisztabékák (Siphonops Wagl.) TARTALOM HALAK (PISCES)


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
HALAK (PISCES) TARTALOM I. alosztály: Csontvértes halak (Osteichthyes)
A halak szervezete és életmódja
A halak vízben élő, egész életükön át kopoltyúkkal lélekző, pikkelyes testű és páros, valamint páratlan úszókkal ellátott gerinces állatok.
A felsorolt jellemvonások eléggé elkülönítik a halakat a gerincesek többi osztályától, bár kétségtelen, hogy vannak közöttük olyan alakok is, melyekre egyik-másik, itt felsorolt jellemvonás nem illik rá. A halak testalakja életmódjuk és mozgásuk bélyegeit viseli magán. Az igazi hal orsószerű, „halalakú”, s legjobban a torpedó alakjához hasonlít; mindkettőnek azért egyezik az alakja, mert mind a kettő a víz ellenállásának legyőzésére formálódott ki. A hal feje kúp, melynek hegyén van a száj, s éles határ nélkül megy át a törzsbe, amelynek legnagyobb kerülete a testhossz első harmadának végén van. A test ezután egyre keskenyedik egészen a függélyesen álló farokúszóig. Ez a gép hajtócsavarjának felel meg, míg az úszók főkép az egyensúlyozásra, a függélyes, vagy vízszintes irányban való kormányzásra szolgálnak. Különböző haltípusok modelljein végzett pontos mechanikai vizsgálatok, aminőket újabb időben főleg Houssay végzett, arra az eredményre vezettek, hogy a különböző haltípusok úszói a hal életmódjának és mozgási módjának legjobban megfelelően vannak kialakulva és elhelyezve. Ahol a mozgás módja megváltozik, más alakú testet találunk. Gondoljunk csak a fenéken élő halakra, aminők a ráják, felülről lefelé lapított testükkel, melynek helyváltoztatására a mellúszók és az egész test hullámos mozgása szolgál; hasonló módon mozognak az oldalt lapított testű fajok, melyeknél a hát- és alsóúszó szolgál helyváltoztatásra. Úgyszólván teljesen úszóik segítsége nélkül úsznak a kígyóalakú halak, mint például az angolna. Más típusba tartoznak ismét a csikóhalak, amelyek függőleges testtartással csupán csak hátúszójuk rendkívül gyors csapkodása által, hassal előre úsznak a vízben. Egészen sajátos viszonyok figyelhetők meg olyankor, a mikor a halak testén valamiféle rögzítőszervek fejlődtek ki, mint például a géb-félék összenőtt hasúszói, vagy némely harcsafaj megtapadásra szolgáló szívókája, vagy a gályatartóhalak fejpajzsa. Ezek mellett a főtípusok mellett a különleges alakú halak igen nagy tömegét találjuk még, mert nincsen a gerinces állatoknak még egy olyan csoportja, melyben a testalak annyira sokféleképpen módosulna, mint éppen a halaké.
Igen nagymértékben változó a halak fejének, törzsének és farkának egymáshoz viszonyló aránya. Néhol óriási a fej, melyen, mint kis függelék, fityeg a test többi része, például az ördöghalon; a kígyószerű testű halak testürege majd messzire hátranyúlik, úgyhogy alig van farkuk, másoknál megint egészen elől a kopoltyúk mögött van a végbélnyílás elhelyezve, úgyhogy a test 9/10 része a farokra esik.
A fejet a törzstől a kopoltyúrések választják el, a törzset pedig a faroktól az alfelnyílás. Az úszók elhelyezése és nagysága is igen változó. Megkülönböztetünk páros és páratlan úszókat, az előbbiek közé tartoznak a mell- és a hasúszók, az utóbbiakhoz pedig a hát-, az alsó- és a kormány- vagy farokúszó. A mellúszók mindig közvetetlenül a kopoltyúrések mögött vannak elhelyezve, a hasúszók vagy messze hátul, „hasúszós”-, vagy közvetetlenül a mellúszók mögött „mellúszós”-, vagy a mellúszók előtt a torkon, a „torokúszós halak”, vannak elhelyezve. A párosúszók ritkán érnek el tekintélyes nagyságot, csak a ráják mellúszói nőnek meg akkorára, hogy úgyszólván a test egész oldalát elfoglalják s ezekkel végzi az állat helyváltoztatását. A csontoshalakon néha hiányozhatnak a hasúszók (pl. az angolnánál, villamos angolnánál) s néha még a mellúszók is hiányoznak (pl. a murénáknál és csikóhalaknál). A csontoshalak hasúszója a szaporítószervek szolgálatába is állhat és a belső termékenyítést eszközli. A hátúszó egységes taraj alakjában végigvonulhat az állat egész hátán a fejtől a farokig, mint az anyaangolnán, vagy rövid és háromszögletes, mint a cápákon. Gyakran két részre is oszlik, amelyek közül az első tüskés, a második puha úszósugarakból áll, mint a fogason; ritkán három részre is tagolódhat, mint a tőkehalon és néha még több részre is oszlik, mint a sokúszós csukán. Némelyik csoportban az úszósugaraktól támasztott valódi hátúszó mögött még egy lágy, bőrképletszerű úszó is van, az úgynevezett zsír- vagy álúszó, például a lazacféléken. Az alsóúszó egészben véve ugyanolyan szerkezetű, mint a hátúszó, mindig közvetetlenül a végbélnyílás mögött ered, de elhúzódhat egészen a farokig is. Ritkán tagolódik két részre (tőkehal) és az elevenszülő alakokon az ivartermékek átvitelére szolgáló szervvé is módosulhat (fogaspontyok). A farok- vagy kormányúszó lehet kikanyarított, egyenesen lemetszett, vagy kidomborodó szegélyű. Kikanyarított kormányúszók felső és alsó lebenye lehet egyforma, vagy egyik nagyobb a másiknál, utóbbi esetben, vagy a felsőlebeny nagyobb, mint a cápákon és tokféléken, vagy pedig az alsó, mint a repülőhalakon.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
A halak bőrében majdnem mindig jellegzetes kemény képleteket, pikkelyeket találunk. A pikkelyek felépítésükben az egyes alosztályokban olyan nagy eltérést tüntetnek föl, hogy régebben ennek az alapján osztályozták a halakat. A porcoshalaknak plakoid pikkelyük, vagy bőrfogaik vannak. Ezek úgy keletkeznek, hogy a bőralatti kötőszövetből a felbőrbe fogszerű nyúlvány nő ki. E nyúlvány sejtjei kifelé rétegesen kemény, csontszerű anyagot, a dentint választják ki, belsejében pedig idegeket és vérereket tartalmazó üreg marad, a pulpaüreg. Kívül a dentinre különösen kemény, fényes anyag rakódik, a zománc, melyet valószínűen a hámsejtek hoznak létre. A fog végül áttöri a bőrt és szabadon kinyúlik, alján még egyideig tovább keletkezik a dentinállomány s így alaplemezt hoz létre. Ezek a plakoidpikkelyek a testen szabályos sorokban vannak elrendezve és érdessé teszik a cápák bőrét; egyes fogak hatalmas tövisekké nőhetnek meg, mint a cápák hátúszója előtti tüskék, vagy a ráják veszélyes farki tövisei. Az állat az elkopott bőrfogakat elvetéli és újakkal pótolja. Ezekkel a pikkelyekkel ellentétben a csontoshalak pikkelyei lemez- vagy pénzalakú képletek, melyeket csak a bőralatti kötőszövet hoz létre. A felbőrtől és a bőralatti kötőszövettől is körülvéve rendesen mélyebben külön pikkelytasakban, vagy ágyban feküsznek, állandóan tovább nőnek és nem újulnak meg.
A vérteshalak pikkelyei rombuszalakúak és ferde sorokban úgy helyezkednek el, hogy széleik egymás mellé kerülnek, vagy legfeljebb igen kis részben fedik egymást. A pikkely külseje kemény, fényes ganoin-anyaggal van bevonva, melynek eredete még nem eléggé ismert; talán átalakult bőrfogakból lett. Az ilyen pikkelyeket viselő halakat ganoid-halaknak mondják. Az igazi csontoshalak pikkelyei vékonyak, hajlékonyak, ferde sorokban vannak elhelyezve és széleikkel tetőcserépszerűen úgy fedik egymást, hogy az elől lévő pikkely hátsó széle takarja a hátul lévő elülső szélet. Nagy gömbölyded, símaszélű, pénzhez hasonló alakúak, s akkor síma vagy cycloidpikkelyeknek mondjuk őket, vagy pedig a pikkely szabad hátsó széle apró fogakat visel, amikor aztán fogas vagy ctenoid pikkelyeknek nevezzük. A pikkelyek körkörös, gyűrűs rétegek rárakódása útján növekednek; a meleg és táplálékot bőven adó időszakban szélesebb, télen, a koplalás idején pedig keskenyebb övek keletkeznek rajta, úgyhogy ezekből a növekedési övekből megtudhatjuk a hal életkorát. Hogy a bőrfogas plakoid pikkelyek milyen fejlődéstani vonatkozásban vannak a többi halak pikkelyeivel, azt még nem tudjuk. Néha egymás mellett is előfordul a kétféle pikkelyalak. Így a kajmánhal rombikus ganoidpikkelyén sorokban ránőtt bőrfogak vannak, némely harcsafélén pedig a valódi pikkelyek fölött a bőrben lazán elhelyezett bőrfogak találhatók. Másrészt némely halon tüskékké, tövisekké változhatnak át a pikkelyek, mint pl. a tengeri sünhalon, máskor meg nagyobb páncéllemezekké olvadhatnak össze, melyek néha az egész testet is bevonhatják, mint a bőröndhalakon. Egyes halak pikkelyei vissza is fejlődhetnek, s mélyen lesüllyedhetnek a bőrbe, mint az angolnán, vagy teljesen el is tűnhetnek, mint a harcsán.
A hal bőrének legkülső rétege a felbőr, hám vagy epidermis, mely nagy puha sejtek több rétegéből áll. Ezek között a sejtek között sok nyálkasejt is van, váladékuk okozza a hal jellegzetes sikamlósságát. A Protopterus nevű afrikai gőtehalon ez a nyálka annak az iszaptoknak a készítésére is szolgál, melyben ez a hal a forró időszak szárazságát átalussza. A hámból fejlődnek ki azok a mirigyes szervek is, melyeket sok mélytengeri halon világító szervek neve alatt ismerünk. A legegyszerűbb esetben valóságos mirigytömlő, amelynek falát alkotó mirigysejtek a vízbe kiürülő világító váladékot készítenek. Rendesen azonban zárt szervek ezek, s a világítóanyag akkor a test belsejében világít. A világítószervek rendesen igen bonyolult felépítésűek. A fénynek a test belseje felé való haladását festékburok gátolja meg, előtte pedig ezüstös, vagy színes fényvisszaverő réteg van, mely, mint a fényszóró tükre, kifelé löveli a fényt. A fénysugarak összegyűjtésére gyakran még külön lencse is van. A fénysugarak gyengítetlenül kerülnek ki az átlátszó hámon át. Sok világítószerv csak ingerekre csillan fel, mások állandóan világítanak, utóbbiak elsötétítésére különleges berendezések vannak. A világítószervek igazi jelentőségét még nem ismerjük, mert hisz ezeket a mélytengeri halakat nem tudjuk a szabadban megfigyelni, egyes ilyen szervek talán világító lámpásul, mások a zsákmány odacsalogatására, ismét mások talán az ellenség elriasztására, vagy a fajtestvérek felismerésére szolgálnak.
Valódi bőrmirigyek továbbá a méregmirigyek is, melyek a legkülönbözőbb halak testén megtalálhatók és rendesen tüskékkel, úszókkal, vagy a kopoltyúfedőkkel kapcsolatosak. A méregváladék a tüske tövén, rendesen külön méregzacskóban gyülemlik össze, s a tüskén végigfutó barázda, vagy csatorna által vezetődik el a tüske hegyéig; ha a tüskét megnyomjuk, a méreg a tüske által ütött sebbe fecskendeződik. A méreg olyanféle hatású, mint a kígyóméreg: a sebzés helyén gyulladást, s e mellett rosszullétet, szédülést, görcsöket és bénulásokat okoz. Egyes tropikus fajok mérge megöli az embert is.
A hámban és az alatta lévő irharétegben vannak elhelyezve a halak festéksejtjei. A szárazföldi ember, aki csak a


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
folyami halakat ismeri és azokat is főképp csak a vízből kivett állapotban, amikor színeiket hamar elvesztik, el sem tudja képzelni, hogy sok, főleg melegégövi hal milyen gyönyörű színekben pompázik. Kétségtelen, hogy a halak, ami színezetük pompáját és rajzolatuk sokféleségét illeti, bízvást felvehetik a versenyt a pompásszínű madarakkal és pillangókkal; a tarka apró korallszirti halakat a korallok pillangóinak is mondják. A színezet legszebb fejlettsége a magasabbrendű csontoshalak tulajdonsága, a porcoshalak, tüdőshalak, és más ősi szabású halak rendesen egyszínű, vagy legfeljebb pettyezett szürke vagy barna köntöst viselnek. A festéksejtek (chromatophorák) csak kisrészben erednek a hámból, legtöbbször kötőszöveti sejtek, melyeknek sokszorosan elágazó az alakjuk, s belsejükben szemcsék, vagy cseppecskék alakjában festékanyagot tartalmaznak. Szemcsések a fekete festékanyagok (melaninek), folyékonyak a piros és a sárga színek (lipochromok). Zöld és kék festék nincsen, ezek a színek a fekete és a többi színnek egymás fölé való rétegződéséből keletkeznek.
Korallszirti halak
Ezeken a valódi festéksejteken kívül gyakran észlelhetünk színes fémfényt a halakon: ez a pompás színezet apró guaninlapocskáknak a fénytöréséből keletkezik. Ezek a bomlástermékekből álló guaninkristálykák színes fémfényt tükröznek, ha a bőr felső rétegeiben vannak elhelyezve, mint a forróégövi tengerek korallhalain. Mélyebb rétegekben, a pikkelyek alatt helyezkednek el az ú. n. iridocyták, gyakran összefüggő ezüstös réteget (argenteum) alkotva. Ez a réteg főképpen a testoldalakon és a hason fejlett, s az ismert ezüstös színt okozza. Ez a berendezés igen fontos és célirányos, mert a hal hasa és oldalai éppúgy visszaverik a fénysugarakat, mint maga a víz, ha alulról éri felületét a fény, úgyhogy az ilyen ezüstöshasú halat az alatta álló ragadozó csak akkor látja meg, ha közvetlenül fölötte van. A hal oldalai a vízből nézve nem ezüstfényűek, hanem a környezet színeit tükrözik vissza. Ezeket a guaninkristályokat némely ponty-féle halból kivonják és műgyöngyök készítésére használják fel. Ennek a gyöngyesszenciának a készítése a Balaton gardáiból, szélhajtó küszeiből és keszegeiből minálunk is jövedelmező, s nem egy itthon megvett párizsi műgyöngynek Balatonunk halai adták kölcsön a gyöngyházfényt.
A festéksejtek kifejlődése bizonyos mértékig a fénytől is függ, s ezért marad a fenéken élő halnak alsó oldala színtelen és festéksejtmentes.
A nyelvhalakon végzett kísérlet szerint a színtelen hasoldalon is kifejlődnek a festéksejtek, ha üvegfenekű és alulról megvilágított akváriumban tartjuk őket. Ezek után természetes, hogy a sötét barlangokban élő halak teste teljesen színtelen. A sötét tengermélységekben is találunk ilyen fehéresen áttetsző testű halakat, de a legtöbb mélytengeri hal színe fekete, ami talán azzal magyarázható, hogy egy kis fény mégis csak eljut odáig is, vagy pedig, hogy a halak feljönnek néha magasabb vízrétegekbe. A fényerősség csökkenése ugyanis sötétebb színeződést vált ki a halakon, amiről akváriumi halainknak éjjel való megfigyeléséből is meggyőződhetünk.
Ezzel aztán el is jutottunk sok halnak ahhoz a nevezetes tulajdonságához, hogy színét változtatni képes. A színváltozást a festéksejtek kitágulása vagy összehúzódása hozza létre, így lehet a színváltozás egyöntetű vagy egyes foltokra kiterjedő. Néhol a színváltozás gyorsan, más esetekben csak órák leforgása alatt megy végbe; okozhatják külső tényezők, mint lehűlés, vagy belsők, pl. betegség, éhezés, ijedtség stb. Külön befolyást gyakorol rája az ívási izgalom. Íváskor a halak színei, különösen a tejesen (hím) mind élénkebbek, gyakran új színek is jelentkeznek ilyenkor; a halak „nászruhát” öltenek. Újabban kétségbevonják, hogy a pompás nászruha az ikrásra (nőstény) vonzóan hatna, mert a halak a színeket nem úgy látják, mint mi, s maga a fény olyan változó mennyiségben jut be a vízbe, hogy a színek nem lehetnek olyanok a víz alatt, mint a levegőben.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Fontos azonban, hogy sok hal színében teljesen alkalmazkodik az aljzat, a környező fenék színéhez. Régóta tudjuk, hogy sötét vizekben élő pisztrángok sötétebb színezetűek, mint a világos, homokos fenekű, apró patakokban élő társaik; tengeri csikó- és tűhalak a tengeri moszatok színeivel teljesen megegyező színűek s az egyes példányok színe mindig alkalmazkodik annak a környezetnek a színéhez, melyben élnek. A halak színváltozásának tüneményét a tengeri nyelvhalakon vizsgálták meg, mert ezek a halak néhány óra alatt a legkülönfélébb fenékszínekben tökéletesen alkalmazkodnak; a színváltoztatás képessége a látáshoz van kötve, mert a kísérletben megvakított halak nem alkalmazkodnak a környezet színeihez. A szemből jövő ideginger az agyvelőbe, onnan pedig az úgynevezett autonóm idegrendszerbe s abból a bőr festéksejtjeibe jut. Ezt az érdekes tulajdonságot számos, a legkülönbözőbb csoportokba tartozó halon megfigyelték és leírták már.
Ha a halak testének belső szerkezetét kissé megvizsgáljuk, a gerincesekre jellemző szerveket bennük is megtaláljuk. Így megleljük a tengelyvázat, melynek belsejében mindig fellelhetők a régi gerinchúr maradványai. A tüdőshalakban és porcos vérteshalakban mindvégig megmarad, csak újabb vázrészek telepednek rája, az ú. n. alsó és felső ívszárak. A felső ívszárak külső végükön mindig érintkezésbe lépnek egymással és ilyen módon csatornát alkotnak, melyben a gerincvelő fut végig; az alsók csak a faroktájékon zárulnak csatornává, melyben a farok nagy vérerei haladnak végig, de az alsó ívek a törzsön nem zárulnak össze, hanem a bordákkal ízesülnek.
Az összes többi halban a gerinchúrt csontosodó csigolyák nyomják el többé-kevésbbé, melyek az ívszárakkal szoros összeköttetésbe lépnek. A csigolyák mindkét oldalról vájt (amphicoel) korongok s az elülső és hátsó csigolyavájulatban, továbbá a csigolya közepében levő szűk csatornában megmarad a gerinchúr állománya, amely ilyen módon rózsafüzérszerű alakot nyer. A kétoldalról vájt csigolya jellemző a halakra, ez alól kivételt csak a vértescsuka (Lepidosiren) alkot. Az egységesnek látszó csigolyatest tehát sok részből összetett képlet, melyhez még járulékos csontok is jöhetnek, így a felső és a farokban levő alsó ívszárak összekötésére páratlan tövisnyúlvány járul, oldalt pedig a csigolyatestből előre is, hátra is egy-egy ízülési nyúlvány (zygapophysis) nő ki, melyek segítségével a szomszédos csigolyákkal mozgékonyan ízesül. Különálló függelékei végül a bordák is, melyek a csigolyatest alsó oldalaiból kiindulva, a testüreget ölelik körül. A porcoshalakban a bordák helyett ú. n. felsőbordák vannak, melyek az oldalizom belső és külső rétege között vannak elhelyezve.
A halakból általánosan ismert szálkákat nem szabad a bordákkal összetéveszteni, mert a szálkák az izomnyalábokat elválasztó kötőszöveti választófalakban keletkezett elcsontosodások.
Az említett vázrészek a halak egyrészében porcosak maradnak, másokban később a porc helyén csontszövet fejlődik. Ennek az alapján szokták a halakat két nagy csoportba osztani, melyek közül az elsőbe, a porcoshalak (Chondrichthyes) közé a cápák, a ráják és a macskahal-félék, a másodikba pedig, a csontoshalak (Osteichthyes) közé az összes többi halak tartoznak. E két nagy csoport egyéb bonctani sajátosságokban is eltér egymástól.
A gerincoszlop elülső végéhez csatlakozik a koponya. A porcoshalak és a csontoshalak koponyája igen különbözően fejlett. Szemléljük meg először egy porcoshalnak, egy cápának a fejvázát. A porcoshalak igen egyszerű szerkezetű agykoponyája (cranium) elől csúcsban (rostrum) végződő, zárt tok, mely az agyvelőt teljesen körülveszi, de hátul kerekded nyílást visel, ez az öreglyuk (foramen magnum), amelyen át az agyvelő a gerincvelőhöz csatlakozik. Az agytokjával dudoros porcrészek függenek össze, melyek a szagló-, a látó- és a hallószervet veszik körül. Az agykoponya alatt helyezkedik el az arckoponya vagy zsigerváz, mely tagolt ívekből áll. Az első két erős, fogakat viselő porclécből áll, melynek felsőrészét palatoquadratumnak, alsórészét pedig Meckel-féle porcnak hívják; e két rész ízesül egymással. Ezekből a részekből áll a cápák állkapcsa, mert az előttük levő apró ajakporcokkal nem bír harapni. A második zsigerív a nyelvív, amely szintén két részből áll. Ezek közül a felső egyrészt a koponyával, másrészt a palatoquadratummal ízesül, s mint az állkapocs függesztőkészüléke, mozgékonyan erősíti a koponyához. A cápákon ezután öt kopoltyúív következik, melyek mind többtagú porclécből állanak s amelyeken a kopoltyúrések falát porctüskék feszítik ki.
Ezek az egyszerű viszonyok igen bonyolultakká válnak a csontoshalak koponyáján, mert számos csontlemez fejlődik ki, melyek a porcot többé-kevésbbé elnyomják, de nem olvadnak össze nagyobb csontokká, mint a magasabbrendű gerincesek koponyáján s a porcoskoponya egyrésze szintén mindig megmarad. A csontok vagy kívülről telepednek rá a porcra, - fedőcsontok - a kötőszövetben keletkeznek és talán módosult pikkelyeknek felelnek meg, vagy pedig a porcszövetnek csontszövetté való átalakulása folytán magában a porcban jönnek létre.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Ha először az utóbbi módon keletkezett csontokat vizsgáljuk, - az ilyen csontokat elsődleges csontoknak mondják, - az öreglyuk körül egy alsó, egy felső és két oldalsó nyakszirtcsontot (occipitalia) találunk. A nagy labirintust magába foglaló hallószerv beborítására számos hallócsont fejlődik, melyek közül a legfontosabb a sziklacsont (prooticum). A koponya közepének alapján kialakul az ékcsont (basisphenoideum), s mellette kétoldalt az elülső és a hátsó szárnycsont (orbito et alisphenoideum). Az orrtájékon kialakul egy középső és két oldalsó rostacsont (ethmoidea). Másodlagos, vagy fedőcsontok alakjában megleljük a koponyán elől az orrcsontokat (nasalia), a homlokcsontokat (frontalia) és a falcsontokat (parietalia). A fültájon foglal helyet a hátsó homlokcsont (postfrontale seu sphenoticum) és a pikkelycsont (squamosum seu pteroticum). A koponya alapján helyezkedik el a mellékalapcsont (parasphenoideum) és az ekecsont (vomer).
Az arckoponyán is számos elcsontosodás észlelhető. Az első ív porcából keletkezik a szájpadláscsont (palatinum) és a szárnycsontok (pterygoidea), valamint a kockacsont (quadratum). Mint fedőcsont kialakul a felső állkapocs (maxillare) és a közti állkapocs (intermaxillare seu praemaxillare), amelyek a szájat körülveszik. A Meckel-féle porchoz is számos fedőcsont járul, amelyek közül a legfontosabb a fogcsont (dentale), amelyből a fogakat viselő alsó állkapocs lesz és az ízületcsont (articulare). A nyelvívporc felső részéből kialakul a hyomandibulare, amely egy köztescsont (symplecticum) közbeiktatásával a négyszögcsontot összeköti a koponyával. A nyelvívporc többi részéből lesznek a nyelvcsontok (hyalia), amelyek a torok felé a nyelvalapcsonttá (entoglossum) egyesülnek. A nyelvíven lévő sugaras porcokból pedig kialakulnak a kopoltyúbőrsugarak (radii branchiostegi). A kopoltyúporcokból a megfelelő csontok lesznek (branchialia), a négy első kopoltyúív felső darabjait pedig felső garatcsontoknak (ossa pharingealia superiora) nevezik, a csökevényes ötödik kopoltyúívből az alsó garatcsontok (O. ph. inferiora) alakulnak ki.
Ezeken a csontokon kívül még számos fedőcsont fejlődik ki a halak koponyáján, így főleg abban a bőrredőben, mely a kopoltyúkat elfödi, a kopoltyúfedőcsontok (opercula) alakulnak ki, amelyek között egy elsőt, egy középsőt, egy alsót és egy hátsót szokás megkülönböztetni. Külön csontok fejlődnek ki az oldalszerv mentén, melyek közül legfontosabbak a szemalatti csontok (suborbitalia). Némely halon még torokcsontok (jugularia) is vannak.
A páratlan úszók vázrészei a porcoshalak hát- és hasúszóiban háromtagú porcos úszósugarakból (radialia) állanak, amelyekhez kifelé szarúfonalak csatlakoznak. A csontoshalak páratlan úszóit a radialiákból lett hegyes, lapos, késalakú csontok, az úszósugártámasztók erősítik oda a csigolyák tövisnyúlványaihoz, ezekhez csatlakoznak kifelé a szarúsugarakat helyettesítő, fedőcsontokból lett, karcsú, tűalakú, tagolt, tagolatlan vagy elágazó, s az úszósugártámasztóval mozgékonyan ízesülő úszósugarak. A farokúszó sugártámasztócsontjai összenőttek az utolsó farkcsigolyák felső és alsó tövisnyúlványaival.
Ritka az az eset, hogy a farokúszó felső és alsó része egyforma s közöttük középen helyezkedik el a gerincoszlop farki része, mint pl. a tüdőshalakon. Az ilyen farokúszót valóban részarányosnak (diphicerk) mondjuk. A legtöbb halon a gerincoszlop vége felfelé kanyarodik, úgyhogy a farokúszó legnagyobb részét az alsó sugarak alkotják. Ha a részaránytalanság kívülről is látszik, mint a cápákon, vagy a tok-féléken, úgy a farokúszót részaránytalannak (heterocerk) mondjuk, de ha kívülről részarányosnak tűnik fel, csak a csontvázon ötlik szembe a részaránytalanság, mint a legtöbb csontoshalon, szemre részarányosnak (homocerk) mondjuk a farokúszót.
A halak páros végtagjait, a mell- és a hasúszókat külön függesztőkészülék, a vállöv és a medenceöv köti a testhez. A porcoshalak vállöve közvetlenül az utolsó kopoltyúív mögött helyezkedik el, s egy-egy ívalakú porclécből áll. A két oldal vállöve a középvonalban alul izomszalagokkal van összekötve. Az ívek domború oldalának közepén minden oldalon három-három porcdarab ered (basalia). Ezekhez sorakoznak kifelé a nagyszámú, karcsú, ívelt porcpálcikák, az úszósugarak (radialia), s végül az úszó legkülső bőrszegélyét vékony szarufonalak támasztják meg. A medenceöv egy-egy rövid zömök porcdarabból áll, mely a kloákanyílás előtt foglal helyet. Ehhez egyetlen alapi léc ízesül, mely az úszósugarakat viseli. A csontoshalak vállöve sok egyes csontból áll, melyek részben porcos alapon fejlődtek ki, mint a lapockacsont (scapula) és hollócsőrcsont (coracoideum), részben pedig, mint fedőcsontok, a kulcscsont (clavicula) és felső kulcscsont (supraclavicula) alakulnak ki. A medenceöv, amely csak a Protopterusról hiányzik, két egyszerű szerkezetű csontlécből áll, melyek a test izomzata közé nyúlnak be. Ebbe a csontba beleolvadtak a radialiák belső csontjai, míg a külső sor néhány csontja megmaradt. Ezekhez ízesülnek az úszósugarak.
A csontokat erős izmok mozgatják, amelyek különösen a test oldalain jól fejlettek; izmok mozgatják a helyváltoztatás szervét, a farkat is. Az izomzat mindegyik oldalon felső és alsó izomkötegben van egyesítve,


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
amelynek rostjai kúpalakban rendeződnek el. Ezek a kúpok, mint a papiroszacskók, egymásba vannak dugva és kötőszöveti részek által vannak egymástól elválasztva. Metszetben tehát közös középpontú gyűrűket kapunk, amint azt a hal testének metszetén mindenki látta már.
A sügér csontváza. (Cuvier nyomán.) 1 = homlokcsont; 2 = elülső homlokcsont; 3 = rostacsont; 4 = hátulsó homlokcsont; 5 = alsó nyakszirtcsont; 6 = ikcsont; 7 = falcsont; 8 = felső nyakszirtcsont; 9 = külső nyakszirtcsont; 10 = oldalsó nyakszirtcsont; 11 = az ikcsont nagy szárnya; 12 = csecscsont; 13 = sziklacsont; 14 = az ikcsont szemgödri nyúlványa; 15 = elülső ikcsont; 16 = ekecsont; 17 = köztes állkapocscsont; 18 = felsőállkapocs; 19 és 19' = szemgödörcsontok; 20 = orrcsont; 21 = halántékpikkely; 22 = szájpadláscsont; 23 = halántékcsont; 24 = harántcsont; 25 = belső szárnycsont; 26 = járomcsont; 27 = dobcsont; 28 = fő kopoltyúfedőcsont; 29 = a nyelvcsont szarva; 30 = elülső kopoltyúfedőcsont; 31 = kapocscsont; 32 = alsó-; 33 = középső kopoltyúfedőcsont; 34 = fogascsont; 35 = csukócsont. aaa = csigolyák; b = összenőtt farokcsigolyák; ccc = harántnyujtványok; dd = összenőtt harántnyujtványok; ee = bordák; ff = szálkák; gg = felső ívszárak; hhii = a hátúszó támasztói; kkll = a hátúszó tüskéssugarai; mm = a 2-ik hátúszó puha sugarai; nn = a farokúszó tüskés-; o = farokúszó puhasugarai; pp = alsó ívszárak; qq = az alsóúszó támasztói; r = az alsóúszó tüskéssugarai; s = az alsóúszó puhasugari. AB = a két részre osztott lapockacsont; C = felső karcsont; D = orsócsont; E = singcsont; F = 4 kéztőcsont; G = a singcsonthoz csatlakozó úszósugár; H = osztott úszósugarak; JK = a vállöv alkotórészei; L = a hasúszó függesztője; M = a hasúszó tüskés-; N = a hasúszó puhasugara.
A halak között vannak olyanok, melyek villamos szervekkel vannak felfegyverkezve. Ezek a szervek átalakult izmokból lettek; az izomszövet elpusztul, s helyét kocsonya foglalja el; az idegvégződésekből hatalmas villamoskorongok keletkeznek, melyek, mint a Volta-féle oszlopban, egymásután sorakoznak, s hatásuk összegeződik. Némelyik hal olyan erős villamos ütéseket tud adni, hogy velük pillanatokig az embert is meg tudja bénítani, s kisebb vízi állatokat megölhet. Ezt a képességüket úgy védelmi, mint pedig támadófegyverül használhatják fel ezek a halak.
Idegrendszerük agyvelőből és gerincvelőből áll. Az utóbbi, mint egyenletes zsineg, végigvonul a gerinccsatornában, s belőle szabályos sorrendben lépnek ki kétoldalt a gerincagyi idegek. Az agyvelő aránylag kicsiny és gyengén fejlett, de azért a jellegzetes öt rész megkülönböztethető rajta. Az előagyon a két félteke gyengén fejlett, amely a magasabbrendű szellemi működés székhelye, legjobban a középagy és a kisagy van kifejlődve, amely az úszásnál szükséges egyensúlyozást végzi. Az agy elején, különösen a cápákon, igen hatalmasan fejlett a két szaglókaréj. Az egész agy a koponyaüregben van elhelyezve, melyet azonban nem tölt ki, a hézagok kocsonyás zsiradékkal vannak tele.
A halak tapintószerve jól fejlett. Félgömbalakú érzékbimbók, idegbimbók alakjában a bőrben szétszórtan s nagyobb számmal az ajkakon, bajuszokon stb. találjuk ezeket az érzékszerveket, amelyek a felbőr kis dudoraiban levő, sörtét viselő érzéksejtekből állanak. A tapintószervek különösen a sötét barlangokban élő halakon fejlettek hatalmasan, ott ugyanis az elvesztett látószervet is pótolják. Hasonló felépítésű tapintószervek vannak a hal testének belsejében is, főleg az úszóhólyag falában, ahol valószínűen a víznyomás változásával létrejött feszülést érzékelik. A tapintószervekhez igen közel állanak az oldalvonal érzékszervei. Az idegbimbók az oldalvonalat alkotó csatorna belsejében vannak elhelyezve. Az oldalszervnek a fejen és a testoldalakon lefutó csatornája nyálkával van telve s kis nyílások útján közlekedik a környező vízzel. Egyoldalról jövő nyomásváltozás, aminőt pl. a test mellett elúszó másik hal okoz, vagy aminő akkor keletkezik, ha maga a hal szilárd test mellett úszik el, ílymódon érzékelhetővé válik. Az oldalszerv segítségével érzi meg tehát a hal a víz mozgását, a mozgó testek víznyomását s az útjába kerülő akadályokat és idejében kikerülheti azokat. Ha ezek az oldalszervek igen tökéletesen fejlettek, mint pl. sok mélytengeri halon, könnyen elképzelhető, hogy helyettesíthetik a hiányzó szemeket is. Igen hatalmasan fejlettek ezek a szervek némelyik fogasponty fején is, de hogy szokatlan fejlettségük milyen célt szolgál itt, azt még nem tudjuk.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Ugyancsak a vízben való tájékozódásra s a test helyzetének meghatározására szolgálnak az egyensúlyozás szervei is, melyek a belső fül hatalmasan fejlett, félkörös ívjárataiban székelnek. A labirintus ívjáratai folyadékkal (endolympha) vannak kitöltve, de van bennük két hallókövecske is, melyek a hal változó testállásánál más és más helyen nyomják a járatok falát kibélelő érzéksejteket. Ez tehát nem halló-, hanem helyzetérzőszerv, mely arról tájékoztatja a halat, hogy teste milyen helyzetet foglal el a térben. Hangokat a halak nem hallanak; csak a törpeharcsáról sikerült eddig hangok meghallását is kimutatni, de a halak az erős hangokat a víz rezgéséből megérzik. Ezzel aztán jól megegyezik az is, hogy a halak némák. Vannak ugyan közöttük néhányan, melyek recsegő, morgó vagy visító hangokat (pl. a réti csík) tudnak adni, legtöbbször csontrészeiknek egymáshoz való dörzsölése vagy úszóhólyagjuk rezgetése által, de hogy ezeket a hangokat észreveszik-e a többi halak s jelzéseknek vagy az ivarok feltalálásának szolgálatába állítják-e őket, arról semmit sem tudunk.
A szagló- és az ízlelőszervek alig fejlettek, még talán legjobban a cápák rendelkeznek velük. Ha a medence fenekén nyugodtan heverő cápának úgy, hogy ne lássa, eledelt szórunk a vízbe, egy idő mulva nyugtalankodni kezd, ide-oda úszkál, mintegy keresve, míg meg nem leli a neki szánt falatot. A vak cápa is éppígy tesz. A csontoshalak azonban általánosságban, úgylátszik, szemeik elvesztése után, már nem lelik meg a táplálékot, legfeljebb tapintószervük segítségével. A szaglás szerve az orrüreg, amely mindkét oldalt két nyílással nyílik. Csak a tüdőshalak orrüregének van belső nyílása is, amely a garattal összeköti. A halak szemét általánosan a lapos szaruhártya és a nagy, gömbalakú szemlencse jellemzi. A lencse alakja nem módosulhat, a hal tehát szemét különböző távolságban levő tárgyak látására nem tudja a lencse domborulatának változtatása által beállítani.
A halak szeme közeli látásra van beállítva, hiszen mintegy 10 m-nél távolabbra a vízben úgysem lehet látni, de a hal szeme nyugalomban csak 1 m-ig lát. Van azonban a halak szemében olyan berendezés, mely bizonyos határig távollátásra alkalmassá teszi a hal szemét. A szemlencséhez ugyanis egy izom nőtt hozzá (campanula Halleri), mely az egész lencsét befelé tudja húzni, úgyhogy a lencse és a recehártya közötti távolság megkisebbedik. A szembogár nagy, a gyakran szép, fémes színekben pompázó szivárványhártya mozdulatlan. Az utóbbi időben Hess vizsgálataival kapcsolatban sokat vitatkoztak az állatok szín- és fénylátása felett. Hess szerint a halak nem látják a színeket, mert kísérleteiben a halak éppúgy viselkedtek, mint a színvak emberek. Más életbúvárok, pl. Frisch, kétségbevonják ezt. A halak recehártyájában megvannak az érzéksejtek között a csapocskák, amelyeket más gerinces állatok szemében a színek látására valóknak mondunk s így lehet, hogy a halak is láthatják a színeket, bizonyos azonban, hogy mélytengeri halak szeméből hiányzanak a csapocskák, hisz a mélységben színeket úgysem láthatnak a fény gyengesége miatt. Hogy maga a víz hogyan befolyásolja a színek érzékelését, az még ma sincs kellően megvizsgálva. Olyan halak szeme, melyek sötét helyeken, barlangokban vagy nagy mélységekben élnek, vagy amelyek állandóan iszapos vízben tartózkodnak, mint a harcsa, elsatnyúl.
A fényviszonyokhoz való alkalmazkodás szép példáját nyujtja sok mélytengeri hal csőszerűen kiemelkedő „távcsőszeme”. Brauer vizsgálatai szerint az ilyen szemek igen jól ki tudják használni a fény csekély mennyiségeit is. Némely mélytengeri hal lárváján nyélenülő szemek fejlődnek.
A halak bélcsatornája a szájnyílással kezdődik, mely a porcoshalakon keresztben áll és lefelé nyílik, a csontoshalakon pedig igen sokféle állású lehet. Rendesen csúcsbanyíló és egyenes metszésű, gyakran fölfelé nyíló, főleg az olyan fajokon, amelyek táplálékukat a víz felszínéről szedik össze, néha kinyujtható, mint az ajakoshalakon, máskor csőszerű, mint a tengeri csikóhalon, vagy krokodílus-szájszerű, mint a kajmánhalon. A száj belsejében levő fogak szerkezetükben megegyeznek a cápák bőrfogaival, s vagy lazán ülnek az ínyben, vagy szilárdan odanőttek a szájat határoló csontokhoz, csak kivételesen vannak fogmederszerű mélyedésben; ha elkoptak, újakkal pótoltatnak, csak a tüdőshalak fogazata állandó és nem pótoltatik. Az állkapcsokon kívül a szájüreget alkotó minden csonton is lehetnek fogak, igen gyakoriak a szájpadláson és az ekecsonton. A fogak alakja igen sokféle lehet. A ragadozó halaknak erős, néha mozgatható, kampós, hátrahajló fogófogaik vannak, apró lényekből táplálkozó halak fogai aprók és sűrűen állók, kefe- vagy bársonyfogazatot alkotva, a növényevő halaknak ékalakú és lapos őrlőfogaik vannak. Néha több fog összeolvadásából foglemezek keletkeznek, mint például a papagájhalakon. Fontos szerepet játszanak a garatfogak is, amelyek a 2-4-ik kopoltyúív felső végén és az 5. kopoltyúíven egymással szemben vannak elhelyezve és a táplálékot a garatba való belépésekor felaprítják.
Nem valódi fogak az úgynevezett kopoltyúfogak, vagy kopoltyútüskék, melyek a kopoltyúívek sorokban elhelyezett tüskeszerű kinövései, s mint a fésű fogai, elzárják a kopoltyúnyílásokat, hogy a lélekzővizzel bekerülő apró szervezeteket kiszűrjék a vízből. Ez a berendezés főleg olyan fajokon fejlett szépen, melyek


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
planktonszervezetekből élnek.
A szájnyílásból tölcséres garat vezet a gyomorba, amely azonban nem különül el mindig élesen, s gyakran nincs meg a gyomorban a sósavat és pepszint elválasztó jellemző mirigyeshám sem. Legtöbbször jólfejlett a gyomor végén egy gyűrűs záróizom, a gyomorcsukó (pylorus). A gyomor mögött kezdődik a középbél, melybe a máj és a hasnyálmirigy torkollik. Mindkettő jólfejlett; a máj rendesen több lebenyből áll, s van jólfejlett epehólyagja is, a hasnyálmirigy ellenben gyakran a májba, vagy a bél falába van beágyazva. Szorosan a gyomorcsukó mögött helyezkednek el sok halon a nyomóbélfüggelékek, néha csak kevés, néha, mint a makrahalakban mintegy 200 darab. Ujjalakú, vakbélszerű, üres, külső végükön zárt csövek ezek, melyek az emésztés és a folyékony táplálékpép felszívásának munkáját végzik. A csontoshalak középbelének nyálkahártyája hálószerűen redőzött. A porcoshalakon és a tokféléken, valamint a tüdőshalakon is, helyette csavarmenetes redő nyúlik be a bél belsejébe, mely a táplálékot a bélben hosszabb út megtevésére kényszeríti s így jobb kihasználását biztosítja. A középbél rövid, tág végbélben folytatódik, mely a csontoshalakon külön nyílik, a porcoshalakon ellenben kloakát alkotva, a kiválasztó- és az ivarszervekkel közös nyílása van. A bél hossza a tápláléktól függ és igen különböző lehet: mint általában, úgy itt is, a növényi táplálékkal élők bélcsatornája hosszabb, s gyakran sokszorosan hurkolt, a húsevők bele ellenben rövid és egyenes lefutású.
A halak lélekzése legtöbbnyire kopoltyúk segítsége útján történik. Ezek lágy, vérbendús bőrredők, melyek a kopoltyúíveken vannak elhelyezve s a szájon át felvett és kopoltyúréseken át távozó víz állandóan körülmossa őket. A porcoshalak kopoltyúrései külön-külön nyílnak, a csontoshalak kopoltyúrései ellenben a kopoltyúfedő által fedett üregbe, a kopoltyúüregbe torkollanak. A kopoltyúfedő hátulsó végén nyílás van; ez a nyílás gyakran keskeny hasadék is lehet. Rendesen öt kopoltyúrés van, de némelyik cápán van hat, vagy hét is. A porcoshalaknak, a tokoknak és a sokúszóscsukáknak még egy nyílásuk, úgynevezett fecskendőnyílásuk is van, amely a nyelvív és a kopoltyúív között levő csökevényes nyílás. Az első négy kopoltyúíven foglalnak helyet a kopoltyúlemezkék, rendesen kettős sorban; az utolsó kopoltyúív nem visel kopoltyúkat; a kopoltyúk száma azonban négy párnál kevesebb is lehet. A fecskendőnyílásban is van rendesen egy csökevényes kopoltyú, sőt lehet ilyen a nyelvíven is. E két kopoltyúnak nem nagy szerepe van a lélekzésben.
Némelyik hal lélekzésére felhasználhatja a körlég levegőjét is, s a gázcsere ilyenkor a száj, vagy a bél nyálkahártyáján át történik, mint a mi réti csíkunkon, vagy pedig külön lélekzőzsákok fejlődnek, mint a kopoltyúüreg kitüremlései. Különösen jólfejlett ez a berendezés a labirintus-halakon, s némely harcsafélén. A tüdőshalak azért kapták nevüket, mert úszóhólyagjukat éppúgy használják, mint a magasabb gerincesek tüdőiket. A tüdőshalak úszóhólyagja érhálózattal ellátott válaszfalakat, redőket visel.
A halak úszóhólyagja, amely elhelyezésében a tüdőhöz hasonlít, a vízben való lebegést, a fajsúlyváltoztatást szolgálja. Az úszóhólyag megnagyobbítása, vagy kisebbítése által a hal teste megváltoztathatja fajsúlyát, s minden mechanikai úszómozgás nélkül mélyebbre süllyedhet, vagy felemelkedhet a vízben. Az úszóhólyagot vagy levegővel töltik meg a halak, ha e szervük járata összefügg garatjukkal, vagy pedig a vérükből oxigént választanak ki, amellyel az úszóhólyagot megtöltik, s azt onnan ismét fel is szívhatják. Ezt a célt szolgálják az olyan halak úszóhólyagjának falában, melyek légjárattal nem rendelkeznek, azok a hajszáledénygomolyagok, melyeket piros testnek nevezünk. Sok hal úszóhólyagja kiöblösödések útján, vagy apró csontocskák láncolata segítségével, összeköttetésben áll a belsőfüllel is. Ez a berendezés úgy működik, mint a barométer, amely az állatnak tudomására adja a változó víznyomás nagyságát, amelyet az úszóhólyag kisebb, vagy nagyobb feszültsége árul el. Sok halból, így a legtöbb mélytengeri halból, teljesen hiányzik az úszóhólyag, másoknál viszont kiöblösödésekkel van ellátva, vagy pedig kamrákra tagolva, amelyek részben hangadásra is szolgálnak.
A halak ereiben, ritka kivétellel (az angolna lárvái) pirosszínű vér kering, amelyet egy kamrából és egy pitvarból álló szív tart mozgásban. Ott, ahol a szívkamrából a nagy osztóértörzs kilép, a porcoshalak testében izmos duzzanat van, ez az osztóeres kúp (conus arteriosus), amelynek belsejében több sor félholdalakú billentyű foglal helyet, amelyek a vér visszafelé való áramlását meggátolják. A tüdőshalak, a tokfélék és a sokúszóscsukák testében ez a kúp csak gyengén fejlett, a csontoshalakban pedig egy kivétellel (Albula) teljesen hiányzik, de helyét az osztóértörzs alsó, kiduzzadt része, az osztóeres gumó (bulbus arteriosus) pótolja.
A szívből kilépő vér a nagy osztóeres törzsbe kerül, amely a kopoltyúkban megfelelő számú ágra oszolva, a kopoltyúkban hajszálérhálózatot hoz létre, amelyben a vér a kopoltyúnak a vízzel érintkező falán keresztül ellátja magát a vízben mechanikailag lekötött oxigénnel. Az artériássá vált vér azután nagyobb erekben gyülemlik össze,


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
amelyek a nagy hátoldali artériába, az aorta dorsalisba juttatják, amely megfelelő ágakra bomolva az egész testbe elszállítja. Itt leadja a vér az oxigént a szerveknek, s felveszi a bomlástermékeket. Ezután a szív felé futó gyüjtőerekbe, vénákba gyülemlik ismét össze, közben még átszűrődik a vesében, hogy ott leadja nitrogénes bomlástermékeit. Hajszáledényhálózatot alkotnak a májban a bélből jövő erek is, hol a bélből felvett táplálék egyrészét további feldolgozás és raktározás céljából átadják.
A kopoltyúkkal lélegző halak szíve tehát vénás vért tartalmaz; a levegőt lélekző alakoknál, a tüdőshalaknál a szív szerkezete a kétéltűekéhez közeledik.
A halak veséi hosszú, lapos szalagok alakjában a gerincoszlop két oldalán húzódnak végig. Nagyszámú tekervényes vesecsatornácskákból állanak, melyek az ébrényben a testüregbe nyílnak, de ezek a nyílások kifejlett korban elzárulnak és a bomlástermékek kiválasztása a vérből történik meg. E célból vérerek járulhatnak a vesecsatornácskákhoz, melyek ott hajszáledénygomolyt alkotnak, az úgynevezett Malpighi-féle edénygomolyt. A vesék kivezető csatornái a végbélnyílás mögött nyílnak, s torkolatuk előtt néha húgyhólyaggá tágulnak.
A halak általában véve váltivarúak. Ivarszerveik rendesen páros elrendeződésűek, s csak ritkán olvad a két ivarmirigy páratlan tömlővé össze. Az ivarmirigyek a testüregben a gerincoszlop két oldalán, a hátoldalon vannak elhelyezve.
Az ivarmirigyek a legtöbb valódi csontoshal testében egyenesen folytatódnak a pete-, illetve ondóvezetékben, melyek a húgyvezetékkel közös nyíláson, az úgynevezett „huggyón” nyílnak a végbélnyílás mögött elhelyezett szemölcsszerű kiemelkedésen. Némelyekben, pl. a lazacokban, az ivarvezetékek elsorvadnak s az ivartermékek a hasüregbe kerülnek és a hason lévő páros nyíláson át ürítődnek ki. A porcoshalak hím ivarterméke az ú. n. összekötőcsatornácskák útján a vesékbe jut s ugyanolyan úton üríttetik ki, mint a vizelet. A peték, amelyeket ikráknak nevezünk, a testüregbe kerülnek s külön kivezetőcsövön, a Müller-féle vezetéken át ürülnek ki. Az ősibb szabású csontoshalak ivarszervei részben a cápákéhoz, részben a fejlettebb csontoshalakéhoz hasonlít. A női ivarnyílás néha tojócsővé nyúlik, legjobban látható ez a szivárványos öklén. Elevenszülő halakon a belső termékenyítést eszközlő szervek is fejlődnek, melyek a porcoshalaknál a hasúszóból, a csontoshalaknál az alsóúszóból alakulnak ki. Az ilyen fajok ikrásának petevezetékei vagy petefészkei költőüregekké tágulnak, melyben néha, mint a cápánál, az anyaállat az ébrényt vérével táplálja. Ahol a petéket tokok veszik körül, ott a petevezeték falának egyrésze mirigyes szerkezetű s ennek váladékából keletkezik a petetok.
*
A halak hatalmas farokúszójuk csapásai által gyakran igen nagy sebességet képesek kifejteni. Hitelt érdemlő természetvizsgálók állítása szerint a lazac másodpercenként 8 m, óránként 25 km utat tehet meg; hasonló értékeket kell feltételeznünk a cápákról és a nyílt tengerben élő csontoshalakról is, hiszen sokszor követnek teljes sebességgel haladó hajókat is. A legújabb gyorsgőzösökkel persze nem tudnak hosszabb versenyre kelni, sőt a cetek is gyorsabban úsznak, mint a halak.
Nagy sebességet rendesen csak rövidebb ideig fejtenek ki a halak; édesvízi halaink pl., melyek gyakran „mint a nyíl”, úgy cikáznak el szemünk előtt, csak rövid utakat tesznek meg. Hosszú ideig tartó úszóteljesítményeket a nyílttengeri halaknál ismerünk, melyek közül sokan egész óceánokon át elterjednek és átússzák pl. az Atlantióceánt Európától Amerikáig. Az emberi táplálékul szolgáló halak hatalmas rajait vándorlásuk közben, melyeket táplálékszerzés céljából végeznek, elkísérték s meggyőződtek arról, hogy hatalmas távolságokat úsznak keresztül. A legnagyszerűbb vándorutakat azonban az ívás érdekében végzik a halak. A lazacok a tengerből a folyók forrásvidékéig hatolnak fel s pl. a nagy oroszországi folyamokban ilyen módon sok ezer-kilométeres utakat tesznek meg. Az angolna viszont fordítva, az európai folyókból az Atlanti-óceán túlsó felére vonul ívni. Az ilyen vándorút természetesen hónapokig tart s a kifejtett átlagos sebesség nem valami nagy, az angolnáé pl. 13 km naponta.
A törzs hatalmas izomzata arra is képesíti a halakat, hogy a vízfelület fölé hatalmas ugrásokat tehessenek. Jól ismert a lazac ugróképessége, amely vándorlása közben így küzdi le a vízesések és duzzasztók által útjába kerülő akadályokat. Ugrás előtt körben meggörbítik testüket, úgyhogy fejük farkukat éri, aztán hirtelen kiegyenesedve, hatalmas ütést mérnek a vízre. Ezáltal széles ívben feldobatnak és 3-4 m magas ugrásokat tehetnek. Máskép ugranak ki a tengeri halak, amelyek igen gyors irammal, úszóik heves munkája közben nekifutnak s ferde irányban kilépve a vízből, többméteres ugrásokat tesznek. Ugyanígy ugrálnak ki a „repülőhalak”, csakhogy a levegőbe érve,


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
széles mellúszójukat, mely ejtőernyőként szerepel, kifeszítik és a visszaesést meglassítja. Igazán repülni, mint a madár, a hal nem tud. Csak egy hal mozgatja repülés közben széles mellúszóit, az Exocoetus nevű repülőhal, amely ilyen módon 100-200 m-t is ugrik. Más repülőhalak, amelyek között vannak forróégövi édesvízi halak is, mint a Gasteropelecus és a Pantodon, csak rövid távolságokra „repülnek”, de ugrásaikat gyors egymásutánban megismételhetik.
A vizen kívül való ilyen rövid tartózkodás természetesen nincs befolyással a hal szervezetére, de másképpen áll a dolog az olyan halaknál, amelyek hosszabb ideig tartózkodnak a szárazon. A vizenkívüli tartózkodás legfontosabb kelléke a lélekzés megoldása. A kopoltyúk nem alkalmasak a levegőben való lélekzésre, mert gyorsan kiszáradnak és összezsugorodnak; ritka az az eset, hogy a kopoltyúfedő lezárása a víz lefolyását hosszabb ideig meggátolja. Így tesz pl. az angolna, amely ezért elég hosszú ideig kibírja a szárazon, az azonban, hogy éjszaka kijár a szántóföldekre, a borsóvetést megdézsmálni, mese. A legtöbb ilyen hal a levegőből való lélekzéshez pótlélekzőszervet szerzett magának. Jó példa erre a kígyófejű hal (Ophiocephalus), mely a trópusi Indiában él. Erről írják a megfigyelők, hogy gyakran óraszámra künn fekszik a parton a fűben, mint valami kígyó és zsákmányra les. Ilyenkor levegőt vesz a szájába és zsákszerű szervbe préseli bele, amely a kopoltyúüreggel összeköttetésben áll és falát számos hajszálér hálózza be, amelyek átalakult kopoltyúlemezkékből lettek. Itt tehát éppúgy történik az oxigén felvétele, akárcsak a mi tüdőnkben. Hasonló viszonyokat találunk némely harcsafélében is és tudjuk, hogy ezek vízen kívül órákig tartó vándorlásokat végeznek, ha a víz, amelyben éltek, kiszáradt, hogy új lakóhelyet keressenek maguknak. Éjjel vándorolnak, mert akkor páratelt a levegő.
Vannak olyan halak is, amelyek hónapokig ellehetnek víz nélkül, mint az afrikai gőtehal (Protopterus). Ez a hal, ha a nyár forrósága a lakóhelyéül szolgáló mocsár vizét elpárologtatta, mélyen beássa magát az iszapba és nyálmirigyének váladékából megszilárduló iszaptokkal veszi körül magát, amely cső útján összefügg a felszínnel s a cső alsó vége a hal szájába vezet. Így tölti ez a hal, álomszerű állapotba merülve, az időt addig, míg az esős évszak be nem következik, s közben úszóhólyagja segítségével, amely szerkezetét és vérellátását tekintve, igen hasonlít a tüdőhöz, a levegőből lélekzik. A melegégöv alatt sok más hal is beássa magát ilyenféle kedvezőtlen életviszonyok esetén az iszapba, de nálunk is, pl. az angolna vagy a réti csík. Ez a magyarázata annak, hogy a trópusok alatt heves záporok után addig száraz területeken nagy halakat lehet találni; a bennszülöttek szerint az égből estek le. A levegőből is lélekző halak pontosabb megfigyeléséből nyilvánvaló lett, hogy a vízben is felhasználják ebbéli képességüket s úgylátszik, hogy a körlégből való lélekzés életszükségletükké vált. Ha hálóval elzárjuk őket a víz felszínétől, úgyhogy nem tudnak „pipálni”, vagyis levegőt szívni, hosszabb vagy rövidebb idő alatt elpusztulnak, míg ellenben, ha a kopoltyúlélekzést gátoljuk meg, pl. kopoltyúfedő lekötése által, életben maradnak. Ilyen halak boncolásánál meggyőződtünk arról, hogy kopoltyúik egyrésze visszafejlődött. A körlégből való lélekzés lehetősége a vízben való tartózkodás közben is sokszor hasznos lehet, ha pl. a víz kiszáradófélben van és megromlik, vagy kis tócsába zsúfolódik össze valamennyi hal s az oxigénkészlet elfogy. Így leírták, hogy az ausztráliai tüdőshal (Ceratodus) vígan él a kiszáradt folyók olyan kis víztócsáiban, amelyek tele vannak a többi, kopoltyúval lélekző hal hulláival.
Ha a vízben nyugodtan álló halat megfigyeljük, észrevehetjük, hogy kopoltyúüregét hol összehúzza, hol kitágítja, amit a kopoltyúfedő lesimulása és felemelése is elárul. Minden tágulásnál víz tölti meg a kopoltyúüreget, amely az összehúzódásnál kipréselődik belőle; e két mozgás tehát egy lélekzésnek felel meg. A lélekzések száma az egyes halaknál igen különböző és percenként 15-150 közt váltakozik. Ugyanazon állatnál a víz hőmérséklete és oxigéntartalma szerint is váltakozik; a „pipálás”, vagyis a víz felszínén való levegőszívás, az oxigénhiány biztos jele. Egészben véve a gázcsere, s általában az anyagcsere a hal testében elég lanyha. Ez magyarázza meg azt is, hogy testük hőmérséklete megegyezik a környező víz hőfokával, vagyis a hal hidegvérű, illetve váltakozó hőmérsékletű állat. Ha ellenben a hal izgalmában igen gyorsan mozog, anyagcseréje megélénkül és testének hőmérséklete felülemelkedhet a környező víz hőmérsékletén. Hálóba, vagy horogra került, kapálódzó halakon ezt a tényt jól meglehet figyelni, s ilyen esetekben mértek is már a hal testüregében olyan hőmérsékletet, mely a környező víz hőfokát több fokkal felülmulta. Mennél nagyobb a hal, annál jobban meg lehet ezt figyelni, mert nagy halnak aránylag kisebb a bőrfelülete, s a lehülés lehetősége kisebbé válik. Tonhalakban például 39 C° testhőmérsékletet is mértek, ami 12-15 fokkal volt több a víz hőmérsékleténél. Ha sok halat szűk edényben állandóan zavarunk, a víz hőmérséklete emelkedik, mert felmelegedett haltestek fűtik.
A halak főkép állati eredetű táplálékkal élnek, de ismerünk növényevő halakat is, ilyenek például a fogaspontyok, vagy a tengeri durbincsok és egyes pontyfélék.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
A vegetáriánusok azonban mégis ritkák közöttük, mert a növények között lévő apró állatkákat nem vetik meg, sőt legtöbbszőr csak azért legelik le a növényzetet, hogy a közte lakó állatkákat elfogyaszthassák. Minthogy a tengerben aránylag szegény a növényi élet, érthető, hogy kevés a növényevő hal is. Bőven akad azonban a tenger halai között hulladék- és korhadékevő, amelyek az iszapot eszik meg a benne lévő szerves részek kedvéért, s van köztük sok dögevő is. A húsevő halakat apró állatokból élőkre és rablókra lehet felosztani. Az előbbiek a fenék apró férgeiből, csigáiból, s más apró szervezeteiből, vagy pedig a szabad víz lebegő apró szervezeteiből, a „plankton”-ból élnek, s ezeket a növényevőkkel együtt „békés halaknak” mondjuk. A halak többsége azonban rabló. Zsákmányukat főleg saját osztályukból szerzik, s nem kímélik meg saját fajuk apróbb példányait, vagy saját ivadékukat sem. Örökös, kérlelhetetlen harc tombol a halak birodalmában; nem ér semmit az erős páncél, a hegyes, még az emberre is veszélyes tüske, nem védik meg viselőjüket nagyobb rokonaik erős fogai, szétzúzó állkapcsai ellen. A halak zsákmányukat megrágás nélkül, egészben nyelik le, s ritka az az eset, hogy áldozatuk testéből darabokat harapnak ki, amint ezt a veszélyes piraya teszi. Veszedelmesebb zsákmányt bizonyos óvatossággal fognak meg a halak, így például a pisztráng a kölöntét mindig fejjel előre nyeli le, hogy a fejen lévő, hátrafelé álló tüskék sebzését elkerülje. Sokszor a hal korának előrehaladásával megváltozik a tápláléka. Így például a fejes domolykó kezdetben békéshal, de ha nagyra nő, veszedelmes rabló válik belőle. A halak emésztése gyors és alapos, de rákpáncélokat, szarúpikkelyeket nem tud megtámadni. Alacsony hőmérsékleten csökken az emésztés és vele együtt az étvágy is, amit etetésnél tekintetbe kell venni. A táplálékszükséglet igen nagy, s a halak életük kilenctizedrészét azzal töltik, hogy táplálékot keresnek. De vannak a táplálkozásban mégis pihenési szakaszok is, amikor a hal csak éppen nagyon ínycsiklandó falatok után kap. A halak között is vannak kimondottan nappali és éjjeli alakok, az előbbiek példája a pisztráng, az utóbbiaké pedig az angolna lehetne. Hogy a halak pihenésük közben alusznak-e, az sokat vitatott kérdés. Kétségtelen, hogy ilyenkor érzékszerveik kevésbbé érzékenyek. Az óriáscápáról, némely rájáról, a holdhalról és egyes tengeri durbincsokról mondják, hogy sima tengeren mozdulatlanul feküsznek a víz felszínén, s ilyenkor egészen megközelíthetők. Az Indiai-óceánban Steche egy csapat ráját látott, melyek fehér hasukkal felfelé a víz színén feküdtek, a hajó közeledtére hirtelen lendülettel megfordultak és eltűntek a mélyben. Akváriumokban gyakran látni halakat, amint ferde helyzetben növényre, vagy kőre támaszkodnak mozdulatlanul, vagy a víz színén úsznak; ilyenkor az is észlelhető, hogy érzékeikre csak erélyes ingerek hatnak. Hogy ezt az állapotot alvásnak mondjuk-e, az felfogás dolga, a mi alvásunkhoz mindenesetre nehezen hasonlítható.
A táplálék minőségétől és mennyiségétől függ a halak növekedése. Ha kedvező viszonyokra talál, addig eszik, amíg csak belefér, s gyorsan növekszik hosszúságban és súlyban; ha nincs mit enni, igen sokáig koplalhat, természetesen nem is gyarapszik. Újabb időben Pütter felvetette a kérdést, hogy a halak szilárd táplálékon kívül a vízben oldott szerves anyagokból táplálkozhatnak-e? Kísérletei, melyekkel e könnyen lehetséges állítást bizonyítani igyekezett, sok kívánnivalót hagytak hátra. A fent elmondottak alapján világos, hogy egyívású egyidős halak - igen különböző nagyságúak lehetnek. A Dunában élő ponty sokkal lassabban nő meg például, mint tógazdaságokban lévő kortársai.
Jól táplált halak rövid idő alatt nagy súlyszaporulatot érhetnek el. Csodás egy lazac gyarapodása, melyet 1902. február 24-én Anglia partján fogtak, s ekkor 8.5 kg-ot nyomott; fémjellel megjelölve visszabocsátották, de már ugyanezév március 26-án újból fogságba került, s ekkor 16.5 kg-ot nyomott, egy hónap alatt tehát 8 kg-ot gyarapodott! Ha a víz lehűl, s a táplálék megcsappan, sok hal beszünteti a táplálkozást.
Lehúzódnak a víz fenekére, ott csapatokba, rajokba verődnek össze, esetleg többé-kevésbbé az iszapba is beássák magukat és félálomban egyhelyben maradnak tavaszig. Anyagcseréjük igen lanyha, úgyhogy a hosszú koplalás ellenére is alig fogynak valamit. A legismertebb ez a viselkedés édesvízi halainkról, például a pontyról, de előfordul tengeri halaknál is. A leggyakoribb fajok télen eltűnnek a partok mentén lévő vadászterületükről és a mélyebb vízbe vonulnak vissza, ahol a hőmérséklet egyenletesebb.
Sok hal, főleg a csapatosan élők, táplálékszerzés közben igen nagy utakat tesz meg. Tudjuk, hogy a heringek és rokonaik főként apró rákocskákból élnek, amelyek kedvező körülmények között hihetetlen tömegeket alkotnak. Ezek az apró lebegő rákocskák azonban elsősorban a tengeráramlatoktól függenek, amelyeknek sótartalma és hőmérséklete szabja meg a táplálékukul szolgáló parányi növénykék fejlődését. A heringrajok tehát táplálékszerzés miatt követik a tengeráramlatokat, amelyek mindenféle meteorológiai és geológiai tényezők hatására évről-évre kissé megváltoztatják útjukat. Az útvonal változása évtizedek és századok alatt igen tekintélyes. Ezzel magyarázható meg, hogy a heringfogások eredménye ugyanazon helyen igen változó lehet; hogy ez tény, azt a


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
partmenti halásznépek saját kárukon tanulták meg. Más halak, például a nyelvhalak, legelőhelyeiket koruk előrehaladásával változtatják meg, mert megváltozik táplálkozásuk módja is. Az egy-két éves nyelvhalak, melyek átlagban 19 cm hosszúak, 10-20 m mélységben, s a nagyobbak még mélyebb vízben tartózkodnak. A gyomor- és béltartalom vizsgálata bizonyítja, hogy a fiatalok apró rákocskákkal táplálkoznak, de harmadik életévüktől kezdve kagylók adják táplálékuk zömét, s a nagy példányok nagyobb rákokat fogyasztanak.
A halak életmódjában nagyarányú változást okoz az ívás idejének beköszöntése, amely izgalmakkal jár. A békés természetűből harcias, a lomhából friss lesz, a rabló a legcsábítóbb zsákmány iránt is közömbössé válik, fölébred bennük az ivadékgondozás és fészeképítés ösztöne, szóval egész természetük megváltozik. Szaporodás tekintetében az összes gerincesek között a halak függenek legjobban az időjárástól, s bár a halak is leginkább a kedvező évszakban ívnak, mégis vannak köztük is szépszámmal olyanok, amelyek a hideget kedvelik és télen ívnak, mint például a lazac. A mi folyóvizeinkben is úgyszólván minden hónapnak megvan a maga ívó halfaja. Az ívást nagyban befolyásolja a hőmérséklet, a pontyféléknél például a már megkezdett ívást a hidegebb idő beállta megszakítja, míg meleg időjárás meggyorsítja. Gyakran más és más időben ívnak az idősebb és a fiatalabb példányok.
Sok halban az ivartermékek érése igen heves vándorösztönt ébreszt. Nagy mélységekben lakó alakok feljönnek a felszínre, tengerihalak édesvízű folyókba, taviak a tóba ömlő folyókba, patakokba hatolnak és sokezer kilométeres utakat tesznek meg. Vándorlás közben nem táplálkoznak, gyomruk összezsugorodik, a zsírszövet és az izomszövet felszívódik, hogy legyen fűtőanyag a nagy fáradalmak elviselésére és az ivarsejtek megérlelésére. Ezeken a vándorutakon a halak halálmegvetéssel törnek előre, s ha százan, ezren el is pusztulnak közülük, az életben maradtak ezzel mit sem törődve törnek előre, mindig csak előre, vízeséseken, gátakon felugrálva, míg végre hónapok mulva elérik a célt. Az ívás után oly kimerültek és gyengék, hogy inkább csak a víz viszi őket megint visszafelé. Ivadékaik különböző ideig tartó édesvízi élet és fejlődés után követik őket. Jóval ritkábbak a vándorlás esetei fordított irányban, s ezek között legérdekesebb az angolna vándorlása a folyóvizekből a tengerbe, az Atlantióceánnak Amerika közelében lévő nagy mélységeibe. Még csodálatosabb azonban az angolnaivadékoknak a folyókba való visszavándorlása.
Ezek, mint átlátszó lárvák, mintegy két év alatt érnek el európai partokra, itt átalakulnak kis angolnákká és felvándorolnak a folyókba. Ezeket a titokzatos vándorösztönöket csak törzsfejlődési alapon lehet megmagyarázni azzal, hogy az eredeti tartózkodási helyük az ívóhely volt, melyről a kifejlett állatok az életkörülmények, feltételek és szokások megváltozása folytán egyre jobban, egyre messzebbre eltávolodtak, de a fajfenntartás érdekében mindig újból felkeresik azokat. Majd zárt tömegekben, rajokban vándorolnak, gyakran külön-külön az öregek és a fiatalok, majd párosával, vagy egy-egy ikrást több tejes követ, vagy pedig külön-külön vonul az ívóhelyekre a két ivar.
A halak termékenysége nem egyforma, de néha hihetetlenül nagy. A lazacnak 10-20.000, a heringnek 30.000, a tengeri durbincsnak 100.000, a sügérnek 150.000, a csukának 200.000, a compónak 300.000, a pontynak 500.000, a menyhalnak 1, a nyelvhalnak 3, a toknak 3-6, a tőkehalnak pedig 9 millió ikrája van. Áttekinthetőbb képet kapunk a halak termékenységéről, ha az ikra számát a testsúly egy kilogrammjához hasonlítjuk. A testsúly egy kilogrammjára eső ikrák száma:
Lazac 250-500 db
Márna 1500 db
Pénzes pér 2000 db
Maréna 2-3000 db
Tok 6000 db
Fattyú hering 10.000 db
Tengeri durbincs 12.500 db
Óriás laposhal 15.000 db
Nyelvhal 25.000 db


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Csapósügér 25.000 db
Nyúldomolykó 32.500 db
Tőkehal 45.000 db
Fogassüllő 50.000 db
Ponty 50.000 db
Nyálkás compó 150.000 db
Menyhal 250.000 db
Ezek a számok természetesen átlagosak, mert hiszen az ikra száma igen ingadozhat, így pl. Franz vizsgálataiból tudjuk, hogy a nyelvhal korával, sulyára való tekintet nélkül, egyre növekszik a termelt ikrák száma. A peték száma elsősorban nagyságuktól függ, mennél kisebbek az egyes peték, annál nagyobb számmal termelődnek. Ezért van pl. a lazac és a ponty ikrájának számában az észlelt nagy különbség. Legkevesebb a termelt ikra száma az olyan halaknál, amelyek gondoskodnak az ivadékukról, mert ezeknél kisebbek a veszteségek, s ezért kevesebb petéből is felnevelhetik ivadékukat. A tüskéspikó pl. csak 100 petét rak, a szájban költő halak ikrája is kevés; különösen áll ez az elevenszülő halakra, mert a magzatüregben lévő hely korlátolt volta sem enged nagyszámú ivadéknak teret; számuk ritkán több ötvennél, az anyaangolnánál (Zoarces) kivételesen többszáz.
A legtöbb hal, főleg a tengeri halak, az ikrát és a tejet egyszerűen a vízbe ürítik ki, s a megtermékenyítést és a fejlődést a véletlenre bízzák. A rajokba ívó fajoknál gyakran az ikrások a tejesek fölött úsznak, úgyhogy a kiürített ikratömegek a haltej által telített vízrétegen keresztül szállnak le a fenékre, s útközben megtermékenyülnek. A marénák párosával járnak s hasukat egymás felé fordítva kiugrálnak a vízből, miközben kibocsátják ivartermékeiket; a csukák és más halak egymáshoz dörzsölik testüket, s olyan csapkodást visznek véghez, hogy messzire elhallatszik. Az ívást, minthogy a mi halainknál ilyen csapkodással jár, s rendesen a sekély vízben megy véghez, a magyar nép „fürdésnek” mondja. A kölönték gyorsan szembe úsznak az árral és hasukat a kavicsokhoz dörzsölve ürítik ki ivartermékeiket. Mások, mint pl. a ponty, a lapos szélvizek növényzettel benőtt helyein helyezik el ikrájukat; sok hal ikrája nyálkás, ragadós burokkal van körülvéve, úgyhogy odaragad az aljzathoz. A cápák szarúanyagból álló petetokjaikat fonalakkal tengeri moszatok, vagy korallok ágaihoz erősítik; a csapósügér pedig zsinóralakú ikraláncait mindenféle tárgyak köré tekergeti. Lazacok és pisztrángok emberhosszúságú, s elég mély gödröket, teknőket vájnak úszóikkal a homokba, melyekben az ikrás leívik, s a hím rábocsátja tejét, azután pedig az ikrás homokréteggel takarja be őket. Hasonló gödröket vájnak a naphalak, némely harcsák és más halak is. A nílusi csuka (Gymnarchus niloticus) és egy csontnyelvű hal, a Heterotis trópusi mocsarakban a növényzet kitépdesése által tisztást teremtenek, melynek fenekét is kitisztogatják s ott ívnak le. Egyes fajok rendes fészket építenek ikrájuk részére, mégpedig rendesen a hím, a tejes a fészeképítő. Egyáltalában nincs még a gerinceseknek egy osztálya, ahol a hím akkora buzgalommal törődnék az ivadék gondozásával, mint épp a halaknál. A tengeri gébek kövek, vagy üres kagylóhéjak alatt költőüreget készítenek, s az ikrát a tetőzetre ragasztják; a tüskéspikó vízinövényekből és hulladékokból szabályos kerek fészket épít magának, melyet veséinek váladékával jól összeragasztgat, labirintushalak hólyagos nyálkájukból a víz tetején úszó nyálkatutajt készítenek, mely alatt fejlődnek ki az ikrák. Mindezen esetekben a tejes az, amelyik őrzi a fészket és az ivadékot és jóval erősebb ellenségek ellen is hősiesen megvédi. Gyakran hetekig, hónapokig őrzi a fészkét, s ez alatt az idő alatt alig eszik valamit a gondos apa. A délamerikai gőtehalon (Lepidosiren), mely földbevájt üregben őrzi ivadékát, ebben az időben páros úszóinak szélén fonalas kopoltyúk fejlődnek ki, mert az állat nem jön föl a víz színére levegőt szívni. De az ikrás ivadék gondozására is van példa. Ilyen a vajhal (Pholis gunellus) mely az ikrát egészen kikeléséig úgy őrzi, hogy kígyómódra köréje tekerőzik. Még tovább mennek az ivadék gondozásában azok a fajok, amelyek testükön, vagy testükben költik ki ikrájukat. Így az Aspredo nevű harcsán a hasoldal nyeles kelyhecskéiben helyezkedik el az ikra, a tengeri csikó- és tűhalak hasán egészen szabályos zacskó fejlődik, amelyben a beléje helyezett ikrát a szülő vére táplálja. Itt is az apa gondoskodik ilyen módon ivadékáról, csak a Solenostoma kivétel, mert ennél az ikrásé az ivadék gondozásának feladata. A bölcsőszájú halak a megtermékenyített ikrát szájukba veszik, s ott tartják, míg az ivadék ki nem kelt, sőt gyakran még azután is egy ideig. Legtökéletesebb az ivadék védelme azoknál a halaknál, amelyekben az ikra részére belső fejlődés van biztosítva. Igen sok csontos- és porcoshal kitűnik ezzel az érdekes tulajdonsággal. Itt természetesen belső termékenyítésnek is kell lennie, s a tej bevezetésére az úszók módosultak átvivő szervvé, a porcoshalak has-, a csontoshalak alsó úszója változik így meg.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Az ivadék különböző fejlettségi fokon születik meg; némelyik cápa még petetokban és nagy szikhólyaggal hozza világra ivadékát, a csontoshalak rendesen csak akkor szülik meg ivadékukat, ha már annyira fejlett, hogy önállóan meg tud élni. A fejlődés ritkán megy végbe a petefészekben, pl. fogaspontyokban; rendesen a petevezeték kitágult része szerepel méh gyanánt. Néha az anya vérével táplálja az ébrényeket, sőt a cápáknál olyan kapcsolószerv is alakul a magzat s az anya között, amely feltűnően hasonlít a méhlepényhez (placenta), amely az emlősállatok jellemző szerve.
Igen csodálatos módon gondoskodik ivadékáról a szivárványos ökle (Rhodeus amarus). A nősténye hosszú tojócsöve segítségével a tavikagyló kopoltyúiba tojja le petéit, amelyek a kagylóban fejlődnek ki. Sok hal a kikelt zsenge ivadékot sem hagyja el, hanem őrzi és védi a kis csapatot. A labirintushalak hímje szájába kapja a habfészekből kipottyant ivadékot, s visszateszi a védő fészekbe, a bölcsőszájú halak a kikelt ivadékot is szájukba és garatjukba veszik, ha veszély fenyeget. Ezeknél annyira fejlett már ez az ösztön, hogy az apró ivadék magától odasereglik a szülők fejéhez, úgyhogy annak nem kell őket egyenként összeszedni.
Az ivadék gondozása azonban csak rövid ideig tart, éppúgy, mint a madaraknál, amelyekkel ezen a téren sok hasonlatosság tapasztalható. Ha az ivadék önálló lett, az öregek többé egyáltalában nem törődnek már velük, sőt gyakran éppen ők tizedelik meg saját ivadékukat. Különösen akváriumokban lép fel korán ez a kannibalizmus, s gyakran mindkét szülő felfalja az alig letojt ikrát is. Ez a viselkedés nagyrészben a fogság természetellenes körülményeinek tudható be, a szabadban az ívóhelyek rejtettsége is jobban megvédi az ikrát és az ivadékot.
Az ikra igen különböző ideig tartó fejlődésen megy át, a trópusi díszhalak egy-két nap, más esetben egy-két hét alatt, a lazacok és cápák csak több hónap mulva kelnek ki. A fejlődés tartamát, a pete nagyságától eltekintve, - kis peték gyorsabban fejlődnek - a víz hőmérséklete szabja meg. Mennél hidegebb a víz, annál lassabb a fejlődés és alacsony hőmérséklet meg is állíthatja a fejlődés menetét. A fejlődés határértéke igen különböző, az északitengeri halak petéi 0° körül, a trópusiak 15-20° körül állnak meg fejlődésükben. A hering és a nyelvhal ikrájának fejlődését különböző hőfokokon pontosan megvizsgálták, s azt látták, hogy az egy-egy pete részére szükséges összes hőmennyiség mindig egyforma nagy. A heringikrából pl. 14-19°-os vízben 6-8 nap alatt, 0-1°-os vízben ellenben 47-50 nap alatt fejlődik ki az ivadék.
Míg a legtöbb hal ikrája leszáll a fenékre, vannak mások, amelyek a felszínen, vagy pedig egy bizonyos vízrétegben lebegve maradnak. Ilyen pl. az édesvízi halak között a labirintushalak ikrája, vagy a tengerben a nyelvhalak, vagy tőkehalak lebegő ikrája. Az ilyen ikrában zsír- és olajcseppecskék biztosítják a vízben való lebegést, mert az ikra testét könnyebbé teszik a víznél. A csontoshalak ikráját csak vékony átlátszó peteburok veszi körül, amely a megtermékenyítés után leemelkedik a petéről és vízzel telt üreget alkot maga és a pete között. A hím csirasejt bebocsátására a peteburkon gyakran igen finom kis nyílás van, a kiskapu, vagy micropyle. A cápák és ráják petéi ellenben rendesen erős szarutoktól vannak körülvéve, melyeknek anyagát a petevezeték mirigyei készítik. Ezek a petetokok igen bizarr alakúak. A tokokon rések vannak, amelyeken át a víz beáramlik és körülmoshatja a fejlődő embriót, míg ki nem búvik.
Az ikrából kikelt zsenge ivadékhalak rendesen hasukon viselik még, mint kis tarisznyában, a petéből származó táplálék egyrészét. Ez a többé-kevésbbé nagy szíkzacskó kezdetben igen akadályozza a kis halat a mozgásban s ezért rendesen egy ideig csak mellúszóikkal csapkodva feküsznek a víz fenekén. De ha a tartalék szíkanyag felszívódott s a szíkzacskó eltűnt, elkezdenek úszkálni és kezdetben mikroszkópikus parányiságú, egysejtű állatkákból és növényekből élnek. Lassanként azután megpróbálkoznak nagyobb falatokkal is, míg lassacskán rátérnek szüleik életmódjára és táplálékára. Az ősibb szabású csontoshalaknál gyakran találunk a száj környékén ragasztómirigyeket, melyeknek segítségével a petéből kikelt ivadék vízi növényekhez tapasztja magát s ott marad, míg szíkzacskója fel nem szívódott. Ez igen emlékeztet a békalárvák, az úgynevezett „ebihalak” viselkedésére. Hasonlítanak hozzájuk még azáltal is, hogy ezeken az apró halakon a kopoltyúréseknél rendesen hosszú, fonalas, külső vérpiros kopoltyúk nyúlnak ki. Némelyik hal zsenge ivadéka, pl. a tüdőshalaké vagy a sokúszós csukáké, ezáltal rendkívül hasonlít a kétéltűek lárváihoz. Kétségtelen, hogy ez a hasonlatosság bizonyos törzsfejlődésbeli rokonságra vezethető vissza.
Amilyen különböző ideig tart az ikrából való kikelés az egyes fajoknál, épp olyan eltérő az az idő, amely alatt ivarérettségüket elérik. Sok fogaspontyról tudjuk, hogy már 3-4 hónapos korukban, sőt még hamarább ivarérettek és ivadékot hoznak létre. A mi apróbb halaink 1-2, a nagyobbak, mint a ponty vagy a galóca, 3-5 év alatt érik ezt el. A tenger óriásai valószínűen még hosszabb idő alatt érik el teljes fejlettségüket, bár erre vonatkozóan nincsen


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
megbízható adatunk. Gyakran észlelhető, hogy a hím állatok jóval korábban érik el ivarérettségüket, mint az ikrások, az egyéves csapósügér s a kétéves tejes lazac már termékenyítésre képes.
Hogy mekkora életkort érnek el a halak, az olyan kérdés, amelyre nehéz pontosan megfelelni. Az Aphya pellucida nevű tengeri halról biztosan tudjuk, hogy csak egy évig él; a szardellák között még sohasem találtak 2 évesnél idősebb példányokat. Az angolna 10-12 éves korában vonul le a tengerbe ívni s ívás után még sohasem látta senki. A százéves mohos pontyokról és a gyűrűvel megjelölt ősi csukáról szóló tudósítások meséknek bizonyultak, de kétségtelen, hogy ezek a halak kedvező körülmények között sok évtizedig elélhetnek. A növekedésbeli adatokból arra következtethetünk, hogy azok a többmázsás óriási harcsák, melyeket néha nálunk is fognak, száznál is több évesek lehetnek; fokozottabb mértékben fennállhat ez a tenger halóriásairól. A halak életszívóssága általában véve nagy, bár nem mindenütt olyan, mint az angolnánál, melyet az érzelgős szakácsnék sehogysem tudnak megölni.
Viszont vannak tengeri halak, amelyek olyan érzékenyek, hogy elpusztulnak, mihelyt a vízből kiemelik őket. Sebzéseket, csonkításokat a halak egyrésze igen jól bír el. Találtak csukákat szétroncsolt állkapoccsal, leharapott farokkal, melyek e nehéz sérüléseket kiheverték. Veszedelmesek azonban a halpenészfonalak (Saprolegniae), amelyek a sebzett helyen megtapadva, a halat megölik. Minthogy a természetben egyenletes klimatikus körülmények között élnek, sok hal igen érzékeny a víz hőfoka és összetétele iránt. Mindenki, aki eleven halakkal foglalkozik, tudja, hogy milyen gonddal kell arra ügyelni, ha halakat másik medencébe helyezünk át, hogy az új hely vize épp olyan hőfokú legyen, mint aminő a régi volt. Hogy ez milyen fontos, azt a természet mutatta meg hatalmas méretek között. Az Amerikai Egyesült-Államok déli partján vonul el az Öböl-áramlat meleg és sóban dús vizével. A tengeráramot 1882-ben rendkívül tartós szelek egy ideig eltérítették útjából a helyébe hideg és sóban szegény víz került. Ennek az lett a következménye, hogy a Lopholatilus nevű halak, amelyek az ottani partok mentén élnek, tömegesen elpusztultak; a tenger színe igen nagy területen elhullott és haldokló halakkal volt tele. Számukat az amerikaiak egymilliárd darabra becsülték! Vannak azonban olyan halak is, amelyek a sótartalom változása iránt nagymértékben érzéketlenek; a tüskéspikót például minden baj nélkül lehet a tengervízből az édesvízbe áttenni s a tengervíznél jóval töményebb sóoldatban is megélnek. Hasonló ellentállással bírnak egyes amerikai Fundulus-fajok is. Számos hal életének egyrészét a tengervízben, másik részét az édesvízben tölti; de ezek a halak az átmenetnél hosszabb ideig a féligsós vízben, az édes- és tengervíz keveredése helyén tartózkodnak, hogy az új viszonyokat megszokhassák. Mielőtt a vízcsere rendes ideje megjött, a másik féle víz iránt igen érzékenyek, amit fiatal lazacokon kísérleti úton be is lehetett bizonyítani.
A vízben uralkodó irtóháború következtében csak kevés hal érheti el azt az életkort, melyet a természet nyugodt viszonyok között kiszabna nekik. Már az ikrától kezdődik az irtóhadjárat; az ívás ideje alatt a tőkehalak gyomra pukkadásig van telve heringikrával; a mi vizeinkben is közönséges menyhal nem ismer jobb falatot a halikránál. Az ivadékot minden nagyobb hal, beleértve saját szüleiket is, kímélet nélkül tizedeli, a békéshalakat irtják a rablóhalak, de ezek között is megeszi a nagy a kisebbet. Különösen a rajokban élőknek van sok ellenségük, melyek belőlük hihetetlen tömegeket pusztítanak el, Baird kiszámította, hogy egyedül a kékmakrahalak az amerikai vizekben naponta 10 milliárd más halat, főleg hering-féléket fogyasztanak el. Az ilyen számok megmagyarázzák, hogy miért van szükség a halak nagy termékenységére és hihetetlen mértékű szaporaságára. A nagy rablóhalakon kívül a hallal élő madarak, sirályok stb. is igen sok halat pusztítanak el.
De nagy szerep jut nagy haltömegek elpusztításában egyes ragályos halbetegségeknek is. Minden olyan helyen, ahol a lakosság a halból él, tehát a halak életviszonyait figyelemmel is kíséri, tudnak az emberek nagy halelhullásokról. Az Afrika délnyugati partján levő Bálna-öbölben időszakonként fellépő halpusztulásról PechuelLoesche a következőket írja: „a Bálna-öbölben fellépő halpusztulásról először Sir James Alexander tesz említést, aki 1837 április 19-én az egész part hosszában kisebb-nagyobb elhullott halakat talált. Utána, 1851 december elején, Anderson azt észlelte, hogy az egész öböl felszíne tömve volt elpusztult hallal, aprókkal, nagyobbakkal, sőt még hatalmas cápák is voltak közöttük. Olyan sűrűn borították a halhullák a vizet, hogy kisebb csónak csak üggyel-bajjal haladhatott köztük. Úgy látszott, mintha eleven hal már nem is lenne. Legújabb időben ismételten észlelték ezt a jelenséget. Szemtanuk a következőket jelentették nekem: 1880 december 21-én az öböl vizében sajátságos vörös sávokat és foltokat lehetett látni. A következő napokon a halak ijesztő módon pusztultak, eleinte az apróbbak, azután a nagyok is. Bizonyos idő mulva a halhullák milliói olyan sűrűn borították a víz felszínét, hogy már vizet sem lehetett látni; a hullámok részint a nyilt tenger felé, részint a partra vetették őket. Szavahihető emberek arról tanuskodnak, hogy a halak embermagasságú sáncot alkottak a parton. Bár a rothadó tömegek úgy megfertőztették a levegőt, hogy a bűzt még 50 km-nyi távolságból is érezni lehetett, az ottlakó emberek


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
egészségének mégsem ártott. A következő karácsonykor ez a jelenség, bár gyengébb mértékben, megismétlődött. Az 1884-iki évben az öböl környéke úgy ki volt rakva halcsontokkal, akárcsak az utcák kövezettel, sőt e maradványok helyenként még alacsony gátakat is alkottak. E jelenség mindig csak a Bálna-öbölre szorítkozott. Okozójául semmiesetre sem tételezhetünk fel vulkanikus gázkiömléseket, hanem inkább időnként tömegesen fejlődő, vöröses színű baktériumokat, mint azt már C. Wilmer is sejtette; ezeknek időszakonkénti fellépését más vidékeken is észlelték, így például Dánia partján, ahol E. Warning figyelte meg és tanulmányozta.”
A halakat általában korlátolt eszű, buta állatoknak tartják. A magasabbrendű gerinces állatokhoz hasonlítva őket, jogosnak látszik ez az ítélet, de aki kissé foglalkozott halakkal, vagy megfigyelte őket, kénytelen lesz e tekintetben is védelembe venni a halakat. Magasabb érzékszerveik ugyan csak tökéletlenül fejlettek, hallásuk nincs, amint azt már tudjuk, bár szaglásuk egyeseknél, így a cápáknál eléggé fejlett, az illó anyagoknak a vízben való lassú terjedése miatt ez az érzék szintén csak alárendelt szerepű. Szemük rövidlátó, s rendesen csak egy méteren belül lévő tárgyakat lát vele élesen a hal, de a szemlencse behúzása által a látási távolság 10 méterig növelhető. Ennél távolabbi látásra szemük beállítása már csak azért sem lenne észszerű, mert a víz zavarossága miatt nagyobb távolságra tisztán látni úgysem lehet. Hogy a halak az említett távolságon belül jól látnak, azt minden horgász tapasztalásból tudja. Gondoljunk csak a sokféle műlégyre, amelyeket a pisztránghorgász használ, s melyek közül mindegyiket a maga helyén és idejében lehet csak használni, különben nem megy rá a pisztráng; kell tehát, hogy az egyes légyfajtákat, színük és alakjuk szerint, jól megkülönböztethesse, pedig a mi szemünk részére sokszor nincs is közöttük akkora különbség. Különösen élesen érzékeli a hal szeme a mozgást. A tapintó- és nyomástérzőszervek finomságáról nem alkothatunk magunknak fogalmat, mert mi hasonló érzékszervekkel nem rendelkezünk; de kell, hogy ezek az érzékek igen fejlettek legyenek, hiszen a barlangi halak környezetükben csupán csak ezeknek a segítségével mozognak.
Edinger, a híres agybúvár bebizonyította, hogy a gerincesek agyvelejének legősibb szakaszát, az ősagyat (palaeencephalon) az újagytól (neencephalon) meg lehet különböztetni. Az utóbbi, melynek legfontosabb része az előagy kéregállománya, szolgál a magasabb szellemi működések székhelyéül. Minthogy ez a részlet a halakban meglehetősen gyengén fejlett, nem is várhatunk tőlük valami fényes szellemi működéseket. S valóban úgy is van, hogy életükben az ösztönöknek, vagyis kényszerszerűen végzett célirányos működéseknek jut a döntő szerep. Ilyenek elsősorban a fajfenntartás és ivadékgondozás. Itt is olyan viszonyokat találunk, mint aminők a madaraknál vannak, olyan cselekvések, amelyeket a felületes szemlélő a legszebb emberi erényekkel azonosnak vél, mint a szülői szeretet, az önfeláldozás, a bátorság az ivadék megvédésében, stb. behatóbb vizsgálat alatt reflexmozgások láncolatára bomlanak szét, amelyek föltétlen és megváltozhatatlan bizonyossággal kell, hogy bekövetkezzenek mindannyiszor, ha az állatra bizonyos inger hatást fejt ki. Így őrzik és védik a legnagyobb hősiességgel a tengeri gébek (Gobius) ikrájukat és fészküket; de ha megfelelő óvatossággal a saját fészkük helyére idegen ikrákat helyezünk, azokat is éppúgy őrzik és védik, vagyis nem képesek saját tulajdonukat az idegentől megkülönböztetni. Ha pedig egy ilyen tejes gébnek még üresen álló fészkébe idegen ikrát teszünk, az ikra látása kiváltja belőle mindazon ösztönöket és cselekedeteket, amelyek a fészeknek csak a saját ivadékkal való megtöltésekor jelentkeznek. Valószínűen hasonlóan magyarázhatók meg a vándorlás csodálatos és bonyolult működései, melyek még az avatatlanban is a kényszerű, a gépszerű mozgások benyomását keltik. A horogra akadt hal szabadulására törekvő mozdulatai is ösztönösek.
Mégis egészen helytelen lenne, ha a haltól minden magasabb szellemi működés lehetőségét megtagadnók. Hiszen tudjuk, hogy a halak tanulásra képesek; vagyis eljárásukat bizonyos tapasztalatok hatása alatt meg tudják változtatni. Hogy a vén pisztráng „huncut”, s hogy csak igen ügyesen dobott csali után kap, a többire pedig rá sem néz, azt minden tapasztalt sporthorgász tudja. Jóval nehezebben tanulnak meg ilyesmit a cápák, melyek alighogy elszabadultak a horogról, azonnal újból utána kapnak.
Tudjuk, hogy fogságban tartott halak megtanulják, hogy táplálékukat bizonyos időben és bizonyos helyen kapják, s ott előre összegyülekeznek, de biztos az is, hogy ápolójukat más emberektől meg tudják különböztetni. A tengeri sügérek tanulási képességét Reighard olyan módon próbálta ki, hogy különböző színűre festett apró halakkal etette őket, amelyek közül egy bizonyos színűeket előzően élvezhetetlenné tett. Néhány kísérlet után halai megtanulták, hogy azt a bizonyos színű táplálékhalat kerüljék és nem nyúltak hozzájuk akkor sem, amikor utálatos íz által már nem tette őket élvezhetetlenné. Az így szerzett egyszeri tapasztalat még hetek multán is emlékezetükben volt. Kétségtelen tehát, hogy bizonyos fokú emlékezőtehetséggel rendelkeznek. A tanulási képesség feltűnő jelét figyelte meg Semon is a gályatartóhalon (Echeneis). Ezek a halak, szokásukhoz híven, nagyobb számmal


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
odaszívták magukat csónakjára, s a csónakból a vízbe dobott falatokat elkapdosták. Mikor azonban az egyik falatot horogra tette, s egyetlen példányt kifogott a sok közül, egész nap egyetlenegy hal sem volt többé hajlandó a vízbe dobált falatokat bekapni. Itt tehát egyetlenegy megfigyelés teljesen megváltoztatta a halak addigi viselkedését. Ezekután nem lephet meg bennünket az a megfigyelés sem, hogy a halak vándorlásánál a helyi tájékozódási képesség, a látott vidék emlékezete, fontos szerepet játszik; ez főleg a nagy vonuló tömegtől elmaradt és egyedül vándorló halakra áll.
Sok megfigyeléssel gazdagították a halakról való tudásunkat az akváriumkedvelők is. Megfigyelték, hogy a nemzetségen, sőt fajon belül, nem egyforma a halak jelleme és vérmérséklete. Vannak közöttük lusták, flegmatikusak, amelyek semmivel sem törődnek, amelyek éppen csak azért mozognak, hogy éhen ne haljanak, de vannak mások, amelyek elevenek, kíváncsiak, játékosak és kötekedők, amelyek állandóan mozognak. Békés és társaságot kedvelőkkel szemben vannak veszekedők, házsártosak és irigyek; míg az előbbiek békésen úszkálnak együtt a medencében, addig az utóbbiak külön-külön lakó vagy tartózkodási helyeket keresnek maguknak, amelynek területéről elzavarnak minden más betévedő halat. Hol egy erősebb tejes uralkodik ilymódon a társaság fölött, hol egy Xantippe az, amelyik az egész medence rémévé válik. Egyes fajok gyorsan megszokják a fogságot, mások agyontörik magukat az edény falán, sokszor azonban, ha a kezdet nehézségén sikerül őket átvinni, különösen bizalmasokká és ragaszkodóakká válhatnak. Szóval szeretetteljes gondozás és bánásmód mellett az első pillanatra olyan egyhangú és unalmas halak között is számos faj érdekes és megfigyelésre érdemes tulajdonságokkal ismertet meg bennünket. Ez olyan terület, ahol az akváriumkedvelő amatőrök türelemmel és éles megfigyeléssel sok új dolgot felfedezhetnek és a tudománynak nagy szolgálatot tehetnek.
A hal és az ember.
Az emberiségre nézve a halak az emlősállatokkal együtt gazdaságilag a legfontosabb gerinces állatok. Kárt semmifélét sem okoznak, mert az az egy-két támadás, melynek pl. a cápák részéről emberek áldozatul esnek, s a mérges tüske szúrása, vagy a mérges halak húsának élvezete által okozott kár is egészen jelentéktelen. A halak okozhatnak ugyan az embereknek olyan módon is kárt, hogy értékeit pusztítják, mint pl. Amerika partjain a Pogonias nevű doboshal az osztrigatelepeken dézsmálja az osztrigát, de mindezek az apró károk teljesen elenyésznek a mellett a mérhetetlen haszon mellett, amely az emberiségre a halból, mint táplálékból háramlik. A halászat a vadászat mellett az emberiség legrégibb ősfoglalkozása, még a legkezdetlegesebb népek is elmés és művészies eszközökkel folytatják a halászatot, a cölöpépítmények maradványainak kutatásából pedig kitűnt, hogy már a történelemelőtti ember is derekasan kihasználta ezt a táplálékforrást.
A legkezdetlegesebb halászószerszám, amely a földön mindenütt el van terjedve, a halszúró egy-, vagy többágú szigony, gyakran a megszúrt hal lecsúszását meggátló horgas heggyel. Ősi szerszám a halászódorong is, mely a felszín alatt úszó halak elkábítására való. A jégalatti halászatban ezt még ma is használják, mert a jégre mért erőteljes ütés alkalmas arra, hogy a jég alatt a víz tetején álló halat elkábítsa. A halszúró szigonyból fejlődött ki a kötélre erősített hajítószigony. Újabban ágyukból lövik ki a bálnákra. A vetőszigony átvezet a horoghoz, amely fából, csontból, vagy fémből készült és csalival ellátva, zsinegre kötve dobják a vízbe. Nagy utat tett meg a horogkészség, míg a déltengeri bennszülöttek kezdetleges horgából a modern sporthorgász horogkészsége lett. A horogkészségben különbséget kell tenni a fenékhorog és a horgászás között. Az előbbi számos közös kötélre erősített horogból áll, amelyet felcsalizva egyidőre elsüllyesztenek, hogy aztán felhúzva, a zsákmányt az egyes horgokról leszedjék. Ez a módszer ma is használatos és a makrahalak, továbbá a tőkehalak jórészét így fogják. A vontatóhorgászat pedig abból áll, hogy hosszú zsinegre kötött horgot csónak vontat maga után. A nyeles horgászatnál a zsinór erős, szívós, könnyű, de hosszú, esetleg több részből összerakható horognyélre van erősítve. A művészies horgászatban nem a nyél hegyére kötik a zsineget, hanem az a nyélen végigfutva, külön csigára van erősítve, s csak ezután következik a zsineg. Gyakran még úszót, pótát, vagy picét is használnak, melynek az a rendeltetése, hogy a felcsalizott horgot bizonyos vízmagasságban lebegve tartsa meg. Csali gyanánt az élő apró állatok, apró halak, férgek s egyéb apró eleven állatokon kívül, amelyeknek felhasználása még az ősi vad kegyetlenségre vall, egyre több élettelen tárgy kerül alkalmazásra, halalakú, csillogó, sajátos berendezések által forgó, vagy kanalas fémkészítmények, vagy különböző alakú és színű műlegyek. Ez utóbbiak vagy valódi rovarok lehetően élethű másolatai, vagy fantasztikus készítmények, melyek vízbe esett rovarokat utánoznak, s főleg a lazac-család tagjainak fogására használatosak.
A valódi sporthorgászat sem unalmas, sem egyszerű foglalkozásnak nem mondható, ellenkezően, igen nagy


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
ügyesség és a hal szokásainak pontos ismerete szükséges ahhoz, hogy a kellő időben, a kellő csalit, kellő módon dobjuk a hal elé, s a kapó halat megakasszuk, „bevágjuk” és szerencsésen ki is húzzuk. A valódi sporthorgász ideálja az, hogy lehetően gyenge készséggel lehetően hatalmas halat fogjon úgy, hogy ne a durva erőszak győzzön, hanem szabályos harc fejlődjék ki a horgász ügyessége és a zsákmányé között, amely bizony nem mindig a horgász javára dől el. Aki tudja, hogy ez a kedvtelés mennyi önuralomra és türelemre tanít, hogy a testet mindenféle fáradalom elviselésére mennyire megedzi, s mennyi önzetlen és tiszta természetélvezet lelhető fel a vizek csendes partjain, az a vadászat e testvérsportjáról nem fog lekicsinylően nyilatkozni.
A hurokkal való halfogás manapság már alig használatos, de a varsákkal való halászat még javában virágzik. A varsák belül rendesen csalival felszerelt vessző, drót-, vagy zsinórhálókosarak, vagy zsákok, szűk bejárattal, amelyekből a hal nem talál többé ki. Ilyen varsákkal fogják például az angolnákat.
Mindezeket a halfogási módokat messzire felülmúlja a hálós halászat. A hálók között csak elvétve használják még a kézi és emelőhálót, máskülönben rendesen húzó-, eresztő- és kerítőhálókkal dolgoznak. A húzóhálókat csónakról kifeszítve vontatják, aztán két végét körben egymáshoz közelítik, s vagy a partra, vagy az egymás mellé állt két csónakra húzzák ki, az így bekerített hallal együtt. A húzóháló fontos fajtája a fenékháló, amelyet az angol „trawl” névvel is jelölnek. Ez 50 m széles és 60 m hosszú zsák, amelyet a szájára ferdén odaerősített két deszka tart nyitva s a fenék fölött vontatják. Az eresztő-, vagy úszóhálók lebegő hálófalak, gyakran sok kilométer hosszúságban, amelyeket a halrajok útjába helyeznek. A nekiütődő halak „megnyaklanak”, fejükkel átbujnak, de testükkel megakadnak és szétálló kopoltyúfedőik miatt fejüket sem tudják visszahúzni és fogva maradnak. Ebben a helyzetben hamarosan elpusztulnak, tehát ez a halászati mód is eléggé kegyetlen. Ilyen módszerrel fogják a heringrajokat és a heringgel rokon halak nagy tömegeit.
Eredetien természetesen a partról űzték a halászatot, de a csónak felfedezésével kifejlődött a folyami és a tengeri halászat. Minden partvidéken erőteljes, viharedzett, egészséges és a vízen való fáradalmakhoz és veszélyekhez hozzászokott emberfajtát hozott létre a halászat: az északeurópai tengeri halászok, az ausztráliai halász bennszülöttek, kik fatörzsből vájt lélekvesztőikkel messzire kimerészkednek a tengerre, vagy a mi balatoni magyar halászaink mind micsoda bátor, pompás emberek. Egészben véve a csónakról való halászat eleinte a hazai partok mentére szorítkozott, de Európában már évszázadok előtt tettek messzi tengerekre vezető halászutakat; a messziről felkeresett halászóhelyek között legnevezetesebbek azok, amelyek Izland és Új-Fundland mentén terülnek el.
A valódi nyilttengeri halászat a legutóbbi évtizedek alatt fejlődött ki, melynél gőz-, vagy mótoros géppel hajtott nagy halászhajók vannak használatban. A hűtőberendezések tökéletesítése révén lehetővé vált távoli fogások halzsákmányát is frissen fagyasztott állapotban a piacra hozni, sőt már a trópusi tengerekben is megkísérlik újabban, hogy a tenger halkincseit ilymódon értékesítsék. A tengeri halászatban legújabban a repülőgépnek is nagy szerep jutott. Ezzel kémlelik ki a magasból a vonuló halrajokat.
A módszerek ilyetén való tökéletesítésével a halfogások hozama hihetetlen mértékben megnövekedett. Így pl. 1910-ben csak az északeurópai államok tengeri halászatából, egyrészt millió koronában, másrészt millió kilogrammokban a következő eredményt érték el:
Millió kg Millió kor.
Anglia 666 196.8
Norvégia 630 63.6
Skótország 442 75.6
Franciaország 230 112.8
Németország 166 43.2
Hollandia 137 40.8
Svédország 119 18.0
Irország 53 9.6
Dánia 43 19.2


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Oroszország 39 6.0
Belgium 11 6.0
A tengeri halászat teljes hozama, már amennyire megállapítható volt, 1910-ben 2572 millió kg halat eredményezett, 592.8 millió békekorona értékben.
Az északi államok tengeri halászatáról pontos statisztika készül, amelynek adatait a tengerkutatás állandó nemzetközi tanácsa gyüjti és teszi közzé „Bulletin statistique des pęches maritimes des pays du Nord et de l’Ouest de l’Europe” című folyóiratában, amely Kopenhágában jelenik meg. Az 1925. évre vonatkozó adatokat tartalmazó füzetét (Vol. XV.) 1927-ben adták ki. Itt adjuk az Északi-tengerben 1925-ben szerzett zsákmány kimutatását:
Hering 589,804.000 kg
Foltos tőkehal 147,083.000 kg
Közönséges tőkehal 70,026.000 kg
Síma lepényhal 55,793.000 kg
Vékonybajszú tőkehal 25,840.000 kg
Makrahal 7,469.000 kg
Fekete tőkehal 16,559.000 kg
Északi menyhal 9,659.000 kg
Nagy rombuszhal 4,057.000 kg
Nyelvhal 2,778.000 kg
Óriási laposhal 1,758.000 kg
Síma rombuszhal 811.000 kg
Összesen 931,637.000 kg, amelyből, ha a heringzsákmányt levonjuk, 426.059 kg marad. Ez az adat szemlélteti legjobban a hering gazdasági jelentőségét. Egymaga nagyobb zsákmányt ad, mint az összes többi faj együttvéve. Ha a főhalakon kívül a többi, kevésbbé jelentős halakból kifogott mennyiséget is hozzáadjuk, az 1925. évi tengeri halászat eredménye csak az Északi-tengerben 1.015,863.000 kg volt. Ha az egész földkerekség tengeri és édesvízi halászatáról pontos statisztikát vezetnének, alighanem csillagászati méretű számokat kapnánk.
Az említett statisztikai kimutatás legutolsó (XVI.) kötete az 1926-os adatokkal 1929-ben jelent meg. Eszerint Európa Atlanti-óceánbeli partjain a halászat eredménye 1926-ban 3.200,000.000 kg hal, a zsákmány értéke pedig 950,000.000 angol shilling, vagyis 1.320,500.000 pengő volt. Ez a tíztagú számjegy bizonyítja, hogy az ipariasított tengeri halászat mekkora gazdasági tényezővé fejlődött. Nem üres frázis az, ha a tenger mérhetetlen kincsesbányájáról beszélünk. Ez a bánya azonban, bármekkora is, mégsem kimeríthetetlen.
A halfogás technikájának nagyarányú fejlődésével felvetődött az a kérdés, hogy nem merül-e ki majd a tenger halállománya? Ennek a kérdésnek a tanulmányozására nemzetközi bizottság alakult. E bizottság alkalmazottai rendkívül fáradságos, de alapos munkát végezve, megállapították a legtöbbet fogott halak életkörülményeit. Kitűnt, hogy ezeknek a halaknak nem mindegy, hogy hol ívnak, hol élnek. Életük egész folyamatát számos külső tényező, mint a tenger hőmérséklete, sótartalma, áramlásai, a fenék minősége stb., nagyban befolyásolja. Sok tényező egyforma marad, mások évközben szabályosan váltakoznak, míg ismét mások kiszámíthatatlanok, de a halak szaporodására nagy fontossággal bírnak. Remélhető, hogy éppen ezeknek a körülményeknek a kiderítése által gyakorlatilag is értékesíthető eredményt érnek el. Hogy az apró halakat kíméljék, az egyes halfajokra nemzetközi úton megállapították a legkisebb mértéket, amelynél kisebb példányokat vissza kell ereszteni a hálóból a tengerbe. Ezt a kiválogatást a hálók szembőségének nemzetközi szabályozásával érték el. A kisebb halakat eladni szintén tilos. Remélhető, hogy szigorú ellenőrzés mellett a rablóhalászat megszűnik. A megengedett halfogás határait már elérték. Így évente a nyelvhalak egész állományának 22-23%-át fogják ki. Egyes halak nagysága is csökken, mert a szakadatlan üldözés következtében már nem élnek soká s nem nőhetnek meg nagyra.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Az édesvízi halászat hozama, bár szintén milliókra rúg, a tengeri halászatéhoz képest csak igen alárendelt jelentőségű. Azok az idők, mikor folyóink hemzsegtek az ízletes halak tömegétől, végleg letűntek. A rablóhalászat mellett főkép az ipar fejlődése tette tönkre a halállományt, vagy pedig a folyók szabályozása, mely megfosztotta a halakat a természetes ívóhelyeiktől. Gátak, duzzasztóművek, zsilipek, elzárják a vonuló halak útját. Ezt a bajt haláteresztők beépítése által részben, de csak kisrészben csökkenthetjük. A legtöbb bajt az ipartelepek mérges szennyvizei okozzák. Olyan vidékeken, ahol fejlett a gyáripar, megszűnt a folyókban a halak élete. S bár kétségtelen, hogy az ipar többnyire nagyobb haszonnal jár, mint a halászat, remélhető, hogy a szennyvíztisztítótelepek tökéletesítése által ez a baj, legalább részben, kiküszöbölhető lesz. Hiszen a vizek szennyezése nemcsak a halászat szempontjából, de közegészségi, etikai, esztétikai nézőpontokból is elítélendő.
Amit a gyárak akaratlanul megtesznek, t. i., hogy megmérgezik a halakat, azt egyes kezdetleges népek szándékosan követik el, hogy egyszerű eljárással sok halhoz jussanak. Erre a célra különböző mérges növények nedvét keverik a vízbe s ha a hatás jelentkezik, a halak elbódulva a víz felszínére jönnek és ott könnyen megfoghatók. A halak ízét és húsuk jóságát a használt mérgek nem befolyásolják. Igen elterjedt halméreg az Anamirta cocculus nevű indiai kúszónövény magvaiból készül s a szigorú büntetések ellenére Európában is elterjedt a „kokklizás”. Ilyen a „maszlagolás” és más hasonló mérgek alkalmazása is.
A technika haladásának egyik kinövése a dinamittal való halászás is, amely abban áll, hogy a vízben dinamitpatront sütnek el, amelynek robbanása nagyobb körzetben megöli a halakat, s az összes többi víziállatokat. A halászatnak mindezek a módjai a rablóhalászat legmegvetendőbb formái közé tartoznak és minden kultúrállamban szigorú büntetést vonnak maguk után.
Vízeink fokozatos elnéptelenedése már több évtized előtt felébresztette azt a törekvést, hogy a halikrának mesterséges kiköltetése által, s a bizonyos nagyságot elért halivadék betelepítése által a szabad vizek halállományát emeljék. Ez a „mesterséges haltenyésztés” a XVIII. század közepéről Jakobi német gazdától ered, aki azt a pisztrángállomány emelése céljából először alkalmazta. Jakobi megfigyelései és eljárása azonban feledésbe merült, s csak mintegy 100 év mulva létesült az első haltenyésztőtelep francia állami pénzen Elszászban, Hüningenben. Az új eljárás, amelyet kezdetben igen nagy lelkesedéssel fogadtak, számos csalódásra adott okot, amíg a végleges eljárást és szükséges berendezést meg nem találták. Ma, legalább Európában, csak igen kevés fajta halnál alkalmazzák a mesterséges tenyésztést, elsősorban a lazac-féléknél, azután a fogasnál és a csukánál, ellenben a tok-félékkel végzett ilyen kísérletek gyakorlatilag nem értékesíthetők.
Hogy némely esetben mekkora jelentősége van mégis a mesterséges haltenyésztésnek, azt világosan bizonyítja az a tény, hogy Alaszkában, az amerikai lazactenyésztés fő telepén 1911-ben 269 millió ikrából 241 millió darab lazacivadékot neveltek fel. A mesterséges haltenyésztés eljárása abban áll, hogy eleven, lehetőleg frissen fogott halakból a has óvatos símogatása által „kifejik” az érett ivartermékeket. Csak simogatni szabad, nyomni nem, különben kiürülnek az éretlen és megtermékenyítésre alkalmatlan ikrák is. Az ivartermékeket felfogják és víz hozzáadása nélkül, óvatosan összekeverik őket, hogy a haltej minden ikrát megtermékenyítsen. Néhány perc mulva vizet öntenek az ivartermékekre, s egyideig állni hagyják a keveréket, majd tiszta vízzel többször leöblítik, míg a fölösleges haltejtől okozott zavarodás eltűnik. Ezután a megtermékenyített ikrát költőedényekbe helyezik el, amelyek likacsos fenekű fém-, fa-, üveg-, vagy porcellánedények, amelyeken állandóan jól levegőzött víz áramlik át. Az elhalt ikrát csipesz, vagy üveglopó segítségével naponta gondosan kiszedik az elevenek közül, hogy az elhalt petéket ellepő penész az egészséges ikrát is meg ne támadja. Ha a fejlődő ikrán két pici fekete folt jelentkezik - a fejlődő ivadék szemfoltja -, véget ért a fejlődés legkényesebb szakasza. A kikelt zsenge ivadék egyideig mozdulatlanul fekszik a fenéken, mert hatalmas székzacskója túlnehéz; de mennél jobban fogy ennek tartalma s kisebbedik maga a székzacskó, annál élénkebbekké válnak a halacska mozgásai. Csakhamar jelentkezik az éhség is s ezzel kezdetét veszi a haltenyésztés legnehezebb időszaka, mert a zsenge ivadék etetése a legkényesebb feladat. Minthogy apró rákokból, férgekből és rovarokból álló természetes táplálékot csak egészen kivételes esetekben lehet megfelelő tömegben szerezni, mesterséges tápszerekhez, hús és vérliszthez, tojássárgájához, vagdalt léphez és hasonlókhoz folyamodnak. A leghelyesebb kétségtelenül az, hogy a fiatal ivadékot, mihelyt olyan erős már, hogy a vízárral szemben állva tud maradni, olyan szabadvízbe helyezik ki, amelyben előzően a természetes táplálékot alkotó állatkákat nagyobb tömegben kitenyésztették. A zsenge halivadék az ilyen eljárás mellett erőteljesebbé és ellentállóbbá lesz. A pisztrángivadékot rendesen egyéves korában helyezik ki a szabad vizekbe, mert az ilyen nagyobb ivadékból kevesebb a veszteség. Ennek az eljárásnak köszönhető, hogy pisztrángos és lazacos vizeinkben Európában elég szép a halállomány. E mesterséges tenyésztés


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
segítségével idegen halfajokat is sikerrel telepítettek be az európai vizekbe, így például a kaliforniai szivárványos pisztrángot és a pisztrángsügért, amelyek Amerikából származnak. Az amerikaiak pedig egy heringfajtát telepítettek meg az Atlanti-óceán partvidékéről a Csendes-óceán vizeiben.
Más hasznos halaknál, pl. a pontynál nem alkalmazzák a mesterséges termékenyítést, csupán az anyahalak részére kedvező feltételeket teremtenek az íváshoz és az ivadékot megfelelő tavakban tovább védik és nevelik. Az angolnánál pedig a tengerből felszálló ivadékot fogják meg, s kihelyezik őket a folyókba, vagy tavakba, hogy azután, mihelyt megnőve visszakerülnek a tengerbe, kifogják őket.
Sok magánhaltenyésztő és haltenyésztő egyesület áldásos működése következtében a haltenyésztés az utóbbi évtizedekben nagyon szépen megerősödött és az államok gazdaságában tekintélyes helyet képvisel. Fáradhatatlan gyakorlati munka és fejlődő tudás következtében egyre jobb és jobb fajtákat sikerült kitenyészteni, s a halhozam nagyságát ilyenmódon tekintélyesen sikerült megnövelni, úgyhogy mezőgazdasági mívelésre alkalmatlan területeinkből egyre többet alakítanak át halastavakká.
A megfogott halat a legkülönfélébb módszerekkel készítik el emberi tápláléknak. Jó részét friss állapotban főzik vagy sütik meg s így kerül fogyasztásra. Mióta a közlekedési eszközök tökéletesedtek, s a fagyasztási eljárás lehetővé teszi a friss halnak még nyáron való szétküldését is, a belföldek lakói is hozzájuthatnak tengeri halakhoz. Igen régóta konzerválják a halakat olyan módon, hogy a napon megszárítják, besózzák, ecetes lében megfőzve vagy füstölve tartják el őket hosszabb ideig. E mellett légmentesen záró üveg, vagy bádogedényekbe olajban, vagy páclében is nagytömegű halat konzerválnak.
Némelyik hal májából (cápák, tőkehalak) készül az értékes „csukamájolaj”, az ikra csemege gyanánt fogyasztható (kaviár), az úszóhólyagból készül a halenyv. Tömeges fogások alkalmával a halak testéből olajat sajtolnak, s a maradékot kitünő trágyaként értékesítik. A fehérhalak pikkelyeiből műgyöngyök bevonására szolgáló gyöngyesszencia készül, a cápák érdes bőréből csiszolószerek, a kardos orrú hal kardját és a ráják tüskéit primitív népek fegyverül használják, a bőröndhalak, tengeri sünhalak és csikóhalak kiszárított bőre emléktárgyként szerepel, szóval a halak igen sokféleképpen szolgálják az ember érdekeit.
Magyarország halászata
Régi könyveket forgatva bukkantam rá olyan adatra, amelyet halászati irodalmuk idáig még nem használt fel. Ez a forrás a XVII. századból kelt és a „tejjel-mézzel folyó Kánaán”, a Nagy Magyar Alföld akkori halbőségét tárja elénk. A forrás hiteles. Nagytekintélyű külföldi tudós tollából származik, aki két évig utazgatott Európa keleti felében. A neve Eduard Brown, angol orvostudor, később nagy londoni kórházak tekintélyes igazgatója és az orvosi kollégium köztiszteletben álló elnöke. Brown 1669-ben és 1670-ben fordult meg hazánkban. Utazásairól bő naplót vezetett és hazatérve, önálló kötetben adta ki tapasztalatainak leírását. Útleírásának címe: „Account of several travels in Hungaria, Servia, etc.” (London, 1673). Megjelent francia nyelven is.
Munkájának az a része, amelyben a magyar folyók, különösképpen pedig a Tisza halgazdagságáról, emlékezik meg, Szamota István fordításában így hangzik:
„Mivel az országnak több folyója van, mint bármely másnak, ezért itt a halak is nagyobb bőségben fordulnak elő. A Tisza-folyó e tekintetben legelső egész Európában, vagy ha szabad mondanom, az egész világon, azért a lakosok azt mondják, hogy a Tiszában csak hal és víz van. A Bodrog-folyó mely Tokaj közelében a Tiszába ömlik, szintén annyira haldús, hogy a lakosság állítása szerint, nyáron sekély vízállás mellett, a sok haltól megdagad a folyó, ez pedig nem oly kicsiny ugyanis, ha hihetek ama egyénnek. ki csak a kedvemért nézte meg, harminc öl széles és kilenc öl mély, azonban nem igen lehet benne hálóval halászni. A nagy halbőséget a folyóknak a sóbányákkal való földalatti összeköttetésének tulajdonítják mivel ezáltal rendkívül fokoztatik a halak szaporasága. A Dunában a pompás pisztrángokon, süllőkön, és a világ legkitünőbb pontyain kívül, még számtalan egyéb halat is fognak, nevezetesebbek a görgöcse vagy kövi ponty, fehér keszeg, durbincs, sügér, kecsege, kárász, lazac, csík, stb.”
„Továbbá a csukánál sokkal nagyobb halat is fognak, melyet ők harcsának neveznek, végül az bizonyos szakában temérdek viza jelenik meg, az a tokhoz hasonló ízletes hal, néha húsz lábnyi hosszúságot is elér. A halászatra külön helyek, a Duna partján pedig raktárak vannak. A legnagyobb raktár Komáromon felül, a Csalóközön van.”
A Tisza és a magyar vizek halbősége már Brown előtt is európai hírű volt. Timon szójátékot is csinált belőle:


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
„Tibiscus quasi Tu piscis”. A Tisza torkolati vidékén Ulászló idejében még 30.000 halász volt. Amikor az ellenség Belgrádot megszállotta, a tiszaháti halászok 40.000 dereglyével siettek II. Lajos királyunk segélyére. Századokkal később, 1847-ben J. Heckel, aki a magyar birodalom és Ausztria halvilágát nagy munka keretében mutatta be, még a következőket írhatta: „Magyarországnak és különösen a Tiszának halbősége közmondásszerűen ismeretes. A fenséges Balatonban mekkora tömegű zsákmányt hoz fel egyszeri hálóvetés is a jég alól! Mekkorára nő ott a méltán nagyhírű fogas! Ha csak azt a szinte elképzelhetetlen mennyiségű halat vesszük is, amelyet a béllyei királyi hercegi uradalom egymaga termel ki. - ahol saját tervezésű különleges eszközökkel egyszerre 500, sőt ezer mázsa halat is fognak - láthatjuk, hogy Európában Oroszországon kívül sehol sincs akkora bőségben az édesvízi hal.” Singhoffer I. és Pejcsik I. („Hazánk halászata”, 1892.) adatai szerint a béllyei uradalomhoz tartozó halászat 10.000 embernek adott kenyeret, a halak feldolgozása (szárítás, füstölés) kb. ezer munkást foglalkoztatott.
Heckel után néhány évtizeddel Herman Ottó („A magyar halgazdaság rövid foglalatja”, 1888.) már egészen más képet nyujt a magyar vizek halállományáról. „Magyarország vizeinek halakban való gazdagsága a legrégibb időktől kezdve el volt ismerve; az ország jó hírét növelte s annyira meg van gyökeresedve, hogy a külföld írói még manapság is felhozakodnak vele; és igaz, hogy annak, aki az országot csak a térképről ismeri, a dolog hihető színben tűnik fel; mert hiszen az ország éghajlat szerint való fekvése, földalakulata, kapcsolatban páratlan vízrendszerével: e mellett szól. De más a valóság...” A hírnév tehát, amelyre a magyar vizek halgazdagsága a századok folyamán szert tett, s amelyről Eduard Brown saját tapasztalatai alapján útleírásában annyira magasztaló emléket hagyott az utókorra, túlélte magát a bőséget is.
Ezt a páratlan halkincset, amely méltán keltette föl az illusztris idegen világjáró bámulatát, tette csaknem teljesen tönkre a közvizek szabályozása, amelyet új halászati törvényünk indokolása is példátlan mértékűnek mond. Ezek a „párjukat ritkitó, nagyszabású árvédelmi munkálatok” teljesen kiforgatták vizeinket ősi állapotukból, gazdasági halainkat megfosztották természetes ívóterületüktől és a rablóhalászattal együtt a halállomány egyre erősbödő csökkenésére vezettek. A Tiszaszabályozás befejezte után már egy évtized mulva felhangzott a panasz, hogy a nagy magyar folyó halkincsei pusztulófélben vannak. A közvélemény a halállomány megmentését követelte, s az ú. n. kiegyezés után az első alkotmányos minisztérium 1868. évi költségvetésébe 20.000 frt.-nyi összeget irányzott elő erre a célra.
A halászat ügyeit akkoriban a földmívelésügyi minisztérium földmívelésügyi osztálya intézte. A halászati felügyelőségét csak 1884-ben szervezték meg, odáig a Felsőmagyarországi Halászegylet volt minisztérium tanácsadó szerve. Az említett egyesületnek a nagyhírű Migazzy Vilmos gróf volt az elnöke. Olvasóink több ízben fognak ebben a kötetben ezzel a tiszteletet érdemlő névvel találkozni. Az egyesület titkára és havonta megjelenő lapjának szerkesztője, Ruffy Pál, a népjóléti minisztérium későbbi h. államtitkára volt.
A halászati felügyelőség szervezője Kvassay Jenő, a nagynevű kultúrmérnök volt, aki Széchenyi Pál gróf miniszterségének idején rendkívüli szerencsés választással Landgraf Jánost küldte ki külföldi tanulmányútra, akit még abban az évben halászati felügyelővé neveztek ki. Az övé volt az úttörés minden nehézsége, s az ő nevével kezdődött meg a modern halászat korszaka Magyarországon. Első teendője a halászati törvénytervezet elkészítése volt. Ennek a nagy munkának a tulajdont szabályozó részét Matlekovits Sándor készítette, a többi Landgraf műve. Élettudományi szempontból maga a nagy Herman Ottó bírálta meg, s úgy került a képviselőház elé. Első halászati törvényünk, az 1888:XIX. t.-c. 1889 május elsején lépett érvénybe. A 12 évvel később, 1901 márciusában megtartott budapesti halászati kongresszus a gyors tempóban fejlődő édesvízi halászat és haltermelés újabb kívánalmainak megfelelő módosításokat sürgetett rajta, de a revízió csak az 1925. évi XLIII. t.-c. keretében történt meg. Új halászati törvényünk, amely az elsőt kiegészíti, 1926 óta van érvényben.
Landgraf 1894-ben méltó munkatársat kapott maga mellé Répássy Miklós személyében, aki az „Országos Halászati Egyesület”-et újra életre keltette. Ehhez a két névhez fűződik a magyar halászat igazi reneszánsza. Működésük halászatunk történetében éppolyan korszakalkotó, mint Herman Ottóé a halászati tudomány terén. Landgraf és Répássy vállvetve hadakozott a közömbösséggel, a megnemértéssel, s az alsóbb néposztályok tudatlanságával. Óriási felvilágosító- és szervezőmunkát végeztek, s e mellett szakirodalmunkat is több száz értekezéssel és cikkel gazdagították. Répássy 1892-ben megírta „Édesvízi halászat és haltenyésztés” című füzetét, 1907-ben pedig „Édesvízi halászatunk” címmel adott ki 500 lapnyi terjedelmű kötetet. „Egybevetve a mostani viszonyokat az első kiadás adataival, kitűnnek annak a fejlődésnek nagyarányú méretei, amelyet édesvízi halászatunk a két munka megjelenése közé eső rövid hét év alatt elért és hogy a haladás e téren annyira meglepő,


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
hogy édesvízi halászatunknak a nyugati nagy halásznemzetek mostani magaslatára való emelkedését bízvást igen rövid idő alatt remélhetjük”, - írta ismertetésében Leidenfrost és ha a háború közbe nem szól, ez a reménység teljesedésbe is ment volna.
Édesvízi halászatunk ügyeit jelenleg is a földmívelésügyi minisztérium halászati osztálya és az Orsz. Halászati Felügyelőség intézi. Tanácsadó és kutatószerve a M. Kir. Halélettani és Szennyvíztisztító Kísérleti Állomás, amely Korbuly Mihály igazgatása alatt áll, s nemcsak kiváló gyakorlati irányú munkásságot fejt ki, hanem a halászati biológia irodalmát is sok és külföldön is nagy figyelemre méltatott közleménnyel gyarapította. Ez az intézet 1906 óta áll fenn és laboratóriumában Unger, Maucha és Lindmayer dolgoznak. A Halkórtani Állomás a M. Kir. Állatorvosi Főiskola kórbonctani intézetének keretében van elhelyezve. Itt készültek néhai Rátz István értekezései, amelyeknek száznál többre megy a számuk. A közönség a napilapok következetesen téves elnevezése alapján halbiológiai intézetnek tartja a tihanyi Magyar Biológiai Kutató Intézetet is, amely a Nemzeti Múzeum révfülöpi szerény biológiai állomásából nőtte ki magát Európa egyik legnagyobb és mindenesetre legmodernebb tudományos intézetévé. A balatoni intézet mindennemű élettudományi és élettani kutatással foglalkozik, de nem halászati biológiai intézet. Laboratóriumaiban természetesen a halak életére vonatkozó tudományos kutatások is folynak, így pl. innen került ki egyik igazgatójának, Hankó Béla egyetemi tanárnak a fogassüllő fejlődéséről szóló tanulmánya, amelynek ismertetését olvasóink e kötet megfelelő fejezetében találják meg.
Nagy hatással volt halászatunk fejlődésére az Országos Halászati Egyesület is, amelynek munkáját a jelenben Inkey Pál báró, maga is tógazda, irányítja. Az Orsz. Halászati Egyesület nemcsak érdekképviselete a halászoknak és a tógazdáknak, hanem behalasítások révén cselekvően mozdította elő haltermelésük fejlődését. Működésének hű tükrét Landgraf János „Haltermelésünk multjából” című visszaemlékezése („Halászat”, 1925) adja. A Halászati Egyesület halászaink és tógazdáink továbbképzésére a Halélettani és Szennyvíztisztító Kísérleti Állomáson tanfolyamokat is rendezett. Az egyesület kiadásában jelenik meg a Nyugat nagy szaklapjainak színvonalán álló „Halászat” című folyóirat, amely eredetien Lendl Adolf kiadásában a „Természet” melléklete gyanánt jelent meg, de csakhamar önállósult. Jelenlegi szerkesztője Unger Emil, a modern magyar halászati biológia egyik legkiválóbb és legtermékenyebb képviselője. A „Halászat”, amely 1924-ben ünnepelte negyedszázados jubileumát, nemcsak halászgenerációt nevelt fel, hanem száznál több tagból álló írói gárdát is teremtett. Értékes közleményeiből vett idézetekkel olvasóink e kötet keretében ismerkedhetnek meg.
Halászati irodalmunk föllendülése lépést tartott halászatunkéval. A haltenyésztésre vonatkozó irodalmunkat Kriesch, Kenessey és Tassner művei vezetik be, de halászatunk iránt a nagyközönség érdeklődését Herman Ottó Semsey Andornak ajánlott nagy műve: „A magyar halászat könyve” (1887) keltette fel. Ezt a könyvet egyik méltatója „a magyar géniusz csodálatraméltó és örökbecsű alkotásának” nevezi, s méltán, mivel ehhez fogható munka nem akad természettudományi irodalmunkban. Ezt követte később Herman Ottónak „A halgazdaság rövid foglalatja” című kisebb könyve, majd Répássy már említett kötete, amely két kiadást ért. Újabban megjelent művek: Landgraf János és Hankó Béla: „Tógazdasági tanácsadó” (1924) című kötete, továbbá Hankó Béla: „A hal és a halgazdaság” (1928) című munkája. Halfaunánk kutatásában Herman Ottó után Vutskits Györgyöt illeti meg a legnagyobb elösmerés. Nemcsak nagyszámú tudományos és ösmeretterjesztő értekezést írt, hanem igen sok gyakorlati irányú közleményt is. Összeállította 25 év halászati irodalmát is. A halfauna kutatására a Halászati Egyesület Répássy Miklós kezdeményezésére halrajzi bizottságot alakított, amelynek munkáját nagyban megkönnyítette Unger Emil kitünő „Magyar Édesvízi Halhatározó”-ja (1919).
Néhány évtized alatt a magyar horgászsportnak is tekintélyes irodalma támadt, amelyből ebben a kötetben Szurmay Sándor báró, Zsarnovitzky Árpád, Csörgey Titus, Nyitray Ottó és mások tollából találunk idézeteket.
A sporthorgászat első kézikönyvét Zsarnovitzky Árpádnak köszönhetjük. Újabb munkák: Schreiner Ferenc: „A horgászat kézikönyve” (Szeged, 1922) és Ungár István: „Sporthorgászati tapasztalatok” (Mohács, 1928). Az utóbbihoz a magyar sporthorgászok legkiválóbb triója: Teleki József gróf, Szurmay Sándor báró és Csörgey Titus írt bevezetőt.
A Bucsánszky Bertalan vezetése alatt álló budapesti sporthorgász-egyesület, „Sporthorgászat” címmel szaklapot is ad ki. Sporthorgászaink kedvéért ideiktatjuk az új halászati törvény életbeléptetése tárgyában kiadott 9500/1926. sz. F. M. rendeletnek a minimális méreteket megállapító részét. E szerint a minimális méretek a következők:
fogassüllő 30 cm hosszú, 25 dkg súlyú


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
vagy
ponty 30 40
márna 25 20
kecsege 40 45
Budapesten az akváriumkedvelőknek is van szépen működő szakegyesületük. Akvaristáink számára Krenedits Ferenc (1907), Kellner Jenő (1924) és Behyna Miklós (1927) írt kézikönyvet.
*
„A Magyar Szent Korona országainak földrajzi, társadalomtudományi, közművelődési és közgazdasági leírása” című műben, amely Lóczy Lajos szerkesztésében 1918-ban jelent meg, Landgraf János, a magyar halászat és haltenyésztés nagyérdemű újjászervezője nyujt édesvízi halászatunk akkori állapotáról áttekintő tájékoztatást. Adatai szerint 1918-ban 201 halköltető telepünk volt, amelyek évente 5 millió Salmonida-ivadékot termeltek. Nagyobb tógazdaság 211 volt, amelyek 14.000 ha-nyi területen tenyésztettek pontyot és mellékesen süllőt, meg compót. Évi termelésük értéke kb. 12 millió korona volt. A halászatot száznál több halászati társaság 100.000 ha-t meghaladó természetes vízterületen gondozta és védte a halállományt.
A „Halászat” jubileumi száma (1924, 17-18. sz.) visszapillantást vet haltermelésünk multjára és bemutatja mostani helyzetét. Ebből vesszük az itt következő részleteket. Répássy Miklós „Halászatunk fejlődése az utolsó 25 év alatt” című cikkében találjuk az ideiktatott adatokat.
„Az 1899. évben a természettől meglévő vizeinken 52 halászati társulat működött kereken 246.800 kat. hold vízterülettel; 1918 végén a társulatok száma 105-re szaporodott, vízterületünk pedig 304.000 kat. holdra növekedett. A mesterséges viszonyok között létesített tógazdaságok száma ezalatt 34-ről 110-re, vízterületük pedig 3343 kat. holdról 14.123 kat. holdra emelkedett.”
„Az 1919. évben bekövetkezett idegen megszállás folytán a mesterséges tógazdaságok száma 22-vel, vízterületük pedig 3328 kat. holddal apadt, ami egyre-másra 20-24%-os fogyást jelent. Ezt a veszteséget azonban csakhamar igen örvendetes fellendülés pótolta, mert az 1924. évben Csonka-Magyarországon a tógazdaságok száma 127, vízterületük pedig ismét elérte a 14.000 kat. holdat.”
„A természetes vizek halászatánál ilyen számbeli javulások nem várhatók, mert hiszen a halászati társulatok, a csonka ország területén lévő minden számottevő halasvízen meg voltak már alakítva a háború előtt is, az itt maradt 39 társulat 200.000 kat. hold vízterületen azóta nem változhatott tehát. E vizeken a halászat művelésében a legnagyobb haladás az, hogy a mesterséges behalasítás jelentőségét a közhalászok is elismerik már, s nagy áldozatokra hajlandók a halállomány e révén való növelése és nemesítése érdekében, amint azt a háború utáni években történő rendszeres ivadékkihelyezések igazolják.”
„Halgazdaságainknál minden irányban tapasztalható örvendetes belterjes művelés reményt nyujt arra, hogy a régebben 100.000 q-ra becsült évi haltermésünket a csonka ország vizeiben is mihamar megközelítjük, sőt el is érjük.”
A Halászati Felügyelőség most nyugalomba vonult vezetője, Kuttner Kálmán „Magyarország tógazdaságainak fejlődése a világháború után” című cikkében vázolja haltenyésztésünk mostani helyzetét. „Nagy-Magyarországnak 113 pontyos tógazdasága volt 14.413 kat. holdnyi területen, melyből a szerencsétlen trianoni béke után 88 maradt meg 10.795 kat. hold vízterülettel. Az elszakított területekkel néhány jelentősebb tógazdaságot is elvesztettünk, úgymint az écskait (1250 kat. hold), a palicsit 9765 kat. hold), a béllyeit (334 kat. hold), a szontait (300 kat. hold), a bánlakit (245 kat. hold), a pusztavirtit (200 kat. hold) és a németújvárit (120 kat. hold).”
„Nagyobb fellendülés ismét csak az 1921. évtől kezdődően mutatkozott, amikor is 18 helyen létesültek 1335 kat. holdon újabb halastavak és pedig 13 új helyen 1256 kat. hold vízterülettel, öt régebbi helyen pedig 79 kat. hold vízterülettel bővítés történt. 1922. évben hét új telepen létesültek újabb halastavak, 410 kat. hold területen. Hat régebbi helyen pedig bővítés történt 199 kat. hold vízterülettel. 1923-ban 15 új helyen létesültek 1215 kat. holdon újabb halastavak, míg öt régebbi helyen 408 kat. holdon bővítés történt, úgyhogy Csonka-Magyarországon 1923.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
év végén 128 helyen összesen 13.500 kat. holdnyi kiterjedésű vízterületen volt mesterséges tógazdaságunk.
Jelentősebb tógazdaságaink a következők:
Hortobágyi 2.350 Kat. hold
Tatai 930 Kat. hold
Örs- és fáncspusztai 800 Kat. hold
Ugrai 7.500 Kat. hold
Simongáti 480 Kat. hold
Vrászlói 370 Kat. hold
Tüskéspusztai 350 Kat. hold
Balatonlellei 350 Kat. hold
Kelebiai 340 Kat. hold
Somogyszentmiklósi 320 Kat. hold
Pellérdi 300 Kat. hold
Nagylángi 220 Kat. hold
Csoóri 220 Kat. hold
Dunaföldvári 200 Kat. hold
Bicskei 200 Kat. hold
Sárdi 180 Kat. hold
Mocsai 175 Kat. hold
Cikolai 170 Kat. hold
Iszkaszentgyörgyi 165 Kat. hold
Csurgói 140 Kat. hold
Buzsáki 140 Kat. hold
Tápiószecsői 140 Kat. hold
Iharosi 130 Kat. hold
Bárdibükki 130 Kat. hold
A hortobágyi tógazdaság 19 km-nyire fekszik a Tiszától, amelyből 24 km hosszú csatornán keresztül kapja a vizet. Magas vízálláskor közvetlenül nyeri a vizet, más esetben pedig 230 lóerős szivattyútelep emeli át a táplálócsatornába, amelynek másik végén a tavak kétoldalt szabályos alakban csatlakoznak egymáshoz. A hortobágyi tógazdaság létesítésekor rendkívüli nehézségekkel kellett megbirkózni (l. Dobránszky Béla: „A hortobágyi tógazdaság tanulságai”, Halászat, 1924, 53. l.).
*
Hazánk 1924-ben a negyedik helyen állt azoknak az országoknak a sorában, amelyekben a halastavak területének összege meghaladta a 10.000 kat. holdat. A sorrend az említett esztendőben a következő volt:
Németország 102.000 kat. hold Lengyelország 100.000 kat. hold Csehország 76.000 kat. hold Magyarország 15.700 kat. hold Tógazdáink dícséretére válik, hogy ami a kataszteri holdankénti átlagtermést illeti, Csonka-Magyarország vezet, amit az ideiktatott adatok bizonyítanak.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
Haltermés: Átlag 1 kat. holdon: Magyarország 5.000 q 160 kg Lengyelország 65.000 q 65 kg Ausztria 1.520 q 50 kg Németország 40.000 q 40 kg Csehország 30.000 q 40 kg
*
A „Balaton Halászati R. T.” szintén 1924-ben érte meg fennállásának 25-ik évfordulóját. Negyedszázaddal ezelőtt Purgly Pál és társai alapították és Purgly vezetése alatt fejlődött modern és tekintélyes vállalattá. A társaság nemcsak halászattal, hanem haltenyésztéssel is foglalkozik, 1924-ben pedig hallisztgyárat létesített.
A Balatonból kifogott összes halmennyiség, Unger szerint („Balatoni Kalauz”, 1925), 1920-1921-ben 100, 19221923-ban 97 és 1923-1924-ben 82 vasúti kocsirakományt tett ki.
Pontytermelésünkből évente átlag 25.000 q kerül piacra, s ennek a mennyiségnek kétharmadát külföldre szállítjuk. Tógazdaságaink termése tehát külkereskedelmi mérlegünk megjavításában tekintélyes szerepet játszik. Különösen feltűnő a magyar ponty térhódítása a német piacon. Németország pontytermelése 1929-ben 55.000 q-ra rúgott, bevitele pedig 16.845 q volt. A pontyszezón szeptembertől decemberig tart, s ebben az időszakban 1929-ben a német pontybevitel terén 3029 q-lal Magyarország vezetett. Az előző évnek ugyanebben az időszakában tógazdaságaink még csak 1349 q-t szállítottak ki a német piacra.
A magyar hal Németország mellett Lengyel- és Csehországban talál piacra. A Magyar Statisztikai Közlemények hasábjain közölt kimutatások szerint édesvízi halkivitelünk 1927-ben 13.494, 1928-ban pedig 12.722 q-t tett ki. Az 1928-ban külföldre szállított halmennyiség kereken harmadfélmillió pengővel járult hozzá külkereskedelmi mérlegünk megjavításához. Ez az eredmény annál nagyobb jelentőségű, mivel a magyar halnak nemcsak az egyre erősödő európai versennyel kell megküzdenie, hanem a nagy beviteli vámokkal is. Ezidőszerint (1930) Németország mázsánként 25 aranymárka, Lengyelország pedig 72 zloty behozatali vámmal terheli meg az idegen származású édesvízi halat. Ezzel szemben a friss tengeri hal vámmentesen jön be hazánkba.
A halak és az elkészített haláruk behozatala felülmúlja halkivitelünket. A jegelt és sózott tengeri halak behozatala az utóbbi években a következőkép alakult:
1927-ben 1238 tonna 636.000 P értékben,
1928-ban 1354 tonna 735.000 P értékben.
A vámmentes friss tengeri hal behozatala évről-évre növekedik. 1906-ban még csak 4.912 q-t hoztak be, 1929-ben pedig már 14.191 q-t. Hazánkból vámkülföldre 1927-ben 115, 1928-ban pedig 23 q tengeri halat szállítottak ki. A friss tengeri halat Németországból, Hollandiából, Svédországból és Norvégiából szállítják be piacainkra. A legnagyobb mennyiség Németországból jön, ahonnan 1927-ben 5.361, 1928-ban 7.906, 1929-ben pedig 8.786 mázsa friss tengeri halat hoztunk be.
Tekintélyes összeget fizetünk ki külföldre a szárított és füstölt halakért, továbbá a tartós halkonzervekért (dobozos, hermetikus áru). Szardiniából, szárított és füstölt halakból behoztunk:
1927-ben 729 tonna 1,872.000 P értékben,
1928-ban 835 tonna 2,025.000 P értékben.
Ennek a mennyiségnek körülbelül háromnegyedrésze olajos szardinia, amelyet főképpen Olaszországból és Portugáliából hozatunk. Szardellából, osztrigából és rákokból (homár stb.) 1925-ben 706 mázsát hoztunk be 270.398 aranykorona, 1926-ban pedig 800 q-t 262.400 aranykorona értékben. Kaviárból és más elkészített halikrából 1925-ben 11, 1926-ban 20 mázsa jött be, 1925-ben 51.040, 1926-ban pedig 43.900 aranykorona értékben.
Édesvízi halból a behozatalunk 1928-ban csak 175 tonna volt 257.000 pengő értékben. A behozott mennyiség legnagyobb része a Délszláv-királyságból származott.
Magyarország haltermelését a tógazdaságokban és a természetes vizekben Lukács Károly („Halászat”, 1930, 37. l.) ezidőszerint évi 75.000 q-ra becsüli. Ebből a mennyiségből a lakosság minden tagjára évenként 0.6 kg fogyasztás esik. A fejenkénti halfogyasztás Itáliában 5 kg, Németországban 11 (Reinboth szerint 25) kg, Angliában pedig 40


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
kg.
*
Amíg édesvízi halászatunk a trianoni súlyos veszteségek ellenére is fejlődésben van, addig tengeri halászatunk immár csak a multé. Adriai halászatunk magyar nyelvű irodalma Matisz János, Dezső Béla, Károli János, Garády Viktor, Dárday Dezső és Leidenfrost Gyula értekezéseiből áll. A kereskedelmi minisztérium 1905-ben létesítette a fiumei Tengerészeti Hatóság keretében a Halászati Biológiai Állomást, amelynek vezetésével Garády Gauss Viktort, a Tengerészeti Akadémia tanárát, a jeles írót bízta meg. A fiumei Halászati Biológiai Állomás szépen berendezett kis akváriuma Fiume legvonzóbb látványossága volt. Most hajóvezetőlaktanya van a helyén. E sorok írójának, aki nemcsak egy évtizedig dolgozott az állomás vendégszerető laboratóriumában, egyik legkeservesebb emléke marad az a nap, amikor az ablakon keresztül abban a látványban volt része, hogy a vasbetonmedencéket csákánnyal verték szét. Az akvárium berendezése és néhány nagyobb medencéje a rovignói tengeri állattani intézetbe került.
A fiumei Halászati Biológiai Állomás pisztrángtenyésztési kísérletekkel is foglalkozott, Jablanác mellett pedig egy ideig osztrigatenyésztőtelepet tartott fenn. Vezetője Garády Viktor, az „Előre” nevű kormányzósági jachton több halászati biológiai kutatóutat tett az Adrián. Ebben az intézetben dolgozott Leidenfrost és Betegh Lajos főállatorvos is, aki a halbetegségek tanulmányozásával és szövettani vizsgálatokkal foglalkozott.
Garády nagyszámú népszerűsítő közleményén kívül, amelyekből ebben a kötetben is bőven idézgetünk, a makrahal, a papalina-sprott és a norvégrák életmódjáról és fejlődésének ismeretéről írt nagyobb tanulmányt.
A tengeri sporthorgászat köréből Nyitray Ottó és Mariányi Dezső közölt ismeretterjesztő cikkeket.
Az egykori magyar-horvát tengermellék halászata 1908-ban egyszerre számos fejlődési fokot ugrott át, amikor az ősi, kezdetleges halászati módszerekről a modern motoros halászatra tért át. 1913 nyarán alakult meg a „Nekton” halászati és hajóépítő részvénytársaság, amely magába olvasztotta a kisebb motoros halásztársaságokat (l. Leidenfrost: „Mótoros halászat a Quarnerón”, Halászat, 1911; „Adriánk halászata”, Halászat, 1915; „Tengeri halászatunk jövője”, A Tenger, 1916) is. Az elsőévi zsákmány 38.353, 1914-ben pedig 126.517 kg volt. A társaság a háború alatt Gast Reinhardot, a nápolyi állattani állomás tanársegédét szerződtette halászati biológus gyanánt.
A quarnerói halászat tömeghalai a makrahalak, a tonhal és a szardella volt. Igen nagy mennyiségben halászták a norvég rákot, a szkampit (Nephrops norvegicus Leach) is. A motoros halászat bevezetése után a quarnerói haltermelés jelentősen növekedett. A zengi kereskedelmi kamara jelentése szerint a horvát partvidéken 1895-től 1909-ig 281.706 kg volt az évi átlagos zsákmány, a motoros halászat bevezetése után pedig 1909 és 1916 közt 315.706 kg. A Morlák-csatorna 1909-ig az egész zsákmánynak 50.4, 1909 után pedig 58.3%-át szolgáltatta. A szkampizsákmány 1916-ban 19.738, 1917-ben pedig 31.517 kg volt.
A Magyar Adria Egyesület tengerkutató bizottsága a Földközi-tenger nemzetközi kutatásához csatlakozva, Őfelsége „Najade” nevű hadihajóján Leidenfrost Gyula vezetésével 1913 őszén és 1914 tavaszán két expediciót küldött ki, amelyek halászati élettudományi kutatásokat is végeztek (I. Leidenfrost: „Kalandozások a tengeren. Egy tengerkutató naplója”, 1924).
A halak elterjedése.
A halaknak, minthogy különféle vizekben, a legkülönfélébb viszonyok között élnek, éppen akkora alkalmazkodási képességük van a környezettel szemben, akárcsak a madaraknak. Csak igen kevés olyan víz van, melyben hal nem él. A halak a folyóvizet követve 5000 m tengerszínfeletti magasságig felhatolnak, s a tenger ismert legnagyobb mélységeiben is otthon vannak. Egyesek a felső vízrétegeket kedvelik, mások viszont a legalsó rétegekben a fenék fölött élnek, s itt, a magas vízoszlop miatt, olyan borzalmas nyomás nehezedik rájuk, amelyet elképzelni sem tudunk. Az újabb vizsgálatok tanulsága szerint a nagy tengeri mélységek jóval népesebbek, mint azt kezdetben hittük. A magas szélességi övek sem gátolják a halak elterjedését. Kétségtelen azonban, hogy a tenger forróövi és mérsékeltövi részeiben jóval több hal él, mint a két hidegövben; viszont ezekben, bár a fajok száma kevesebb, jóval nagyobb tömegben élnek a halak.
Az egyes fajok elterjedésének a köre kisebb, mint gondolnók, ha tekintetbe vesszük, hogy a víz a mozgékony halak


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
vándorlását nagyban megkönnyíti és hogy szervezetük alkalmassá teszi őket a legkülönfélébb vizekben való életre. Pedig az elterjedések köre még a végtelen tengerben is határolt. Egyik fajt észrevétlenül felváltja egy másik, ezt egy harmadik, negyedik. Csak kevés hal található meg ugyanannak a tengernek minden partvidékén. A halak is bizonyos határozott körzetekben laknak s úgylátszik, hogy születésük helyéhez olyan csökönyösen ragaszkodnak, hogy az előttünk érthetetlen. A lazacok például visszatérnek a tengerből az ívás alkalmával ugyanabba a folyóba, melyben kikeltek és sohasem hatolnak fel a közel torkolló szomszédos folyókba. Ezt csak azzal a föltevéssel magyarázhatjuk meg, hogy a folyóból a tengerbe levándorolt fiatal lazacok mindvégig a szülőfolyó torkolata közelében maradnak s e szűk kör határait nem lépik át. A halaknál azonban hosszabb, messzebb tájakra vezető vándorlásokat is észlelhetünk. Cápák például igen nagy távolságokra követik a hajókat, vagy gazdátlan hajóroncsokat kísérnek el a déli tengerből az északiba, vagy megfordítva. Eltévedt fajok gyanánt megjelennek néha egészen szokatlan vidékeken, pl. Földközi-tengeri fajok Anglia partjain. Az egyes tengeri halfajok elterjedése egészben véve azonban bizonyos övekre szorítkozik. Az édesvízi halak az övek egyes részeiben is élhetnek, pl. csak bizonyos tavakban vagy folyókban s ezeknek nem is lehet a vándorlásuk olyan hosszú utakat bejáró.
Sok évig azt hittük, hogy az Északi Jeges-tenger küldi nekünk a heringrajok milliárdjait, amelyeket az Északitenger partvidékein fognak, ma azonban határozottan tudjuk már, hogy e rajok nem északról délfelé, hanem nagy mélységekből a sekély partok felé vándorolnak. Sok hal olyan mozgékony, mint a madár; mégis aránylag csak kevés tesz rendszeres vándorutakat, olyanféle vonulásban, mint a madarak.
Hogy mennyire függ a hal attól a víztől, amelyben lakik, azt legjobban az olyan fajokon figyelhetjük meg, amelyek a mi folyóinkban és tavainkban élnek. Egészen természetesnek találjuk, hogy a pisztráng csak tisztavízű hegyi patakokban, a harcsa csak iszapos mélyedésekben, a géb csak köves fenéken él, a réti csík pedig csak mocsaras vízben; de így van ez a tengerben is. Ott is vannak halak, amelyek a fenéken, vagy annak bizonyos részein, mások, amelyek a síkvizekben szűk körön belül élnek. Fogságban tartott halak megfigyeléséből tudjuk, hogy minden hal megszokja lakóhelyét s egyes búvó-, vagy nyugvóhelyekre mindig rendszeresen visszatér.
Jellemző egyes halfajok szűk elterjedési körére, hogy halak is lehetnek egy vidék, egy tenger, vagy öböl jellegzetes állatai, bár látszóan nem függnek annyira a környezettől, mint más gerincesállatok. A forró égöv szín- és alakpompája az ott élő halakon is észlelhető. A melegégalji halak ütnek el a legjobban a mi megszokott halaink alakjától, bár vannak a mérsékelt és hideg tengerekben is igen sajátságos és szokatlan alakú halak.
Ha a halaknak a föld édesvizeiben és tengereiben való elterjedését vizsgáljuk, ezen a téren még ma is alapvető munka Günther A. műve. Mindenekelőtt édesvízi - kevert - vagy félsósvízi és tengeri halakat kell megkülönböztetnünk.
Az édesvízi halak Günther szerint kb. 30 rendszertani csoportba tartoznak. Egyes fajok igen széles körben terjedtek el. Így pl. a kecsege, a csuka, a lazac, a géb, a sügér és a törpepikó úgy Európa, mint Észak-Amerika mérsékelt égöve alatt megtalálható. Indiában és Ausztráliában él a Lates calcarifer, Dél-Amerika csücskén és a Falklandszigeteken és Tazmániában, meg Új-Zélandon egyaránt megtalálható a Galaxias attenuatus nevű hal. Egyes családok és nemzetségek elterjedési öve végigvonulhat egymástól nagy távolságra eső országokon. Günther az édesvízi halak három nagy elterjedési körét különbözteti meg, ú. m. az északit, a délit és a kettő között fekvő egyenlítő övét. Az északi elterjedési övben élnek a tok-félék, a harcsa-félék, a ponty-félék, a lazacok és a csukák. Ez az öv két elterjedési körre tagozódik; az európa-szibériaira és az észak-amerikaira; az elsőben számos csík és márna él, de hiányzanak a zománcpikkelyes csontoshalak, amelyek az utóbbira jellemzők, ahol viszont a csík- és márnafélék hiányzanak. Az egyenlítői övben is sok harcsaféleség él, főleg a bölcsőszájú halak jellemzik. Ez az öv is két részre tagolható, melyek mindegyike ismét ketté oszlik. Csak - egyrészt az indiai és afrikai, másrészt a trópikus amerikai és ausztráliai - labirintushalak és egyes pontyfélék jelenléte, vagy hiánya által jellemezhetők, mert ezek a trópusi Amerikában és Ausztráliában megtalálhatók, de Indiából és Afrikából hiányzanak. Indiát a kígyófejű halak, Afrikát a sokúszós csukák, Mormyridák, Cichlidák és Characinidák jellemzik, míg a trópusi Amerikát az utóbbi kettő mellett a villamos angolna, Ausztráliát pedig a szarúfogú tüdőshal jellemzi. A déli féltekén hiányzanak a ponty-félék, a harcsa-félék ritkák, míg a Haplochitonidae és Galaxiidae-család nemzetségei az északi félgömb lazac- és csukaféléinek megfelelően helyezkednek el. A déli övhöz tartozik Tazmánia és ÚjZélandon kívül Patagónia is, melyet fajokban való rendkívüli szegénysége jellemez. Hogy e szegénység a földrajzi fekvés következménye-e, vagy onnan ered, hogy az élet eredetien az északi féltekén fejlődött ki, ahogy azt Simroth állítja, az egyelőre el nem dönthető.


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
A félsósvízi halak állatföldrajzi szempontból érdektelenek. Az ilyen halak élhetnek a tengerben is és az édesvízi tavakban, vagy a folyókban is, s közülük nem egy, vagy az előbbi, vagy az utóbbi életkörülményekhez alkalmazkodott, úgyhogy a kevert víznek tulajdonképpen nincsenek is jellegzetes halai. Nagy szeretettel tartózkodnak a kevert vízben a ráják, a félszegúszóhalak és hering-félék.
A tenger halait parti, nyiltvízi, vagy pelagikus és mélytengeriekre oszthatjuk fel. A partihalak a tengernek a szárazföldmenti részeiben laknak és csak ritkán szállnak le 400 m-nél nagyobb mélységbe, legtöbbjük a felszín közelében él. Günther szerint mintegy 70-féle parti halcsoportot különböztethetünk meg, amelyekbe mintegy 3600 faj tartozik. Ezek a halak is a partok mentén olyan zárt övekben terjedtek el, hogy több tengerövet és kisebb elterjedési kört különböztethetünk meg köztük. Így pl. az Északi Jeges-tengernek, az északi mérsékelt övnek, a forró övnek, a déli mérsékelt övnek és a Déli Jeges-tengernek jellegzetes halnépessége van. Az északi mérsékelt övben két fő elterjedési kör: az észak-atlanti és az észak-pacifikus különböztethető meg, s előbbiben észak-európai, földközi-tengeri és észak-amerikai, utóbbiban pedig kamcsatkai, japáni és kaliforniai kör különült el. A forró tengerövben atlanti, indopacifikus és amerikai pacifikus elterjedési kör különböztethető meg, mely utóbbiba közép-amerikai, galapagosi és perui alkör tartozik. A déli mérsékelt öv magába foglalja a Jóreménység-foka, DélAusztrália, Csile és Patagónia környékét. Az egyes ismertetett övek és halkörök részletes jellemzése és a benne élő halfajok felsorolása túllépné az „Állatok világa” feladatát.
Nyilttengeri vagy pelagikus halaknak az olyan halakat mondjuk, amelyek a nyilttengerek felszíni részeiben élnek. Ide tartozik sok cápa mellett sok tüskésúszójú hal, mint a gályatartó-, a kardosorrú-, a repülő-, az aranymakra- és a holdhalak.
A mélytengeri halak sajátságos életével csak az utóbbi évtizedek nagy expediciói ismertettek meg bennünket. Hatalmas nyomás, egyenletes hideg, sötétség, mozdulatlan víztömeg és a növényi táplálék teljes hiánya jellemzi ezt az övet. Az itt élő halak legtöbbnyire sötétbarna, vagy fekete mezt viselnek és közülük sokan világítószervekkel is rendelkeznek. A test a legsajátságosabb alakot öltötte, mindenféle hosszú és furcsa függeléket visel, amelyek csak csendes vízben maradhatnak épségben, s valószínűen csápok gyanánt a tapintást szolgálják. Csontvázuk gyakran csak igen tökéletlenül csontosodott meg, valószínűen a tengervízben oldott mészsóknak az alacsony hőmérsékleten való rossz kihasználhatósága következtében. Úgyszólván az összes ismert mélytengeri hal rabló, s állkapcsuk gyakran igen hatalmas fogakkal van felszerelve, gyomruk rendkívül tágulékony és a rablónál nagyobb állatok is elférnek benne. Kevés köztük a vak, jóval gyakoribb a szemeknek távcsőszerű megnagyobbodása, amellyel a lakóhely sötétségéhez alkalmazkodtak. Az oldalszerv érzékszervei rendkívül fejlettek. Újabb kutatások szerint azoknak a fajoknak a száma, melyek állandóan sok ezer méteres mélységekben élnek, igen kevés. Legtöbbjük 400-600 m mélységben tartózkodik, sokan rendszeres vándorutakat tesznek és éjjel felszállnak a víz színére, mások ivadékkorukban a világosságon élnek és csak később szállnak le a sötét mélységekbe. Csak kevés család képviselői élnek állandóan a mélytengerekben, legtöbbjük a kevésbbé mély tengerfenék lakója.
A halak családfája.
A halak a föld történetének legöregebb gerinces állatai. Már a szilur-korban jelentkeznek sajátságos, a maiakkal meg nem egyező páncélos alakok és számos cápafog is előkerült ebből a korból. A devonban a tüdőshalak mellett megtaláljuk a sokúszóscsuka, a tokfélék és kajmánhalak őseit. A kőszénkorban igen sokféle hal élt már, különösen sokféle alakú cápa- és tokféle hal, köztük a híres Palaeoniscus, amely a mansfeldi rézpalarétegekből ismeretes.
A föld középkorába való átmenet idejében számos halcsoport kihalt, helyettük a júra- és krétakorban a porcoshalak közül a ráják, a csontoshalak közül a valódi csontoshalak sok alakja fejlődött ki. Különösen az utóbbiak fellépése következtében megváltozott a halvilág egész képe: rövid idő alatt kiszorították az ősi alakú halakat és a harmadkortól kezdve máig is ezek uralkodnak. A csontoshalak között a legöregebbek a heringfélék és nyálkásfejűek, aztán következnek a lazacfélék és a harcsafélék. Mennél jobban közeledünk a jelenkorhoz, annál sokfélébb alakban jelentkeznek a csontoshalak, s annál több, ma is élő nemzetséget és fajt találunk meg közöttük. Ezek mellett egyes ősiszabású alakok sok koron keresztül fennmaradnak. Így az ausztráliai tüdőshal, Ceratodus, triászkori halakkal rokon, s hasonló tapasztalható sok cápánál (Cestracion, Scapanorhynchus) is.
Ha a kövületek alapján a ma élő nemzetségek történetét akarjuk tanulmányozni, igen sok nehézségbe ütközünk épp azért, mert kezdettől fogva igen sokféle alakú hal élt egymás mellett. Úgy látszik, hogy az ősi halakat a cápák


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
képviselik, s belőlük ágaztak ki a tüdőshalak. Ez utóbbiak sokban hasonlítanak a kétéltűekhez, úgyhogy valószínű, hogy a magasabbrendű gerincesek valahol belőlük ágaztak és fejlődtek ki; de a ma élő tüdőshalak semmiképpen sem tekinthetők a halakat a kétéltűekkel összekötő kapocsnak.
Ennek a bizonytalanságnak megfelelően, a halak rendszere, amelynek a törzsfejlődési kapcsolatokat is lehetően fel kellene tüntetnie, nem tekinthető véglegesnek és teljesen megállapodottnak. Először is az egész osztályt két részre szoktuk tagolni, a porcos- és a csontoshalak osztályára. A porcoshalak ma élő alakjait három jól elkülöníthető rendbe, a cápák, a ráják és a tömörfejűek rendjére tagolják. Jóval nehezebb a csontoshalak osztályozása. Itt legelőször is külön kell választani a tüdőshalak jól körülírt rendjét. Ezek mindenekelőtt kopoltyúíveik alakjában és megerősítésében különböznek a többi csontoshaltól, amelyeket Teleostomi néven helyeznek velük szembe. Ezek között több olyan csoportot találunk, amelyeket bőrpáncéljuk minősége alapján régebben „ganoidhalak” név alatt külön egyesítettek. De pontosabb vizsgálatok kiderítették, hogy testük belső szerkezetében nincsenek akkora különbségek, amelyek külön csoportba való sorolásukat indokolttá tennék, s az idetartozó halakat ezért ma csak külön rendekbe, a sokúszóscsukák, a tokfélék, az iszaphalfélék és a vértescsukák rendjébe sorolják. Ezek után következik az igazi csontoshalak rendje. Ez a rend, melybe a ma élő halak legnagyobb része tartozik, számos alrendre és csoportra oszlik, amelyeknek határai nem egészen élesek. A halak rendszertana körül főleg Günther és Boulenger, a British Museum halgyűjteményének őrei, szereztek hervadhatatlan érdemeket. Az alább közölt rendszertani beosztás lényegében Goodrich legújabb művéből való.
A halak felosztása.
I. alosztály: Porcos halak (Chondrichtyes).
1. Rend: Cápák (Selachoidei).
2. Rend: Ráják (Batoidei).
3. Rend: Tömörfejűek (Holocephali).
II. alosztály: Csontvérteshalak (Osteichthyes).
1. Rend: Tüdős halak (Dipnoi).
2. Rend: Bojtosúszójú halak (Polypterini).
3. Rend: Porcos vérteshalak (Chondrostei).
4. Rend: Iszaphal-félék (Amioidei).
5. Rend: Vértescsukák (Lepidosteoidei).
6. Rend: Csontoshalak (Teleostei).
1. ALREND: Pontyalakúak (Cypriniformes).
2. ALREND: Heringalakúak (Clupeiformes).
3. ALREND: Csukaalakúak (Esociformes).
4. ALREND: Angolnaszerűek (Anguilliformes).
5. ALREND: Rövidfarkú angolnák (Symbranchiformes).
6. ALREND: Pikóalakúak (Gasterosteiformes)
7. ALREND: Tüskéshátú halak (Notacanthiformes).
8. ALREND: Tengeri péralakúak (Mugiliformes).
9. ALREND: Tüskésúszójúak (Acanthopterygii).


 Brehm: Az állatok világa / A halak szervezete és életmódja
http://mek.oszk.hu/03400/03408/html/2053.html[2020. 10. 21. 17:21:18]
1. öregcsalád: Lazacsügér-félék (Salmopercae).
2. öregcsalád: Nyálkásfejűek (Beryciformes).
3. öregcsalád: Sügéralakúak (Perciformes).
4. öregcsalád: Gébalakúak (Gobiiformes).
5. öregcsalád: Gályatartó halak (Echeneidiformes).
6. öregcsalád: Sárkányfejű halak (Scorpaeniformes).
7. öregcsalád: Nyálkáshal-szerűek (Blenniiformes).
8. öregcsalád: Makrahal-alakúak (Scombriformes).
9. öregcsalád: Tarajoskoponyájú halak (Kurtiformes).
10. öregcsalád: Laposhal-alakúak (Zeorhombiformes).
11. öregcsalád: Tündöklő halak (Lampridiformes).
12. öregcsalád: Nyilascsőrű halak (Mastacembeliformes).
10. ALREND: Tőkehal-alakúak (Gadiformes).
*
Miután az „Állatok világa” az állatvilág ismertetésében a magasabbrendűekből indul ki, a halcsoportok leírását is a legfejlettebb alakokkal, vagyis a valódi csontoshalakkal kezdjük meg.
HALAK (PISCES) TARTALOM I. alosztály: Csontvértes halak (Osteichthyes)


 Brehm: Az állatok világa / I. alosztály: Csontvértes halak (Osteichthyes)
http://mek.oszk.hu/03400/03408/html/2054.html[2020. 10. 21. 17:21:34]
A halak szervezete és életmódja TARTALOM ELSŐ REND: Valódi csontoshalak (Teleostei)
I. alosztály: Csontvértes halak (Osteichthyes)
FEJEZETEK
ELSŐ REND: Valódi csontoshalak (Teleostei) MÁSODIK REND: Vértes csukák (Lepidosteoidei) HARMADIK REND: Iszaphal-félék (Amioidei) NEGYEDIK REND: Porcos vérteshalak (Chondrostei) ÖTÖDIK REND: Sokúszóscsuka-alakúak (Polypterini) HATODIK REND: Tüdőshalak (Dipnoi)
A csontvértes halak csoportja ősrégi. Már a devonból ismerünk olyan halalakokat, melyek testük felépítésében és pikkelyeik kialakulásában e csoport jellegzetes tulajdonságait tüntetik fel. Mennél feljebb hágunk Földünk történetében, annál több és változatosabb alakú csontvérteshalat találunk. De észrevesszük azt is, hogy számtalan fejlődési ág megszűnik, képviselőik kihalnak, s pusztulásuk, eltűnésük okát nem tudjuk megmagyarázni. Ez oknál fogva a csontvérteshalak ma élő családjait széles hézagok választják el egymástól s a megkövült, kihalt alakok ismerete nélkül nem volnánk képesek rokonságukat, egymással való összefüggésüket megérteni. Mint ahogy egy vízzel elárasztott szárazföldből csak magas fensíkok, hegygerincek és csúcsok emelkednek ki, amelyek látszóan teljesen különállók egymástól, éppúgy emelkednek bele a föld történetének halcsaládjaiból egyes elkülönült részek a mai korba. Gyakran épp az elkülönült apró csoportok a legérdekesebbek, mert egyes ősi jellegeket sokkal jobban megőriztek, mint a jelenkor halainak nagy tömege. A csontvérteshalak rendszertana és az egyes csoportok értékelése még nem egységes s a különböző szakemberek más-más felfogást vallanak e kérdés felől. Mi az egyes csoportokat, mint egymásmellé sorakozó rendeket fogjuk tárgyalni.
A halak szervezete és életmódja TARTALOM ELSŐ REND: Valódi csontoshalak (Teleostei)


 Brehm: Az állatok világa / II. alosztály: Porcoshalak (Chondrichthyes)
http://mek.oszk.hu/03400/03408/html/2529.html[2020. 10. 21. 17:21:45]
Amerikai gőtehalak (Lepidosiren Fitz) TARTALOM ELSŐ REND: Tömörfejűek (Holocephali)
II. alosztály: Porcoshalak (Chondrichthyes)
FEJEZETEK
ELSŐ REND: Tömörfejűek (Holocephali) MÁSODIK REND: Ráják (Batoidei) HARMADIK REND: Cápák (Selachoidei)
Ezt az alosztályt, mint neve is mutatja, a porcos belváz jellemzi. Az agy tokja egységes porctömeg. A száját csak a palatoquadratum-porc határolja, amely előtt azonban még ajakporcok is vannak, bár a száj mozgatásánál semmiféle szerepük sincs.
A gerincoszlop számos porckorongból áll, s a gerinchúrnak gyakran igen nagy része megmarad. A bőrt fogszerű placoidpikkelyek fedik, az úszókat szarusugarak támasztják, amelyekhez egyes tüskék is járulhatnak. A ráják mellúszói vízszintes lemezeket alkotnak, amelyeket szárnyszerűen használnak; a hasúszók hátsó vége a hím állaton csapszerűen módosult és többé-kevésbbé zárt porcbarázda vezet rajta végig. A fogak rendesen számos, egymás mögött elhelyezett sorban vannak, vagy veszedelmes metszőfogak, vagy széles őrlőfogak; a kopott, elhasznált fogak leválnak. A bélcsatornát csavaros billentyűfodor, a szivet artériás kúp jellemzi, a kopoltyúkról hiányzik a kopoltyúfedő, úgyhogy az egyes kopoltyúrések kívülről látszanak. Az állkapocs- és nyelvív közti kopoltyúrés fecskendőnyílás alakjában marad meg. A hím tejét a vesevezetékeken át üríti ki, az ikrásban pedig külön petevezetékek fejlődnek; a kiválasztó- és az ivarszervek a béllel együtt a kloakába nyílnak.
A legtöbb porcoshalnál belső a termékenyítés és az ivadék többé-kevésbbé fejlett állapotban születik meg. A tojásrakó fajok petéit szaruhéj borítja, amelynek hosszúfonalas csücskei vannak; csak a grönlandi cápa ikráján nincs szaruhéj. Az eleventojó fajokon az ivadék a kitágult petevezetékekben fejlődik ki; a petevezeték fala tápláló nedvet választ el, amelyet az ébrények teste felszív. Némelyik rája petevezetékének falán bolyhok képződnek, amelyek a fecskendőnyíláson át benőnek az ébrények garatüregébe. Aristoteles cápájában és az emberevő cápában az ébrény szikzacskójának és az anya petevezetékének falából kinövő bolyhok a méhlepényhez hasonló összefüggésbe lépnek egymással. Az ébrényeknek külső kopoltyúik vannak, mint a kétéltűek lárváinak, de ezek az önálló életmód megkezdése előtt eltűnnek.
A porcoshalak alrendje igen ősi csoport, amelynek maradványait már a kőszénkorból megtaláltak; sok esetben csak jellegzetes hátúszótüskék és fogak maradtak meg, mert a porcos váz nem alkalmas megkövesülésre. Ezekből a maradványokból tudjuk, hogy voltak idők, főleg a jura- és krétakorban, amikor valóságos óriás cápák éltek, amelyek nagyságukkal a ma élő legnagyobb cápákat is jóval felülmulták. A leletek nagy gyakorisága bizonyítja, hogy a föld régebbi koraiban a porcoshalak jóval nagyobb szerepet játszottak, mint ma és hogy lassanként kiszorították őket a csontoshalak. A ma élő porcoshalak, amelyekből mintegy 200 fajt ismerünk, úgyszólván kizáróan tengeri állatok. Három rendbe, a cápák, (Selachoidei), a ráják (Batoidei) és a tömörfejűek (Holocephali) rendjébe tartoznak. A legtöbb faj az első kettőbe tartozik, amelyeket sok szakember harántszájúak (Plagiostomata) névvel egységes csoportba egyesít, mert szájuk haránthasítékú. A száj a fej alsó oldalán van elhelyezve, s az agykoponya porcos nyúlványa, az ormány, vagy rostrum előrenyúlik fölötte.
Amerikai gőtehalak (Lepidosiren Fitz) TARTALOM ELSŐ REND: Tömörfejűek (Holocephali)


 Brehm: Az állatok világa / 8. család: Fűrészes cápa-félék (Pristiophoridae)
http://mek.oszk.hu/03400/03408/html/2562.html[2020. 10. 21. 17:21:56]
7. család: Tüskéscápa-félék (Spinacidae) TARTALOM KEREKSZÁJÚAK (CYCLOSTOMATA)
8. család: Fűrészes cápa-félék (Pristiophoridae)
Az igazi cápák utolsó családját a fűrészes cápa-félék (Pristiophoridae) alkotják, amelynek Pristiophorus M. H. nevű nemzetségébe csak néhány faj tartozik. Ezek a fajok a japán és ausztráliai tengerekben élnek. Nevüket igen hosszú lapos rostrumjuktól nyerték, amelynek szélén fűrészt alkotva egy-egy sor nagy bőrfog áll ki. E fűrész alsó oldalán néhány hosszú, érzékszerveket viselő tapogatófonál van. A két hátúszóban nincsen tüske, az alsóúszó teljesen hiányzik. A mellúszók szokatlanul szélesen és oldalt közvetetlenül előttük nyilnak a széles kopoltyúrések. Veszedelmes külsejük ellenére a fűrészes cápák igen jámbor állatok. Valószínűen nem fegyverül használják fűrészüket, hanem az iszapot kotorják fel vele, úgy, mint azt a kacsák csőrükkel, hogy mindenféle apró állatot szedhessenek össze, amelynek megőrléséhez fogazatuk is jobban alkalmas, mint nagyobb állatok szétdarabolásához. Igen valószínű azonban, hogy veszedelmes fűrészüket önvédelemre használják és súlyos sebeket ejthetnek vele. E család összes tagjai a cápák törpéi közé tartoznak, mert 1–2 m-nél nem érnek el nagyobb hosszúságot. Legismertebb fajuk a másfél méteres Pristiophorus japonicus Gthr.
Japáni fűrészes cápa (Pristiophorus japonicus Gthr.).
7. család: Tüskéscápa-félék (Spinacidae) TARTALOM KEREKSZÁJÚAK (CYCLOSTOMATA)


 Brehm: Az állatok világa / Kerekszájúak
http://mek.oszk.hu/03400/03408/html/2564.html[2020. 10. 21. 17:22:07]
KEREKSZÁJÚAK (CYCLOSTOMATA) TARTALOM 1. család: Nyálkásangolna-félék (Myxinidae)
Kerekszájúak
FEJEZETEK
1. család: Nyálkásangolna-félék (Myxinidae) 2. család: Ingola-félék (Petromyzontidae)
KEREKSZÁJÚAK (CYCLOSTOMATA) TARTALOM 1. család: Nyálkásangolna-félék (Myxinidae)


 Brehm: Az állatok világa / Fejetlenek (Acrania)
http://mek.oszk.hu/03400/03408/html/2575.html[2020. 10. 21. 17:22:19]
Ingolák (Petromyzon Art.) TARTALOM 1. család: Lándzsahal-félék (Branchiostomidae)
Fejetlenek (Acrania)
FEJEZETEK
1. család: Lándzsahal-félék (Branchiostomidae) 2. család: Lebegő lándzsahal-félék (Amphioxydidae)
Ingolák (Petromyzon Art.) TARTALOM 1. család: Lándzsahal-félék (Branchiostomidae)


 Brehm: Az állatok világa / Zsákállatok (Tunicata)
http://mek.oszk.hu/03400/03408/html/2586.html[2020. 10. 21. 17:22:30]
Gerinchúros állatok (Chordata) TARTALOM ELSŐ REND: Farkos zsákállatok (Copelata)
Zsákállatok (Tunicata)
FEJEZETEK
ELSŐ REND: Farkos zsákállatok (Copelata) MÁSODIK REND: Aszcidiák (Ascidia) HARMADIK REND: Szalpák (Thaliacea)
Már ismételten elvezettük az olvasót Itália, vagy Franciaország valamelyik kikötővárosának halpiacára, hogy ott megismerkedjék olyan tengeri állatokkal, amelyek a szárazföldi embert alakjukkal és szokatlan külsejükkel lepik meg.
Most újból meghívjuk az olvasót ilyen sétára. Elhaladunk a tarka és értékes halakkal telt kosarak előtt, elhagyjuk a szegény nép eledeléül szolgáló cápák és ráják csoportját, valamint a tintahalak és a polipok tömegét is, amelyek inkább a szemünket ingerlik, mint ínyünket és odalépünk a csigákkal és kagylókkal telt kosarak elé. Bár az egyes fajokat nem ismerjük, ezek az állatok mégis ismerősek előttünk. De íme, megpillantunk közöttük egy kosarat, amely telve van barna, szabálytalan gumókkal, csúnya ráncos és szemölcsös valamikkel, amelyeket a halász éppen olyan ékesszólással kínál eladásra, mint szomszédja a kitűnő angolnát, vagy a branzinót. Azt sem tudjuk, hogy a kínált gumók állatok, vagy növények-e, nem mozognak és olyan a tapintásuk, mintha kemény száraz bőrből volnának. Kivesszük az egyiket, s kissé megszorítjuk és íme, finom vízsugár lövell ki belőle. Most aztán fölfedezünk az undorító jószágon egy világosabb foltot, amelyen keresztalakú finom hasadék van, s amelyből nyomásra még több vizet nyomhatunk ki. Egy szegény ember épp most vett egy apró rézpénzért egy tucatnyit a furcsa gumóból. Kérésünkre éles késével felhasítja az egyiket, s megmutatja belsejét, amelyben szép, sárga tömlőt látunk, amely a ráncos külbőrrel csak azon a helyen függ össze, ahonnan a vízsugár kilövelt, továbbá, kissé arrább, még egy hasonló, nyílásszerű helyen. Ezt a sárga tömlőt barátunk jó étvággyal mindjárt meg is eszi előttünk, míg a szívós bőrszerű külső héjat önzetlenül átadja nekünk.
Ha ezzel a sajátságos lénnyel, amelyet zsákállatnak (Ascidia) hívnak, eleven állapotban akarunk megismerkedni, nem kell messzire mennünk, mert a kikötő facölöpén, vagy a fürdőházak oszlopán hamarosan megtaláljuk őket a víz alatt.
A zavartalan nyugalomban lévő állaton két kürtőszerű kiemelkedést láthatunk; mindegyiken egy-egy nyílás van, amelyen át a víz be- és kiáramlik a testből. Ha megérintjük ezeket az állatokat, behúzzák kürtőiket, és nyílásaikat úgy elzárják, mint a piaci kosárban lévő társaik.
Ezek a nagyobb alakok, bár csoportosan telepednek meg, s egész társaságokat alkotnak, mégis különálló egyének, de közelükben láthatunk apró egyénekből álló olyan csoportokat is, amelyek szabályosan közös nyílás köré települt magasabb egységeket, telepeket alkotnak. Élénkszínű, vékony, nyálkás bevonatok alakjában bevonnak minden tárgyat a tenger parti övében. Minthogy az ilyen telep, sok egyén egyesüléséből áll, a különböző zsákállatokkal szemben összetett- vagy telepeszsákállatok-nak (Synascidia) nevezik őket.
Egészen, más alakú az a zsákállat, amelyre a dalmát halászok haragusznak, amikor hálóikat halak helyett apró, 1–2 cm-es nagyságú, üvegszerűen átlátszó, mindkét végükön nyitott, kis hengerekkel találják telve. A henger két nyílása megfelel a zsákállat kürtőin levő nyílásoknak, maga a testfal pedig teljesen átlátszó üvegszerű anyagból áll. Ezeket az állatokat szalpáknak (Salpae) nevezzük. Ezek az állatok nem települnek meg, hanem egész életüket szabadon, ide-oda úszkálva töltik el a tengerben. Közöttük is vannak azonban magános egyedek és egyedtelepek, éppúgy, mint az aszcidiák között.
Sajátságos csoportot alkotnak végül a farkos zsákállatkák (Copelatae). Apró 1 cm nagyságú állatkák ezek, amelyek a tenger felszínén hatalmas rajokban élnek és nagy evezőfarkuk van. Olyanformák, mint az ebihalak, a békák vízben élő apró lárvái. Ha ezeknek a látszóan teljesen eltérő állatoknak belső szerkezetét vizsgáljuk, olyan nagyfokú megegyezést találunk köztük, amely világosan elárulja, hogy együvé tartoznak.


 Brehm: Az állatok világa / Zsákállatok (Tunicata)
http://mek.oszk.hu/03400/03408/html/2586.html[2020. 10. 21. 17:22:30]
A rendesen hegyesebb elülső testvégen, ráncoktól vagy tapogatóktól szegélyezett nyílást, szájnyílásnak, vagy ingestiós nyílásnak mondják. Ez a terjedelmes garatba vezet, melyet kopoltyúzsáknak is neveznek. Ennek falán rendesen számos hasadék van, amelyeken a víz átáramlik, hogy kijusson egy második üregbe, a kopoltyúkörüli üregbe, ahonnan a második testnyíláson a végbél- vagy egestiós nyíláson át a szabadba kerül. A kopoltyúzsák falában csöves üregrendszerben kering a vér, amelynek így alkalma van a belélekzett víz oxigénjével érintkezni és felvenni. A táplálék, amely mikroszkópikus kicsinységű állati és növényi szervezetekből áll, a lélekzésre való vízárammal együtt bekerül a kopoltyúzsákba, s ott beleragad a garat hasoldalán levő barázdáknak, az endostylnak nyálkájába és a barázdát kibélelő sejtek csillangóinak csapkodása révén hátrafelé hajtatva, belejut a bélcső emésztőrészének legelső szakaszába, a nyelőcsőbe. A nyelőcső a tágas gyomorba vezet, amely után a vékonybél következik. A bél patkóalakú hurkot ír le és a kloákaüregbe torkollik. A béllel elágazó mirigy függ össze, amely megfelel a gerincesállatok májának és hasnyálmirigyének.
Közvetlenül a bél mellett, vagy mögött fekszik a szívburoktól körülvett szív.
A szíven elülső és hátsó nyílás van, amelyeken át a vért edényszerű üregekbe nyomhatja bele. A véráram iránya szabályos időközökben megváltozik, a vér hol előlről hátrafelé, hol meg hátulról előre áramlik. Ha a mikroszkóp alatt eleven, átlátszó zsákállatkát figyelünk meg, jól láthatjuk, hogy a szív kb. másfél percig hátrafelé hajtja a vért. A szív szabályos lüktetése fokozatosan lassabbodik, majd egészen megáll. Mint egy 7–8 másodpercnyi pihenés után újból lüktetni kezd az állatka szíve, de már fordított irányban. Kb. másfél percig, hátulról előre hajtja a vért. Így váltakozik a véráram iránya. A zsákállatok testében nincsenek tehát osztó- és gyüjtőerek, mint a gerincesállatokban, hanem minden véredény egyideig osztó-, egyideig pedig ismét, mint gyüjtőér működik. Ennek a kettős szerepnek megfelelően nem is találunk seholsem billentyűket, amelyek a gerincesek vérkeringésében az egyirányban való áramlást biztosítják. A vér maga színtelen folyadék, amelyben azonban színes sejtek, pirosak, sárgák, barnák, kékek, vagy tejfehérszínűek lehetnek. Hogy az oxigén felvételében ezeknek hasonló szerepük vane, mint a gerincesek vérében a piros vérsejteknek, azt még nem tudjuk.
Az idegrendszer a kifejlett zsákállatok testében kerek, lapos csomóból áll, amely a garat hátoldalán fekszik, s amelyet agydúcnak neveznek. Ebből különböző számú idegnyúlványok erednek és ellátják az egyes szerveket. Érzékszerveik alig vannak, csak a szájnyílás körül találhatók tapintó-, vagy talán izlelőszervek.
A zsákállatoknak nincsen tulajdonképpeni veséjük, de bélcsatornájuk közelében van néhány sejtcsomó, amelyben az anyagcsere bomlástermékeit raktározzák el. A kivezető cső azonban hiányzik. Az ivarszervek szintén a bélcső közelében helyezkednek el, úgyhogy ott tömött zsígergomolyag, az úgynevezett nucleus keletkezik, amely különösen az átlátszó testű szalpákban élénk szineivel vonja magára a figyelmet. Ezek az állatok mind hímnősek, a kétféle ivarmirigy szorosan egymás mellett van és mindkettőből a kloákaüregbe kerülnek az ivartermékek. Vannak azonban olyanok is, amelyekben az ivarmirigyek egyáltalában nem fejlődnek, minthogy ezek az állatok sajátságos, később még részletesen tárgyalandó módon is szaporodnak. Ezeket az egyedeket dajkaállatoknak nevezzük.
Az egész állatot, minden szervével együtt körülveszi és zsákmódjára burkolja be, a köpeny (tunica), amelyről ez a csoport a nevét is kapta. A köpeny a helyhezkötött életet élők testét szívós, vastag, bőrszerű és mészszemcsékkel, vagy idegen részecskékkel borított zsák, a szabadonúszók testét pedig vékony, átlátszó, néha szétfolyóan gyenge burok alakjában védi. A köpenyt a testfelület sejtjei választják ki és sajátságos tulajdonsága, hogy állományának legnagyobb része tunicinből áll; ez az anyag, vegyi szerkezetét tekintve, igen hasonlít a cellulozéhoz, a növényi sejtek falát alkotó anyaghoz. Ennek a ténynek különösen régebben igen nagy jelentőséget tulajdonítottak, mert akkor az állatokat és a növényeket még teljesen eltérő szervezeteknek tartották; közben azonban kiderült, hogy az anyagcserét mindkét szerves világban ugyanegyféle törvények kormányozzák, s megismertünk sok olyan terméket, amelyek mindkét világban előfordulhatnak. A vékony köpeny egyszerű cellulóze-rétegből áll, az aszcidiák vastag köpenyét sok bevándorolt sejt és véredény járja át. A figyelmes olvasónak bizonyára feltűnt, hogy szervezeti viszonyaik tárgyalásánál szó sem esett a gerinchúrról, amely pedig – úgy mondtuk –, a gerinchúros állatok legjellemzőbb szerve. Már pedig ez a szerv a legtöbb felnőtt, kifejlett zsákállatból hiányzik. Ez magyarázza meg egyúttal azt is, hogy ezeknek az állatoknak a hovatartozandóságáról olyan sokat vitatkoztak és a puhatestűek közé osztották be őket. Csak Kowalevszky, a híres orosz természetbúvár vizsgálatai oszlatták el a homályt 1886-ban. Kowalevszky derítette ki ugyanis, hogy úgyszólván minden zsákállat petéjéből olyan lárva fejlődik, amelynek idegcsöve és gerinchúrja van. E lárvák teste megnyúlt és hatalmas evezőfarokban folytatódik. Minden zsákállat lárvája, még a helyhezkötött életet élő zsákállatoké is, evezőfarka segítségével egyideig szabadon úszkál a vízben.


 Brehm: Az állatok világa / Zsákállatok (Tunicata)
http://mek.oszk.hu/03400/03408/html/2586.html[2020. 10. 21. 17:22:30]
Később a farok visszafejlődik, s vele együtt elsorvad és eltűnik a gerinchúr is, a jólfejlett idegcsőből pedig, amely látó- és hallószervvel is összefügg, csak a kis agydúc marad meg. Csak az appendikaláriákon, a farkos zsákállatokon marad meg az egész életen át az evezőfarok, s vele együtt a gerinchúr is, úgyhogy ezek tüntetik fel legtisztábban a gerinchúros állat típusát. A többi csoportban éppen ezek a jellegzetes szervek csenevészesednek el. Ennek oka abban a sajátságos életmódban keresendő, melyet ezek az állatok folytatnak. Épp ezért már régen arra gondoltak, hogy a zsákállatok a gerinchúrosok törzsének olyan mellékágát képviselik, melyek éppen legjellegzetesebb vonásaikban degenerálódtak és elvesztették a főtörzshöz való hasonlatosságot.
Gerinchúros állatok (Chordata) TARTALOM ELSŐ REND: Farkos zsákállatok (Copelata)


 Brehm: Az állatok világa / II. CSOPORT: Abroncsos izmúak (Cyclomyaria)
http://mek.oszk.hu/03400/03408/html/2606.html[2020. 10. 21. 17:22:42]
I. CSOPORT: Szalagosizmúak (Desmomyaria) TARTALOM ÍZELTLÁBUAK (Arthropoda)
II. CSOPORT: Abroncsos izmúak (Cyclomyaria)
Az abroncsosizmú szalpák (Cyclomyaria) csoportjába tartozik a már többször is említett Doliolum Quoi et Gaimnemzetség, amelynek egyik legközönségesebb tagja a fogacsos hordószalpa, D. denticulatum Q.-G.
Mind a két csoportba tartozó szalpák az összes tengerek felszínén élnek. Főkép a meleg tengerekben gyakoriak, s ezekben mindenütt előfordulnak. A legtöbb faj az Atlanti-, az Indiai- és a Csendes-óceánból ismeretes. Egynéhány faj a sarki jegestengerekben is él, s ezek az alakok 1000 m-nél mélyebb rétegekbe is leszállhatnak, míg a meleg tengerekben élő fajok a felszínen, vagy legfeljebb 100–200 m mélységig élnek. A farkos zsákállatokhoz hasonlóan, a szalpák is gyakran olyan töméntelen mennyiségekben jelennek meg, hogy valóságos állatpépet alkotnak, amelyben az egyes állatok lélekzésükhöz és mozgásukhoz alig kapnak elég vizet. Kicsinységük ellenére az ivaros egyének kb. 1 cm-es nagyságot érnek csak el, a dajkák nagyobbak; óriási tömegeik következtében a tenger háztartásában mégis fontos szerepet töltenek be.
A zsákállatokat (Tuniciata) az újabb rendszerezők a makkférgekkel (Enteropneusta) együtt önálló állattörzsnek tekintik és ősgerinchúrosok (Prochordata) néven foglalják egybe.
I. CSOPORT: Szalagosizmúak (Desmomyaria) TARTALOM ÍZELTLÁBUAK (Arthropoda)


 Brehm: Az állatok világa / RÁGÓCSÁPUAK (Chelicerata)
http://mek.oszk.hu/03400/03408/html/2608.html[2020. 10. 21. 17:22:53]
ÍZELTLÁBUAK (Arthropoda) TARTALOM ELSŐ OSZTÁLY: ÓRIÁS PÓKRÁKOK
(GIGANTOSTRACA)
RÁGÓCSÁPUAK (Chelicerata)
FEJEZETEK
ELSŐ OSZTÁLY: ÓRIÁS PÓKRÁKOK (GIGANTOSTRACA) MÁSODIK OSZTÁLY: PÓKFÉLÉK (ARACHNOIDEA)
Helyesebben Ollóscsápúak nevén foglalhatók egybe az ízeltlábúaknak idetartozó osztályai: mivelhogy azonban a „csáprágó” és „rágócsáp” kifejezés a magyar irodalomban négy évtized óta használatos, azért e helyütt mi is megtartottuk ezt a régi elnevezést.
A pók-félék terjedelmes rokonsága a százlábúakkal és rovarokkal csekély azonosságot mutat. Az ő őselődeik az ízeltlábúak törzsétől bizonyára már igen régi időkben váltak el és külön ágon indultak fejlődésnek. Saját útjukon más irányban haladva, a többi szárazföldi csoportoktól eltérően alakultak ki. Az ő testük törzse nem tagolódik három szakaszra, miként a rovaroké, hanem csak két főrészre oszlik: az elülső rész a fejtor (cephalothorax), a hátulsó pedig a potroh (abdomen). Ez az elkülönülése e testszakaszoknak többnyire határozottan mutatkozik az idetartozó fajok soraiban, bár ritkább esetekben össze is nő a kettő egymással.
A fejtor – melyet fejnek is neveznek, mivelhogy többé-kevésbbé annak a testrésznek felel meg, melyet a rovarok, vagy más ízeltlábúak testén mint fejet különböztetünk meg – a pókfélék körében hat pár végtagot visel; e végtagok közül azonban egyik sem fejlődött ki csápok (antennae) alakjában. A fejtor első végtagpárja ugyanis, noha a csápok módjára a szájnyílás előtt ered, vagy ennek két oldalán ül, a pókfélék csoportjaiban leginkább csak a zsákmány megragadására és tartására való; esetleg az élelem felaprításában, rágásában, vagy kiszívásában működik közre, amiért rágócsáp (chelicera, hibásan mandibula) névvel illetik.
Legegyszerűbb alakjában kicsiny ollóknak, vagy apró fogóknak látszik ez a chelicerapár. Némely csoport fajai behajlítható sarlós ízeket viselnek ennek helyén; sőt, tőrszerű finom szúrószerszámokkal is rendelkeznek mások s ezeket ki- és betolhatják használat közben.
A második végtagpár többnyire a szájnyílás két oldalán illeszkedik be a fejtor alján, ahol szintén fontos szerepet vállal az élelem felszedésében; ez a végtagpár a legtöbb pókfélén apró lábként mutatkozik, melynek tőíze rágólemezzé szélesbült; ezért maxilla-, palpus-, pedipalpusnak, magyarul állkapocsnak, helyesebben tapogatónak nevezik. A következő négy pár végtag ellenben a helyváltoztatás szolgálatában maradt és általában járólábnak tekintendő.
A potroh – melyet tulajdonképpen a többi ízeltlábú állat törzsével kellene egybevetnünk – csak a még vízben élő pókrokonság szűk körében őrizte meg többé-kevésbbé elváltozott apró lábpárjait. Ez az egész testrész sok esetben egymással összeforrt, vagy különhatárolt szelvényekből alakult ki.
Belső szervezetükben többféle sajátságot tüntetnek fel a pókfélék. Elsőnek említjük azt a sajátságukat, hogy a középbél terjedelmes része töméntelen sok apró vakbelet növeszt ki magából. E bélnyujtványok egymásba bonyolulva egész tömegükben a rákfélék úgynevezett májmirigyeivel hasonlíthatók össze s ezért a pókok eme szerveit szintén – bár nem találóan – májnak mondják. A százlábúak és rovarok belsejében ilyen részeket nem találunk. Mint kiválasztószervek szerepelnek egyes pókfélék testében a coxa-mirigyek; ezek a lábtőízeken nyíló tömlőcskék. A legtöbb esetben azonban Malpighi-féle szervek, vagyis a végbélbe nyíló rövid mirigyes csövecskék vették át a kiválasztás feladatát. Az ivarnyílás általában a potroh alsó felén, ennek elején fekszik; sőt mondhatjuk, ennek második szelvényéhez tartozik.
Egyébként az idesorolható fajok sokasága nem tekinthető egy egyöntetű csoportnak. Legeredetibb képviselőik, melyek mostanában már csak néhány fajban élnek, őskeletű, rákszerű, nagytermetű tengerlakók. A többiek mind, alig néhány kivételtől eltekintve, igazi szárazföldi szervezetekké fejlődtek ki. Ezen életmódjuknak következtében


 Brehm: Az állatok világa / RÁGÓCSÁPUAK (Chelicerata)
http://mek.oszk.hu/03400/03408/html/2608.html[2020. 10. 21. 17:22:53]
többféleképpen alakultak ki légzőszerveik. A tengerben maradtak kopoltyúi lemezes-leveles, laposan lefekvő, legyezőkhöz hasonló külső függelékek a potroh végtagjain. A szárazon, illetőleg a levegőben tartózkodó fajok ellenben úgynevezett leveles, vagy legyezőtracheákat (helytelenül tüdőknek mondott) belül fekvő, tehát rejtett légzőszerveket, sőt a rovarokéhoz hasonló csövestracheákat is szereztek életük folyamán.
A levegőn élő pókfélék általában nélkülözik a recézett (összetett) szemeket; fejtorjuk elején azonban egyszerű pontszemeket (ocellákat) viselnek, melyek főként a tulajdonképpeni pókoknak néhány centiméternyire terjedő elég éles látást engednek meg, úgyhogy ezek nemcsak a színeket, de a formákat is meg tudják különböztetni.
A hallás érzékszervei talán nem annyira a hanghullámok, mint inkább másmilyen gyönge rezgések és a legenyhébb légáramlások felfogására valók. Ezek a szervek, mint finomrezgő szőrszálak, leginkább a lábakon, de más testrészeken is találnak elhelyezésre, mégpedig egyenként, vagy csoportos számban; a chitinbőr sekély mélyedéseiben, kerek kis gödröcskékben állnak (trichobothriák).
A szaglás érzéke, úgylátszik általában, alig emelkedett fontosságra. Az a meglepően érzékeny szaglás, mely a rovarok sok-sok faját jellemzi, a pókfélék soraiban bizonyára nem tudott szerephez jutni, ami alighanem a csápok hiányából is magyarázható; hiszen tudjuk, ennek a finoman érző tehetségnek a gyengéd szervei a rovarok számtalan sokaságában éppen a csápokon ülnek.
A pókok szellemi képességei általában egybe vethetők a százlábúak és rovarok eme képességeivel és mondhatjuk, hogy nagyjában a testileg fejlettebb, haladottabb fajok elég bonyolult ösztöneikkel rendelkeznek. Az ősi tőrfarkúak és skorpiók nem árulnak el műösztönöket; a tökéletesedés útján haladottabb pókok azonban meglepnek bennünket e tekintetben. A hálós pókok született művészek módján oly fínoman szőtt, bámulatosan szabályos, hibátlan fogóhálókat készítenek, hogy az ember a mai technikai készségeivel sem tudna ehhez hasonlókat előállítani. Ugyancsak csodálhatjuk azt a biztosan beváló, szinte eszesnek látszó ösztönt is, mely az anyaállatoknak lehetővé teszi, hogy az ivadékaik jövőjéről és megélhetéséről gondoskodjanak. És mindent figyelembe véve, nem gondolhatjuk, hogy a pókok és rokonaik célszerű mesterségükben csak örökölt és megszokott, változatlan ösztönöket követnének; inkább kétségtelennek látszik, hogy egyes állatok bizonyos határokon belül az adott körülményekhez képest eltérnek cselekvéseik egyformaságától; sőt, tapasztalatokat gyüjtve haladhatnak is egybenmásban.
A pók-félék részben petéket raknak, részben eleveneket hoznak a világra és bár az életre kelt, apró fiak általában már hasonlítanak szervezetükben az öregekhez, mégis kénytelenek egyes csoportok fajai – az atkákat említjük e helyen – egyéni fejlődésük menetében különböző lárvaállapotokon áthaladni, amíg a szüleihez hasonlóvá válnak.
ÍZELTLÁBUAK (Arthropoda) TARTALOM ELSŐ OSZTÁLY: ÓRIÁS PÓKRÁKOK
(GIGANTOSTRACA)


 Brehm: Az állatok világa / ÁSZKAPÓKOK (Pantopoda, Pycnogonida)
http://mek.oszk.hu/03400/03408/html/2632.html[2020. 10. 21. 17:23:05]
4. ÖREGCSALÁD: ERIOPHYFORMES TARTALOM ROVAROK (Hexapoda vagy Insecta)
ÁSZKAPÓKOK (Pantopoda, Pycnogonida)
Az ászkapókok (Pantopoda, Pycnogonida) kizárólag tengervízlakó állatok s részben az Óceánok fenekén lévő fagyos vízben élnek örökös sötétségben, részben a sziklás partokon köveken és növényeken mászkálnak, néha pedig más állatokon tartózkodnak. Legjellemzőbb bélyegük kétségtelenül a négy pár hosszú, a test középvonalában majdnem összeérő lábuk; a lábakkal szemben a tulajdonképpeni test majdnem teljesen elenyészik, testükön egyébként elül a mozgatható ormány (proboscis), azután a külsőleg többnyire négyízű törzs és hátul a rövid potroh különböztethető meg. A végtagpároknak a száma rendesen hét, ezek azonban nem minden esetben fejlődnek ki valamennyien. Az első, az ormány mellett található pár a pókfélék rágócsápjához hasonlít és ugyancsak ollóban végződik, a második pár, a tapogatóláb, rövidebb és kevesebb ízből áll, mint a négy pár járóláb. Legérdekesebb a harmadik végtagpár, mely gyakran csak a hímeken fejlődik ki és a nőstények által lerakott peték cipelésére való (petetartóláb). Egyébként az ászkapókok lábai nemcsak a helyváltoztatás szolgálatában állanak, hanem fontos belső szerveknek, nevezetesen az ivarmirigyeknek és a gyomor vakbélszerű kitüremléseinek is hordozói. A törzsben elhelyezett szűk gyomornak ugyanis páros vakbélszerű kizacskósodásai vannak, melyek közül az elülső rövid pár a rágócsápokba hatol, míg a többi négy hosszú pár a lábakba nyomul be majdnem az utolsóelőtti harmadik ízig. Lélekzőszervük nincsen, valószínűleg bőrükön át lélekzenek. A fiatal ászkapókok három pár végtaggal. ú. n. pronympha-stádiumban jönnek a világra és különböző vedlésekkel kapcsolatos átalakuláson kell átesniük, mielőtt kifejlődött állattá lesznek. Lárváik leginkább Hydroidpolypokon tartózkodnak, olykor-olykor azonban tengeri csigákat és más állatokat is fölkeresnek, melyeken élősködnek. Megfigyelték, hogy a lárvák ormányukkal szúrják meg a polipokat és szívják vérüket. Ritkábban fejlődésük a polipok belsejében megy végbe. A lárva, néha több is, mint bélparazita a polip gyomorüregében tartózkodik és a nedveket szívja.
Az északi tengerben gyakori parti ászkapók (Pycnogonum littorale Strm.)
Parti ászkapók (Pycnogonum littorale Strm.).
eléri a 13 mm nagyságot és az európai tengerpartokon, valamint Észak-Amerika atlantióceáni partjain lassan mászkál a kövek alatt és a tengeri mohában, miközben a világosságot a lehetőség szerint kerüli. Rágócsápjai és tapogatói ennek a fajnak nincsenek. Vörösesbarna vagy sárgásszínű testének felülete durva és szemcsés. A hím ivarnyílása hátulsó lábpára második ízének hasoldalán, a nőstényé pedig ugyanezen lábpár második ízének hátoldalán van. Párzás alkalmával órákon keresztül cipelteti magát a nőstényen ülő hím, párzás után a nőstény által lerakott petéket harmadik pár lábán magával hordozza egészen addig, míg az új nemzedék világra nem jön.
A parti ászkapókok főtáplálékát az aktiniák szolgáltatják, ezeket alsó talpfelületükön szúrják meg és onnan szívják


 Brehm: Az állatok világa / ÁSZKAPÓKOK (Pantopoda, Pycnogonida)
http://mek.oszk.hu/03400/03408/html/2632.html[2020. 10. 21. 17:23:05]
nedveiket; gyakran több ászkapók található így együtt. A nyurga ászkapók (Nymphon grossipes F.),
Nyurga ászkapók (Nymphon grossipes F.).
egyike a leggyakoribbaknak a schleswigi partokon, csak alig 5 mm nagyságot ér el. Ollói, valamint tapogatólábai jól kifejlődtek, a petetartólábak mindkét ivar esetében megvannak. Miként Prell közli, némely a norvég vizekben előforduló Nymphon-fajok hímjei kitűnő úszók, ezt a tehetségüket főképpen a lábaikon levő feltűnően hosszú sertéknek köszönhetik. A Nymphon nagy elővigyázatossággal lát hozzá a táplálkozáshoz. Prell szerint látszólag közönyösen ül valamely Campanularia-polyp testén s tapogatóit óvatosan mozgatja. Közben, amint megérinti a polip egyik tentakulumát, ollós rágócsápjaival a polip fejét megragadja, hogy annak tartalmát kiszürcsölje.
Az ászkapókok legváltozatosabb és leggazdagabb alakjait az Óceánok mélységei rejtik magukban. Hosszú, vékony, pókszerű lábaik ott érvényesülnek a legjobban, amennyiben azok megakadályozzák, hogy a puha, laza fenékiszapba besüppedjenek és ott élnek az egész nemzetségnek óriásai is, mint például a hatalmas, több mint 2000 m mélységben fölfedezett Colossendeis colossea Wils. nevű faj, melyet néhány hasonló fajjal együtt az újabb mélytengeri kutatások hoztak napvilágra, kinyújtott lábaival több mint egy fél méternyi területet tud átfogni.
4. ÖREGCSALÁD: ERIOPHYFORMES TARTALOM ROVAROK (Hexapoda vagy Insecta)


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
ÁSZKAPÓKOK (Pantopoda, Pycnogonida) TARTALOM I. alosztály: Félrovarok (Anamerentoma)
ROVAROK (Hexapoda vagy Insecta)
FEJEZETEK
I. alosztály: Félrovarok (Anamerentoma) II. alosztály: Igazi rovarok (Holomerentoma)
Az állatvilág összes csoportjai közt a rovaroké a legnagyobb. Az eddig leírt rovarfajok számát ma már több mint 384.000-re becsülik. Ha azonban arra gondolunk, hogy az apró fajok egyelőre még nem nagyon ismeretesek, akkor feltehetjük, hogy a rovaroknál megkülönböztethető fajok, alfajok és változatok száma a valóságban még sokkal nagyobb, talán még a kétszeresénél is több. A rovarfajok százezrei, amelyek az idők folyamán keletkeztek, képesek voltak arra, hogy a legkülönbözőbb életfeltételekkel megalkudjanak és hogy boldogulásukat majdnem mindenütt megtalálják, ahol szárazulat van és élet egyáltalában lehetséges. Így azután azt látjuk, hogy a rovarok vidám népe tulajdonképpen sehol sem hiányzik és az embernek hol örömére, hol bosszúságára tenyészik és szaporodik.
A rovarok teste többé-kevésbé élesen három részre különült: fejre, torra és potrohra. A fej kívülről csak egyszerű chitintoknak látszik, pedig meglehetősen bonyolult összetételű, mert három állkapcsi szelvény és néhány ezeket megelőző fejszelvényből olvadt össze. A fejnek a szájrészek és a felső ajak felett levő részét fejpajzsnak (clipeus), az oldali, a csápok alatt levő tájat pedig pofának (gena) nevezik. A fej felső felülete a homlok (frons), amely mögött a többnyire középvarrattól kettéosztott fejtető (vertex) található. A fej és a törzs a legegyszerűbb esetben széles alapon összenőttek egymással, rendesen azonban egy keskeny, nyakszerű rész köti össze őket, amely a fejnek mozgékonyságot ad. A fej belsejében levő szervek közül legfontosabbak az agy és a garat alatti dúc, valamint a bélcsatorna eleje. Vannak rovarlárvák, amelyeknek feje puhabőrű vagy pedig nem is látszik önálló testrésznek.
A tor (thorax) három szelvényből áll, ezek: az előtor (prothorax), középtor (mesthorax) és az utótor (metathorax). A legalsóbbrendű rovarokon ez a három torszelvény meglehetősen egyforma és egy hátlemezből (notum), egy mell- vagy haslemezből (sternum), továbbá két oldallemezből (pleurae) áll. A két oldallemez a jobb és baloldalon a hátlemez és a haslemez közé ékelődik. A haslemez és az oldallemez közt ízülnek a lábak. A rovarok nagy többségén azonban a szárnypárok fejlődése átalakítja a tort. Az előtor ekkor vagy „szabad” marad és hátoldala széles nyakpajzzsá alakul, vagy pedig megkicsinyedik, láthatatlanná lesz, ha ugyan nem olvad bele teljesen a következő torszelvénybe. A közép- és utótor a rajtuk levő szárnyak támaszául szolgálnak, ezért szorosan összezárulnak és összeforradnak. A főrész többnyire a középtor, amelyen a repülés legfontosabb szerve, az elülső szárny ízül. A szárnyak rendesen nem hagynak elegendő teret a szabad hátlemezek kifejlődésére, ezért a középtor középrésze az ú. n. pajzsocskává (scutellum) lett, amely a bogarakon és a poloskákon az összezárt szárnyak töve közt látható. Az utótor középrészéből az utópajzsocska (postscutellum) alakulhat.
Egyes alsóbbrendű rovarokon a szív, ivarszervek és más fontos zsigerek egészen a torba benyúlnak. A legtöbb rovaron azonban a zsigerek legnagyobbrészt a potrohban vannak, mert a tor belső üregét csaknem egészen az erőteljes csípőizmok és a nagy szárnyizmok töltik ki. A potroh (abdomen) bizonyos számú szelvényből (segmentum) áll, amelyeken rendesen egy hát- és egy haslemezt lehet megkülönböztetni. A legnagyobb potrohszelvényszám, amelyet néhány alsórendű rovaron találtak, tizenkettő, amibe a végszelvény nincs beleszámítva. A legtöbb rovaron azonban kevesebb potrohszelvényt találunk, mert a legelsők és a legutolsók felismerhetetlenné lesznek vagy összeolvadnak egymással.
A csápok (antennae) többnyire a fej oldalán elől erednek, egy kis, gödörszerű mélyedésből, amelyet csápgödörnek neveznek. Szerkezetük, alakjuk és nagyságuk úgyszólván kimeríthetetlenül változatos, ami az állatok életmódjával kapcsolatban érthető meg legjobban.
A szájrészeket három pár módosult végtag alkotja, ú. m. a rágó (első állkapocs, mandibula), állkapocs (középső


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
állkapocs, maxilla) és az alsó ajak (hátulsó állkapocs, labium), amely utolsó a középvonalban összeolvadt. Legegyszerűbb alkotásúak az alsóbbrendű rovarok, a Thysanurák, egyenesszárnyúak és rokonaik szájrészei, amelyek a táplálék felaprítására és rágására vannak berendezve. Ezeknél a rágók harapáskor jobb- és baloldalról fogószerűen hatnak egymás ellenében. A rágók mindig ízeletlenek. Az állkapcson azonban több részt találunk, úgymint a sarokízet (cardo), állkapocsnyelet (stipes), a többízű állkapcsi tapogatót (palpus maxillaris), külső és belső karéjt (lobus externus és internus). Hasonló alkotású az alsó ajak is, amelyen az áll (mentum) középen viseli a két pár karéjt (állvég és fióknyelv), míg oldalt a két ajaktapogató (palpus labialis) található rajta.
A vázoltakhoz hasonló szájrészei vannak az összes „rágó” rovaroknak, pl. a bogaraknak, de természetes, hogy a tapogatók, karéjok stb. részeinek kialakulása igen változatos, különböző. A rágó szájrészekkel bíró rovarok gyakran igen jelentős erőkifejtésre képesek. Erre bámulatos példák vannak. A házi cincérről (Hylotrupes bajulus L.) ismeretes, hogy kifúrta magát olyan gerendákból, amelyek ólommal voltak borítva. Az ólomburkolatot a bogár nehézség nélkül átlyukasztotta. Desmarest írja, hogy két piros korongcincért (Pyrrhidium sanguineum L.) egy-egy kalitkába zárt, amelyeket vékony ólomfal választott el. A két fogoly, úgy látszik, vágyakozott egymás után, mert néhány nap múlva a válaszfal át volt fúrva és a két bogár békésen üldögélt egymás mellett. A fadarazsaknál fogunk példákat látni, hogy a rovarok rágójának rongálásától még az ágyúgolyók és a srapnellek sincsenek biztonságban. A rágók különben nemcsak a táplálék feldarabolására és megrágására valók, mert van sok bogár, egyenesszárnyú és más rágószájszervű rovarfaj, amelyek kiválóan értenek ahhoz, hogy rágóikkal védekezzenek és harapásukkal magukat támadóik ellen megvédjék, vagy pedig hatalmas rágóikat mint támadófegyvereket használják. A karéjoknak és a tapogatóknak a táplálékfelvételnél van fontos szerepe. A csíbor (Hydrophilus piceus L.) tapogatóit ujjaknak használja és velük tömi evéskor szájába a falatot. Ha tapogatóit elveszti, éhenhal. A tapogatók nagyon gyakran a megfelelő táplálék közelebbi megvizsgálását és kiválasztását is végzik, amire igen alkalmasak, mert gazdagon fel vannak szerelve érzékszervekkel.
Vannak részek, amelyeknek semmi közük sincs a tulajdonképpeni szájrészekhez. Ilyen a páratlan felsőajak (labrum), amely többnyire mint védőfedő borul felülről a szájnyílás fölé, továbbá a nyelv (hypopharynx), amely ugyancsak páratlan, a száj és az alsóajak közt fekvő nyúlvány.
Az ismertetett rágó szájrészek adják az egységes alapot, amelyből a rendkívül változatos alkotású „szívó” vagy „szúró” rovarszájrészek keletkeztek. Ezeknek a szívó- és szúrókészülékeknek a részletesebb szerkezetéről azonban csak a lepkék, poloskák, kétszárnyúak és más csoportok ismertetésénél lesz szó.
A rovarok lábainak a száma mindig hat és ezek párosával helyezkednek el a három torszelvényen. A rovarlábon hat különböző részt különböztetünk meg: csípő (coxa), tompor (trochanter), comb (femur), lábszár (tibia), többízű lábfej (tarsus) és végül a karomíz (praetarsus). A karomízen vannak a karmok, körmök vagy gyakran tapadókorongok. Ilyen tapadókorongok vagy tapadószőrök ülnek gyakran az előző lábfejízek alsó talpfelületén is. Ezek igen fontos berendezések, amelyek például képessé teszik az állatot arra, hogy megtartsa magát egy levél sima felületén, vagy hogy a házilégy nagy nyugalommal sétálhasson a függőleges ablaküvegen.
Természetes, hogy a különböző rovarfajok lábai eltérő alkotásúak, mivel szerkezetük szorosan összefügg azzal, hogy a rovar mire használja őket. Így a bolha hátulsó lábpárja, amelyekkel akkorákat tud ugrani, mint testhosszának a kétszázszorosa, sokkal erősebbek és hosszabbak, mint a finom középső és első lábpár, amely csak lassú mászkálásra szolgál. Az úszólábak, amelyekkel a vízibogarak és vízipoloskák gyakran villámgyorsan cikáznak a vízben, egészen másmilyenek, mint a botsáskák hosszú, vékony lábai, amelyeket ezek a fák gallyai közt való mászkálásra használnak. Egyes tücsöknél a földben való áskálásra használt elülső lábak valóságos vakondoklábbá alakultak át; vannak ragadozó poloskák, amelyeknek elülső lába a rákollóhoz lett hasonlóvá. Ismét más alakúak a lepkék és hártyásszárnyúak azon lábai, amelyekkel testüket és függelékeiket tisztogatják. Így azután az is megérthető, hogy a lábak csökevényesek vagy hiányzanak, ha az állat nem használja őket, ami különösen számos rovar lárvájánál fordul elő.
A rovaroknak általában csak a torukon van három lábpáruk, de a potrohon nincs végtagjuk. Ez fontos különbség a Myriopodákkal szemben, amelyeknek meg minden testszelvényén van lábuk. Mégis azt kell azonban mondani, hogy a lábak száma egyedül nem mértékadó, mert egyrészt ismerünk olyan ősrovarokat, amelyeknek potrohán lábcsonkok vannak, másrészt, mert a rovarok embryóinak potrohán egész sor szelvényen csonkszerű lábkezdemények jelennek meg, amelyek nyilván a soklábu ősöktől származó örökséget jelentenek. Ezek a lábkezdemények eltűnnek, amikor a rovar fejlődése kissé előrehalad.


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
Lábak maradványainak kell tekintenünk azokat a sajátságos kis, pálcaalakú függelékeket (styli), amelyek az egyszerűbb szerkezetű rovarok potrohának haslemezein találhatók. Más esetekben az embryonális lábkezdeményekből másféle potrohfüggelékek fejlődnek, amelyeket gyakran „átalakult lábaknak” neveznek; így ilyenek a kérészek kopoltyúi, a hernyók és a levéldarazsak lárváinak has- vagy „állábai”, a fülbemászók fogói, a házicsótányok fartoldalékai. Sokszor átalakult lábaknak tekintették az ivarfüggelékeket is, amelyek számos rovaron az ivarnyílás közelében vannak és mint tojócsövek, vagy más célra használatos szervek működnek.
Az egyéb testfüggelékek közt a szárnyak a legfontosabbak. Ezek képesítik ugyanis a rovarokat arra, hogy messze a talaj fölé a levegős magasságokba emelkedjenek, mely egyetlen más gerinctelennek sem adatott meg. Rendszerint két pár szárnyuk van, mind a közép-, mind az utótoron egy-egy. A Föld elmult korszakaiban azonban voltak rovarok, amelyeknek előtorán is volt egy kis, szárnyszerű függelék. A Captotermes flavus Bugn. nevű ceyloni termesznek az előtorán ma is van egy rövid függelék, amelyet talán az előtori szárnyak maradványának lehet tekinteni. Minden rovar szárny nélkül jön a világra és repülőszervét csak élete folyamán kapja meg. Ennek a fontos szervnek a fejlődése olyan módon megy végbe, hogy a közép- és utótor oldalán a hát- és oldallemez közt egy-egy bőrredő keletkezik, amely hosszanti és szélességi irányban növekedve, vékony, lapos szárnnyá lesz. A növekedés vagy lassan, időközönként történik, amennyiben a redőszerű szárnykezdemény vagy szárnyhüvely minden vedléskor kissé megnagyobbodik, amíg végre az utolsó vedléskor a szárny eléri teljes nagyságát, mint a poloskáknál, sáskáknál és más alsóbbrendű rovaroknál. Vagy pedig a szárnykezdemények először csak a bőr alatt fejlődnek és növekednek, mintegy elrejtve és csak az utolsó vedléskor kerül a szárny egyszerre a napfényre. Legjobban megfigyelhető ez a lepkéken, mert ezeknek a bábbőr elhagyásakor csak kis szárnykezdeményük van, amelyből pár perc alatt kialakulhatnak a pillangó nagy szárnyai.
A rovarok szárnyán meg lehet különböztetni a chitines szárnyhártyát, amely két vékony összetapadt lemezből áll és a vastagabb erezetet, amely áthúzódik a hártyán és ennek alakot, szilárdságot ad. Ugyanez a célja a szárnyjegynek (pterostigma), amely leginkább az elülső szárny mellső szegélyén, ritkábban a hátulsó szárnyon is található. Az erezet olyan fontos a rovarok rendszertani megkülönböztetésénél, hogy a főereknek és a hártya általuk bezárt tereinek, az ú. n. sejteknek külön nevük van. Bár tulajdonképpen minden rovarrendnek megvan a maga különleges erezetelrendezése, mégis meglehet, hogy a szárnyerezet különböző formái egyetlen alapvázlatra vezethetők vissza. Haránterek megjelenése a két főközpontból kiinduló hosszanti erek további elágazása és erek kiesése által a szárnyerezetnek rendkívül változatos alakjai jönnek létre, amelyeknek részleteibe itt nem bocsátkozhatunk. A rovarszárny átalakulhat szilárd szárnyfedővé, rezgetyűvé is. Ezekről és egyéb hasonló képződményekről az illető rendeknél fogjuk elmondani a legfontosabbat.
Repülni nem tudó rovarok, amelyeknek legfeljebb rövid szárnycsökevényei vannak, vagy teljesen szárnyatlanok, nagy számban ismeretesek. Különösen számosak ezek azon fajok közt, amelyek kövek alatt vagy barlangokban élnek, továbbá áll ez sok élősdire és más állatok bőrén élőkre, amelyek számára a repülés művészetének nincs értéke. Nem tud repülni sok tengerparton élő rovarfaj sem, amely a repkedésnél könnyen a vízbe kerülhetne. A Popof-szigeten, amely felett csaknem szakadatlanul viharok zúgnak, a Harriman–Alaska-expedíció egy kétszárnyút (Tipula septentrionalis Loew) talált, amelynek szárnyai egészen kicsinyek, a repülésre alkalmatlanok voltak, bár ugyanennek a fajnak más vidékeken normálisan fejlett szárnya szokott lenni. A repülni nem tudó állatkák, mint a pókok szaladgálnak a növényzettel gyéren borított talajon, de mivel nem tudnak a levegőbe emelkedni, nem fenyegeti őket az a veszedelem, hogy a tengerbe sodródjanak. Pedig ezt a sorsot aligha kerülhetnék el, ha a levegőben röpködnének. Az elhagyatott Kerguelen-szigeteken élő rovarok közül egy sem tud repülni; azt mondják, hogy Madeira-szigetén az ottani bogárfajoknak körülbelül a harmada szárnyatlan vagy csak csökevényes szárnya van. Más esetekben a szárnyak elcsökevényesedése csak ivari bélyeg. Így a téli araszoló (Cheimatobia brumata L.) hímjének rendes szárnya van, mint más lepkéknek, a repülni nem tudó nőstényen pedig csak szárnycsonkokat találunk. A fügedarázsnál (Blastophaga psenes L.) az eset fordítva van, a nőstény a szárnyas, a hím pedig teljesen szárnyatlan. Ezekkel a különböző okokból másodlagosan szárnyatlanná lett rovarokkal szemben állanak a legegyszerűbb rovarok, az Apterygoták vagy ősrovarok, amelyeknek sohasem volt szárnyuk. Ezeken tehát a szárnyatlanság, mint a Myriopodákon, ősi, elsődleges sajátság.
A rovarok fejlődésében különösen figyelemreméltó az, hogy az embryónak két, egy külső és egy belső burka van, amelyeket amnionnak, illetőleg serosának neveznek. A fejlődés végén olykor a petehéj legfelső része, mint kis kerek fedő lepattan, úgy hogy az új állatka a nyíláson fáradság nélkül kisétálhat, amint ez a tetveknél és sok


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
poloskánál történik. Más rovarok petéjének héja azonban olyan kemény és ellenálló, hogy a kis lakó sokszor csak különleges hegyes nyúlványok, az ú. n. „tojásfogak” segítségével tudja a héjat áttörni.
Közvetlenül a petéből való kibúváskor a rovarok nem hasonlítanak szüleikhez, hanem néhány termeszeknél élő legyet kivéve, különböző stádiumok egész sorát kell megfutniuk és többször vedleniük, amíg a kifejlett állapotot (imago) elérik. Ez a fejlődési menet az, amit átalakulásnak vagy metamorphosisnak neveznek, bár részleteiben nagyon különböző természetű lehet. A legegyszerűbb az ősrovarok fejlődése, amelyeknek fiataljai csak kissé tökéletlenebb szervezetűek és minden vedléssel hasonlóbbakká lesznek az ivarérett imágóhoz, amíg végre azt az állapotot elérik. A svábbogaraknak, sáskáknak és rokonaiknak is egy egészen megfelelő „tökéletlen” átalakulást kell megfutniuk, amelynek folyamán lassanként megkapják szárnyukat. Félig tökéletes vagy hemimetabol átalakulásról beszélünk akkor, ha a szárnyak fejlődése fokozatos ugyan, de a lárvák eltérő életmódhoz alkalmazkodtak és ezért egészen másfélék, mint az imágó, mint például a szitakötőknél. Csak akkor tökéletes vagy holometabol az átalakulás, ha az utolsó lárvastádium és az imágóstádium közé egy ú. n. bábállapot van közbeiktatva, amelyben a szárnyatlan lárvatest nagyon jelentékeny átformálódás által egészen másmilyen imágóvá lesz. A bábkorban a rovar rendszerint nem, vagy csak igen kevéssé tud mozogni és különösképpen semmi táplálékot sem vesz magához. A rovarbábok külső alakja különböző. A szabad bábon (pupa libera) a végtagok, szájrészek, lábak, szárnyak és egyéb testfüggelékek szabadon elállnak a testtől, míg a múmiabábon (pupa obtecta) ezek a részek csak mint reliefszerűen kiemelkedő vastagodások ismerhetők fel többé-kevésbé világosan a felületen.
Ősvilági rovarok. Ha valaki, úgy egy emberöltővel ezelőtt arra vállalkozott volna, hogy megírja az ősvilági rovarok történetét, azt bizonyára a tudomány eltévedt kalandorának nézték volna, aki merész fantáziájával akarja előttünk feleleveníteni és kiszínezni egy rég letűnt szerves világ képét. Egy emberöltő valóban nem sok a világ történetében, de sok egy fiatalabb tudományág életében, s ebben néha korszakalkotó felfedezéseket jelenthet. Ez vonatkozik arra a tudományágra is, melyet ősélettannak (paleobiologia) nevezünk. Egyik rendkívül érdekes hajtása az ősrovarok életéről szóló tudomány. Ezt a hajtást két zseniális kutató, Scudder és Brongniart munkája fakasztotta életre s az azóta terebélyes fává növekedett. Előttük ugyan már elég sok ősvilági rovart írtak le, hiszen Germar és Goldenberg munkássága a harmincas és ötvenes évek közé esik, de közléseik még nem nyújtottak tiszta képet az ősvilági rovarok életéről, pusztán száraz szisztematikai leírások maradtak. Brongniart volt az, aki ezeknek a csodálatos őslényeknek életét is kutatta s a kutatókat további munkára serkentette.
Hogy az ősvilági rovarok életét felelevenítsük, el kell hagynunk a jelent, s képzeletünkben évmilliókon keresztül kell visszafelé száguldanunk, amíg elérkezünk Földünk történetének ama hatalmas korszakához, melynek Kőszénkor (Karbon) a neve. Ebben jelennek meg titokzatosan, szinte elődök nélkül, a rovarok hírnökei. Az az idő, melyben éltek, évekkel ki sem fejezhető. Beszélhetünk évmilliókról, vagy százmillió évről, emberi ész számára mindkettő felfoghatatlan. Egy azonban bizonyos: emberi lény nem láthatta ezeknek az ősrovaroknak csodálatos játékát, melyet a kőszénkori páfrányerdők ősvizei fölött űztek, sőt még magasabbrendű gerinces állatok sem. Csak ősrégi skorpiók, rákok, nautiluszok, trilobiták voltak ennek szemtanúi. Csodálatos egy élet lehetett ez, melyhez hasonló sohasem fog megismétlődni a Föld történetében. Csodálatos és mégis sivár, egyhangú. A kőszénkori táj fölött a halálos csend lett úrrá, s ezt nem zavarta meg sem a tücsök éneke, sem madárdal. Csak a táj volt változatos. Az őstenger keresztül-kasul szelte a mi kontinensünk arculatát, sok helyen szigeteket alkotott, s itt a Calamitesek, Cordaitesek gyertyaegyenes, égbenyúló törzsei a Lepidodendronok kandelaberszerűen kinyúló ágai mögött őrködtek.
Nos hát ez az őstenger volt a mi ősvilági rovarainknak is hazája, szülőhelye. Itt éltek mérhetetlen időkön át a Palaeodictyopterak. Lassú, nyugodt szárnycsapkodással emelkedtek ki az ősvizekből. Jó repülők nem lehettek, hiszen egyes alakjaik óriásira növekedtek. Szárnyaikat aránylag igen szűk és keskeny mellkasuk hordozta, mely csak fejletlen izmok befogadására volt alkalmas. Állataink tehát még nem hódították meg igazában a levegőt, időnként kényszerültek visszatérni a vízhez. De nemcsak ezért. Voltak ennek más okai is. A vízben nedvesítették be kopoltyúfüggelékeiket, melyeket nem egy alakjuk egész életén keresztül megőrzött. De a vízben találták meg zsákmányaikat is, a különféle ízeltlábúakat, melyek főeledelüket alkották. Mert ők ragadozó életet éltek. Kőszénkori maradványaikból kitűnt, hogy ezek az ősrovarok szemeik alatt jókora állkapcsokat viseltek, s ezekkel aprították fel zsákmányukat. Erős lábukkal megragadták, s felhurcolták a levegőbe, mint azt a szitakötők ma is megteszik. Itt volt életük még leginkább biztonságban, vagy legalább is a vízből kimeredező ősnövények törzsein, mert odalenn a vízben igazi létért való küzdelem folyt. Legnagyobb ellenségeik az őshalak lehettek, s ezért mondja


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
Walther találóan, hogy az ősvilági rovarok tulajdonképpen a mindinkább elszaporodó halak üldözése elől menekültek a szárazföldre.
Milyenek voltak a Palaeodictyopterák? Nagyjában a szitakötők típusát árulják el, de nagyobbak. A kőszénkor meleg, nedves klimája, s a bőséges táplálék mindenesetre elősegítette azt, hogy óriásformákat hozzanak létre. De nemcsak nagyobbakat, hanem jóval primitívebbeket is. Tojócsövük nincs, a petéiket egyszerűen a vízbe hullatják. Testszabásuk elárulja, hogy a természet velük ősi mintát, vázlatot készített, melyet csak az idők folyamán dolgozott ki és alakított tovább. Legérdekesebb mindenesetre a kiszélesedett előtoruk. A Stenodictya lobata, Stilbocrocis Heeri, Lithomantis carbonaria, Homoioptera Woodwardi, Homaloneura Bonnieri valamennyien jól mutatják a levélszerű lemezes képleteket, melyeket ez a testszelvény hordoz. Ezek már Brongniartnak is feltűntek, aki azt tartotta róluk, hogy ugyanolyan képletek, mint a szárnyak. Hasonló képződményekkel néhány élő sáskán is találkozunk, s itt azt látjuk, hogy azokba belenyomulnak a tracheák, mint a szárnyakba. Tehát csakugyan egy harmadik, illetve első szárnypárról volna itt szó? Igen, de sietünk megjegyezni, hogy ez működést sohasem teljesített, s a mai rovarokon fokozatosan visszafejlődött.
Érdekesek a Palaeodictyopterák végtagjai is. Ezekben is eltérnek a mai rovaroktól. A rovarok végtagjai jelenleg különféle mechanizmusokra vannak berendezve. Egyesek futólábak, mások a zsákmány megragadására valók, ismét mások kapaszkodásra és ugrásra alkalmasak. Az ősvilági rovaroknál ilyenekkel még nem találkozunk. Az ő végtagjaik egyirányú működések kifejtésére még nem voltak berendezve. A lélekzés munkáját a külső kopoltyúfüggelékek végezték el, melyek párosával voltak a testszelvényeken elhelyezve. A Lycocercus Goldenbergi Brongn. amellett tanúskodik, hogy az állat ezeket kifejlődött korában is megőrízte. Hogy mi lett ezeknek sora, az érdekes palaeobiológiai probléma. További alakulásukat mindenesetre a repülés készsége irányítja. Ameddig az állat élete inkább a vízhez, mint a légi tartózkodáshoz van kötve, addig a külső kopoltyúfüggelékeknek is fontos szerep jut, az ő révükön közvetlenül jut az oxigén a tracheákon keresztül a testbe. Amikor azonban az állatok fokozatosan a levegőbe emelkedtek, a külső kopoltyúfüggelékek is lassan visszaszorultak, s helyüket a lélekzőnyílások, a stigmák foglalták el. Ehhez azonban a testszelvényeknek már bizonyos mozgékonyságára volt szükség, amely nélkül elegendő levegő nem juthatott volna a test belsejébe. A potroh szelvényei tehát ettől kezdve egyre aktívabb munkába léptek. Természetesen nem valamennyiök egyforma mértékben. Egyeseknek bizonyára kevesebb feladat jutott, ezek fokozatosan elsatnyultak, behatoltak a szomszédos szelvényekbe, s így a potroh szelvényei bizonyos mértékben a látcső gyűrűihez hasonlóan tolódtak össze.
De a potrohszelvények aktív mechanizmusa ezzel még nem fejeződött be. A potroh utolsó szelvényei tovább alakultak, s ennek feltételeit ismét csak a repülő életmód adta meg. Minél jobban fejlődött ki a repülés készsége, annál hosszabb időt töltöttek e rovarok a levegőben, úgyhogy a párosodás is nyilvánvalóan erre az időre esett. Ennek feltétele, hogy a hím a nőstényt fogvatartsa, s erre éppen a potrohnak utolsó szelvényei váltak alkalmasokká, amikor létrehozták a gonopodákat.
A nőstényeken az utolsó potrohszelvények nagy átalakulása a tojócsövek kifejlődésében jut kifejezésre. Ezek is átalakult potrohszelvények. A törzsfejlődésben szintén hosszú történetük van. Hol eltűnnek, hol túlságosan megnövekednek. Érdekes, hogy a kőszénkori csótányok egy része már tojócsöveket fejlesztett, de a mai csótányokon ez a tojócső ismét visszafejlődik, sok sáskán pedig kardszerűen megnyúlik. Ez mindenesetre azzal a körülménnyel függ össze, hogy egyes sáskák peterakáskor mélyebben szúrták tojócsövüket a földbe, hogy azokat megvédjék a túlságos kiszáradástól.
Azonban máris messze elkalandoztunk a Palaeodictyopteráktól, pedig gondolatainkban még a kőszénkori páfrányligetekben barangolunk. Figyeljük tehát egy kissé itt a mi ősrovaraink sorsát. Mi történik velünk? Nyom nélkül eltűnnek, avagy átalakulnak? Tény, hogy mindenütt, ahol csak találkozunk velük, más-más formában jelennek meg. Ez a biztos jele annak, hogy a Karbon végén több ágra különülnek el. Legelőször az őscsótányok (Protoblattoidea) és az ősi kérészek (Protephemerida) szakadnak el belőlük. Az előbbiek már ellepték a kőszénkori ősmocsarak környékét, s azok sűrű erdőségeiben hihetetlen módon elszaporodtak. Az utóbbiak azonban a levegő meghódítására törekedtek és itt, úgy látszik, nagy mértékben felvették a létért való küzdelmet. Jellegzetes alakjuk a Triplosoba.
A kőszénkor vége táján azután tovább hasad a Palaeodictyopterák törzse. Megjelennek a hosszúnyakú Gerarusok, s a Megasecopterak, melyekben a skorpiólegyek (Panorpata) legrégibb gyökereit kell felismernünk. Ezekben az időkben azonban, mintha egyre jobban kifáradna a Palaeodictyopterák vén törzse. De azért még mindig alkot, igaz,


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
nagy alkotásai rövid életűek. A Hapalopteroideak hirtelen jelennek meg, s el is tűnnek. Maradványai: a mai Perlidák, igazán hanyatló, haldokló szervezetek. A Megasecopterak napjai még jobban meg vannak számlálva. Ők még a Karbon végén kihalnak, de szervezetük annál érdekesebb és sok vitára adott alkalmat. Lameere még azt hitte róluk, hogy tökéletes átalakulással fejlődnek, tehát bábállapoton mennek keresztül, de később kiderült, hogy ezeknek is oly lárváik voltak, melyek hasonlítottak kifejlődött alakjaihoz.
A Sycopteron symmetricum Bolt. szervezetével ősrovaraink ismét új csoportot alkotnak. Azt hitték eleinte erről a lényről, melynek csak szárnytöredéke maradt fenn, hogy valami ősrégi skorpiólégy, de Tillyard kimutatta, hogy benne a Hymenopterák, mégpedig a legrégibb fürkészdarazsak őseit kell felismernünk. Ez az ősi szervezet azonban másfelől az ősvilági rovarok vonásait árulja el, s így a hártyásszárnyúak rendjét is ez ősidőkig lehetne visszavezetni.
A kőszénkor végén tartunk. Amit eddig elmondtunk, az 25 évmillió története. Mert ez a korszak ennyi időt vett igénybe. A Perm-korszak új típusokat hoz magával, igaz, hogy ezek is még erősen magukon hordozzák az ősi örökség bélyegeit. A legrégibb Hemipterák tulajdonképpen még félig Palaeodictyopterák, félig modern rovarok. Protohemipteráknak nevezzük őket. Németország permkori rétegeiben egy igen érdekes leletre akadtak, mely most a berlini geológiai intézetben díszlik. Dohrn Eugereon Böckinginek nevezte, s ez a csodás lény ad fogalmat a legrégibb félfedelesszárnyúink szervezetéről. Kifeszített szárnyakkal 16 cm széles volt. De nem is ez fontos, hanem az a körülmény, hogy alsó ajkai még nem voltak összeforrva, s e tekintetben átmenetet alkotott a rágó- és szívószájszervű rovarok között. Vajjon mi késztette a rovarokat e nagy átalakulásra, hiszen a kőszénkori rovarok még ragadozó életet éltek?! A Perm-korszak átveszi ugyan a Karbon növényvilágát, de a nedvdús növények mégis egyre visszaszorulnak. Az őstenger állatvilága megcsappan, megjelennek a Cycasok, melyekhez hasonló termetű növények ma is élnek. Nedvdús belük mindenesetre bőséges táplálékot szolgáltatott, de viszont e növények kérge mindjobban megkeményedett. A permkori rovaroknak tehát, amikor ezekbe a Cycas-erdőségekbe szorultak, ezeket a növényeket kellett meghódítani, ezeknek kérgén kellett sebet ejteni, s nyilván e munka közben alakultak át szájszerveik.
De a Perm-korszak növényvilága még más nagy átalakulásokat is jelentett az ősrovarvilágra. Scudder szerint a fák belsejébe mindinkább visszavonuló őscsótányok szárnyai az örökös surlódástól lassan megkeményedtek, s ez nagyban megváltoztatta azok szervezetét. A felső szárny már nem volt alkalmas repülésre, csak az alsónak maradt ebben szerepe. Így alakultak ki, Handlirsch szerint, a bogarak ezekből az őscsótányokból. Tillyard azonban más nyomokon halad. A Perm-korban megtalálta a bogarak legrégibb képviselőit, a Protocoleopterakat (Protocoleus Mitchelli) és a Permophilidákat, s azt állítja, hogy azóta nem kevesebb, mint 70 millió esztendő telt el. Lehet, hogy Tillyard elmélete közelebb jár az igazsághoz, de azt kérdezzük, hogy milyen átalakulással fejlődtek ezek az ősök, ha annyira közelednek az ősi csótányokhoz? Tökéletes átalakulásuk e szerint alig lehetett. Fel kell tehát tételeznünk, hogy ez a korszak a rovarok átalakulására is nagy mértékben hatott. A legrégibb bogarak, minden valószínűség szerint, még nem jutottak nyugvóbáb-állapotba. Ez csak a Perm-korszakban következett be, mert lehetetlen elképzelnünk, hogy az ekkor beálló nagy eljegesedés s az ezt követő sivatagperiódus, mely az éghajlatra annyira hatott, ne hozott volna gyökeres változásokat a rovar átalakulásában. E szerint tehát a bábállapotkifejlődést klimatikus hatásokkal hoztuk volna összefüggésbe, de vajjon jogosan-e? Elismerjük ugyan, hogy a hideg évszak egyre nagyobbbb térfoglalása megakasztotta a földben élő báb fejlődését, azonban gondoljunk arra, hogy hány ezer rovarfaj él a trópusok alatt, mely dacára ennek, keresztülmegy a bábállapoton! Kell tehát más tényezőknek lenniük, melyek ezt az átalakulást előidézték, s ezt talán leghelyesebben a táplálékhiánnyal lehet megmagyaráznunk. Ez azonban nem jelenti azt, hogy közvetve a klimatikus tényezők ne járultak volna ahhoz, hogy a rovarok egy része bebábozódjon. Hogy a táplálékhiány e tekintetben mily fontos szerepet viszi, azt egyes kérészek példája eléggé igazolja. Ezeknek élete egyenesen attól függ, hogy a lárvának mennyi táplálék áll rendelkezésére. Ezt azonban ismét fizikai körülmények szabályozzák. A lárvák a folyók árja ellen védekezve felkeresik a partfalakat. Itt járatokat építenek, s ezekben várják megváltásukat. Ha közben a folyó apadni kezd, a lárva nem kap elegendő táplálékot, ami fejlődését hosszú időre megakasztja. Így alakult ki a kérészek fejlődésében a nyugvó lárvaállapot, amely bizonyára még az ősvilági rovaroktól szerzett örökség.
Már az eddigiekből is láthattuk, mily óriási változást jelentettek a különböző vegetációk a rovar szervezetére. S ezt a továbbiakban is lépten-nyomon követhetjük. Elfelejtettük megemlíteni, hogy milyen nagy következményei voltak a fák kérge alatt összegyülemlő és elszaporodó rovarok együttélésének. Kétségtelen, hogy ez vezetett a munkamegosztáshoz, az ivadékgondozás bizonyos formájához, s végül a kasztok különböző elkülönüléséhez. Az


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
ivadékgondozás kezdetleges nyomaival már egyes csótányfajoknál is találkozunk, a kasztrendszerek kialakulása azonban csak a termiták világában jelenik meg, de ezek nem egyebek, mint átalakult csótányok. A csótányok törzse is tehát még erősen alkot, s ebben a korban egy érdekes csoportot hoz létre, az imádkozó sáskák (Mantodea) rendjét. Szinte kételkedünk benne, hiszen az előbbiek növényevők, az utóbbiak ragadozók. Mindazonáltal sok átmenet fűzi össze e két ellentétes világot, s ez eléggé megmagyarázza e rokonság lehetőségét.
A Perm-korszakkal a rovarok őstörténetének második nagy korszaka zárult le. Igazság szerint nem is mondhatjuk, hogy lezárult, mert a Perm-korszakot követő Triasz teljesen átveszi az előbbi éghajlatát. Talán erre a körülményre vezethető vissza e kor faunájának szegénysége. Mert, ami a rovarokat illeti, a Triasznak nincsen különös érdekessége, kivéve a Chaulioditidákat, melyek talán a legrégibb recésszárnyú rovarokat képviselik. Annál jobban érdekel azonban minket a Jura rovarvilága. Az alsó Jura, a Liasz faunáját a növényvilág, úgy látszik, még erősen befolyásolja. Nincsenek még virágos zárvatermő növények, viszont ismét erősen javul a klíma. Ebből a korszakból maradtak fenn a legtökéletesebb rovarlenyomatok, melyek szárnyuknak még szivárványszínét is megőrizték. Javarészük Svájcból és a mecklenburgi Dobbertinből került elő és jelenleg nagyobbára a rostocki múzeumokban és Zürichben, a Heer-féle gyűjteményben látható.
A Liaszban érdekes csoporttal találkozunk. Hirtelenül, minden átmenet nélkül, jelennek meg az első ugrósáskák, az Elcanidak. Valószínűleg a nyirkos helyeket, csalitokat, s vízpartok közelségét lakták, s erre azokból a leveles függelékekből lehet következtetni, melyeket az Elcana nevű őssáska hátulsó lábán találtak. Ezekre az időkre esik a nagytermetű sáskák, tücskök, kialakulása. Megjelennek a rétek, erdők első zenészei!
A bogárvilág is már változatos: s ebből a korból maradtak fenn az első tisztán felismerhető pattanóbogarak, fényés virágbogarak s a csíborfélék szárnytöredékei. Magasabban specializálódott formákkal azonban ekkor még nem találkozunk.
E kor faunájának további érdekessége: a szitakötők. Dúsan ontják sokféle alakjaikat, melyek közbülső helyet foglalnak el az óriás szitakötők (Anax) és a karcsú szitakötők között. A skorpiólegyek pedig legrégibb alakjaikkal vannak képviselve (Orthophlebia) és a Fulgoridák mellett megjelennek a legrégibb tegzesek és legyek is, melyek valószínűleg ekkortájt alakultak ki skorpiólégyszerű ősökből.
A Jura-korszakra esik az égövek elkülönülése. A meleg klíma még tovább fokozódik, mégpedig kontinensünkön is, amire Handlirsch abból a körülményből következtet, hogy a felső Jurában nagyobb rovarok éltek, mint az alsóban. Itt találkozunk először a modern szabású rovarokkal, csakhogy ezek még jóval nagyobbak. A solnhofeni palában megtalálták az Urogomphus giganteus Germ. maradványait, melyet a bécsi egyetem geológiai intézete őriz. Kiterjesztett szárnyakkal a 20 cm-t is meghaladta. Az Isophlebia gigantea Buckl. a Doggerból került ki. Kiterjesztett szárnyakkal a 30 cm-t is elérte, s a legnagyobb eddig ismert szitakötőfaj. E korban bontakozik ki lassan a sáskák csoportja. A zöld sáskák (Locustidae) elkülönülnek az ugrósáskáktól (Acrididae). Éltek azonban ekkor már olyan formák is, amilyenekhez hasonlók ma már nincsenek. Ezek a vizenjáró sáskák (Chresmodidae). Tengeri, üledékes kőzetekben akadtak maradványaikra. Ezekből kitűnt, hogy orsóalakú rövid testük feltűnő hosszú végtagokat viselt, s ebből Handlirsch arra következtetett, hogy akkortájt a víz tükrén csúszkáltak, mint a mai vízenjáró poloskák, a Hydrometrak.
A Krétakor végén azonban a Chresmodidákra nagy átalakulás várt. Az Angiospermák megjelenése megváltoztatta életmódjukat s ezzel együtt szervezetüket. A rovarok lassan belejutottak a lombos erdőségek sűrűjébe. Nemcsak repülőképességük hagyott alább, hanem fokozatosan a kúszó életmódhoz is alkalmazkodtak, kúszó végtagokra is szert tettek, úgyhogy ezek többé nem váltak alkalmassá ugrásokra. Így fejlődött ki a Chresmodidákból a botsáskák (Phasmodea) rendje, s ebben az érdekes átalakulásban a Dollo-törvény bizonyságát látjuk.
De térjünk vissza még egy pillanatra a Jura-kor változatos rovarvilágára. A bogarak egyre gazdagabban, változatos formákban bontakoznak ki előttünk. A hártyásszárnyúakat ősrégi, hatalmas termetű fadarazsak képviselik, a Pseudosirexek. Gyűrődött, vastag szárnyakat viseltek, melyek a 6 cm-t is meghaladták. Hosszú tojócsövük amellett szól, hogy ezek az állatok a fába rakták petéiket. Már teljesen mai utódaikra emlékeztetnek, míg a Kalligrammidae-csoport szervezete teljesen elszigetelve áll a rovarok egész rendszerében. Széles szárnyaik pávafoltokat viseltek, mint azt a solnhofeni palából kikerült 10–12 cm hosszú szárnyú Kalligramma Haeckeli Walth. szépen igazolja.


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
S végül a Jura-korszakra esik az első lepkék fellépte. Eredetüket alig ismerjük, mert az ekkor élt Palaeontinidák már valódi lepkék. Mindenesetre közeledtek a tegzesekhez. De tévedés volna azt hinni, hogy belőlük alakultak ki. Sokkal inkább velük párhuzamban fejlődtek egy ősrégi csoportból, mely a skorpiólegyektől nem állhatott távol. Hogy már szívószájrészeik voltak, nem valószínű, s könnyen lehetséges, hogy ezek még megőrizték a szájrészek régi típusát, amint azt néhány jelenkori rokonuk is elárulja. Szívó rovarok e szerint tehát megjelenhettek a virágos növények megjelenése előtt is, s erre a régi kutatók aligha gondoltak. Ez körülbelül ugyanarra az időre esik, amikor óriástermetű, a Belostomákra emlékeztető vízipoloskák lepték el az ősmocsarakat és állóvizeket.
A Krétakor rovarvilága még jobban közeledik a jelenkoréhoz, pedig ezt a kort amattól legalább 30 millió év választja el. Amit erről a korról tudunk, az mindazonáltal vajmi kevés. A kréta nem alkalmas a rovartest megőrzésére. De, hogy ebben a korban a rovarvilágnak óriási felvirágzása mehetett végbe, már csak azért is valószínű, mert ekkor jelennek meg a virágos növények, melyek döntően befolyásolták a rovarok szájrészeinek alakulását. A Krétakorra esik az égövek teljes elkülönülése, amely különben már az előző korban megindult. Közép-Európa és ezzel együtt hazánk jelenlegi rovarfaunájának őselemeit is legalábbis eddig a korszakig lehet visszavezetni. De nemcsak ezeket az elemeket, de azok elterjedését is nyomon követhetjük. A Krétakorban Európa és Elő-Ázsia nagy részét tenger borította, de viszont kontinensünk északi fele beleolvadt az újvilági kontinens keleti nyúlványába. A harmadkorban aztán bekövetkezik a nagy európai földrész kettéhasadása. Egy benyúló tengeröböl kettéválasztja a két földrészt. Az ázsiai kontinens tehát elszakad Európától. Azonban egy keskeny nyúlványt bocsát nyugatra, mely eléri a mai Kis-Ázsiát, később pedig egybeolvad a Földközi-tenger kis szigeteivel és az Apennin-félszigetig terjed. Ennek a kis földszalagnak óriási jelentősége van faunánk kialakulásában, mert kétségkívül ezen jutottak el az európai fauna ázsiai elemei kontinensünkre, ezzel magyarázható a mediterrán fauna gazdagodása és az a párhuzam, mely közötte és a déloroszországi, valamint a turkesztáni fauna között sok tekintetben ma is fennáll. Épp olyan párhuzam van azonban a keletszibériai (transbaikali) és az északamerikai faunában is, melyben ugyanazon nemek, vagy vikárius fajok jelennek meg, s ez a két földrész hajdani összefüggése és faunáinak legalábbis részleges kicserélődése mellett szól.
Természetes, hogy az állatföldrajzi régiók ebben a korszakban még más képet nyújtottak, mint jelenleg, de ez még a harmadkor szubtropusi faunájára is vonatkozik. Ebben olyan elemekkel találkozunk, melynek jelenleg ÉszakAfrika, Dél-Ázsia és Ausztrália lakói. E pillanatban minket hazánk harmadkori rovarfaunája érdekel legjobban, melyet különösen a horvátországi Radoboj melletti ásatásokból, Heer leírásai alapján, azonkívül Erdélyből ismertünk meg. Az itt talált rovarok közül főleg igen ősi típusú termeszek érdemelnek említést, melyeknek egyik érdekes alakja a Mastotermes croaticus Rosen, a M. Haidingeri Heer és a Pliotermes hungaricus Pgr. A sáskák közül a sáskatücsök, a Gryllacris Charpentieri, a Pardalophora, tűnik ki leginkább, mely utóbbi jelenleg ÉszakAmerika lakója. A szitakötők közül a Protopalthemis Hageni Pgr. megjelenése rendkívül érdekes jelenség, mert ennek legközelebbi rokonai ma Amerikában élnek.
Nem hagyhatjuk szó nélkül a borostyán faunáját sem, ez azonban a balti tartományokra szorult főképpen. A borostyánba, ebbe az ősi gyantába zárt rovarok rendkívül tiszta állapotban vannak megőrizve, azonban csak látszólagosan, mert a valóságban ezeknek csak lenyomatai maradtak meg. Ha ugyanis a gyantát alkoholban feloldjuk, örökre eltűnik belőle az állat, s ez különösen a régi borostyánra vonatkozik, amelyben az állat szerves részeinek elégséges ideje volt elpusztulni.
A harmadkort követő diluvium óriási hatással volt a gazdag közép-európai fauna kialakulására. Ez már onnan is kitűnik, hogy a diluviumtól kezdve egyre nagyobb arányokat ölt a szárnyatlan fajok száma.
A fajok javarésze itt bizonyára a klíma nagy változásaihoz alkalmazkodott, egy része visszaszorult. Amidőn azonban ezt a hideg, nedves klímát melegebb váltotta fel, s a jégárak visszavonultak, a fajok egy része az Alpokba és a magasabb hegyvidékekre vonult vissza, minthogy a síkságon nem találta meg előbbi életfeltételeit. Hazánk alpesi elemeinek megjelenését is úgy az Északi, mint a Déli-Kárpátokban ez a körülmény magyarázza. Hazánk diluviális faunáját csak néhány kövület képviseli, s ezekből kitűnt, hogy ezekben az időkben ugyanazok a rovarfajok éltek, melyek máig is változatlanul fennmaradtak. A Pax által kimutatott diluviális szitakötő teljesen azonos az Aeschna grandisszal. Ez a körülmény a rovartest bizonyos konzervatív sajátsága mellett szól, vannak azonban csoportok, melyek sokkal hosszabb időkön át őrizték meg szinte változatlanul szervezetüket. Ezek többnyire kevés formagazdagságot árulnak el, s ezért is többnyire a hanyatló rovartípusokat képviselik. Ilyen típusok a csótányok, kérészek, míg a lepkékben, hártyásszárnyúakban és legyekben, részben pedig a


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
Hemipterákban és Coelopterákban a felvirágzó rovarokat kell felismernünk, melyek bizonyára még mérhetetlen időkön keresztül népesítik majd be a Földet változatosnál változatosabb alakjaikkal.
A rovarok eredete. Ha az előbbiek során az ősvilági rovarokkal nagyjában megismerkedtünk, akkor nem mulaszthatjuk el, hogy azzal a kérdéssel is foglalkozzunk, honnan, milyen állatcsoportból alakult ki ez a hatalmas szerves világ, mely félmilliónál több fajjal népesíti be jelenleg Földünket? A kérdésre mindenesetre nehéz megfelelni. A rovarok törzse titokzatosan vész el az ősidők ködében, amelybe csak az őslénytan lámpásával sikerül kissé bevilágítani. De ez is homályosan ég. A kőszénkorban szinte elődök nélkül bukkannak fel az első rovarok. Velük egyidőben ősrégi rákok és százlábúak éltek, ezeken keresztül azonban nem juthatunk el ahhoz az ősformához, melyből a rovar ősalakja kibontakozott. Régebben Brauer az Apterygotákhoz tartozó Campodeatípusból iparkodott ezt levezetni, de tévesen, mert az Apterygoták egyirányban differenciálódott szervezetek, melyek a Föld történetében csak igen későn jelentek meg, ma is élnek, tehát a rovarok őseiül nem tekinthetők. Ha azonban a kőszénkor faunáját tekintjük, rendkívül sajátságos szervezetekkel találkozunk. Ezek a Trilobiták. Már jóval korábban jelennek meg, mint a rovarok, a Kambri-korban. Virágzásukat a Szilurban érik el, a Karbonban már lehanyatlanak. Ezt a hanyatlást a rovarok felvirágzása követi, ez a körülmény tehát megadja a kronológiai lehetőségét annak, hogy a rovarok törzsébe belekapcsolódjanak. Azonban ez nem elégséges. Kapcsolatot kell keresnünk a rovarok és a Trilobiták szervezete között is, ami elég nehéz, mert hiszen ezek az ősrákok is bizonyos mértékben egy bizonyos irányban differenciálódtak. Handlirsch mindazonáltal felhívta figyelmünket mindazokra a megegyező vonásokra, melyek a két csoport között fennállanak. Ezek elsősorban: az összetett szemek és a pontszemek jelenléte, a maxilláris végtagok, a test homonom ízeltsége és az oldallemezek (pleura) kialakulása.
A maxilláris végtagok azért fontosak, mert ezekből magyarázhatjuk meg a szájszervek kialakulását. Elmondhatjuk, hogy a rovarok szájszervei átalakult végtagok. Ha ez igaz, akkor kétségtelen, hogy a végtagok egy része már kezdettől fogva a szájnyílás körül csoportosult, ott lassan elvesztette eredeti működését, mely a mozgással volt kapcsolatban és a táplálék megragadására vált alkalmassá. Ez az izomzat fejlődését is elősegítette, ami természetesen ennek a tájéknak erősebb differenciálódására vezetett. Ezzel a körülménnyel magyarázhatjuk a fejtok kialakulását is, mely e szerint egy ősi, kezdetben rendkívül lapos testszelvényből vette eredetét. A testszelvénynek kezdetben rendkívül széles oldallemezei voltak, ezek azonban lassan visszafejlődtek, ezzel szemben azonban annál nagyobb differenciálódásnak indult maga a fejtok.
Vannak azonban ennek az elméletnek egyéb megoldandó problémái. Landois szerint a rovarok szárnyai átalakult kopoltyúk. Az ősvilági rovarok pleurális lemezei megcáfolják ezt a feltevést, mert ezekből kitűnik, hogy nem egyebek, mint a tor oldallemezeiből lefüződött képletek. Ezek a fejlődés folyamán folyton nagyobbodtak, csak az a kérdés, milyen körülmények késztették erre a kibontakozásra? Az aktív alkalmazkodás elve itt látszólag felmondja a szolgálatot, mert a rovarok mindaddig, míg szárnyaik csak rövid, kezdetleges képletek voltak, nem használhatták azokat repülésre. Tehát addig más működést kellett teljesíteniük. Ezt az egyensúlyozó mozgásban kell felismernünk. Handlirsch szerint a legrégibb rovarok szárnyaikat kezdetben ejtőernyő módjára használták, amikor valamely növényre felkapaszkodva, visszaereszkedtek a vízbe. A szárnyaknak így megadatott a passzív működés lehetősége, amely azután fokozatosan aktív működéssé változott át.
Ezek szerint a szárnyproblémát is nagy vonásaiban tisztáztuk volna. Csak még egy nagy kérdés marad hátra: hogyan alakultak ki a lélekzőszervek? Kétségtelen, hogy a Trilobiták kopoltyúfüggelékekkel lélekzenek, őnáluk a rovarokra jellemző tracheákat még nem találjuk meg. Hogyan szerezték meg tehát a rovarok a lélekzésnek ezt a trachea-berendezését? Handlirsch felveti a kérdést, hogy vajjon a tracheákat nem kellene-e átalakult szerveknek tekinteni, olyanoknak, amelyeknek eredetileg más működésük volt. Mik voltak tehát eredetileg a tracheák? A Trilobitákon nyomukat sem találjuk, de viszont a rákoknak vannak szelvényesen elrendeződött szerveik, s ezek a nephridiumok. A kiválasztásban van szerepük, s minthogy a Trilobiták a rákokhoz sok tekintetben közelednek, fel kell róluk tételezni, hogy ilyen szelvényeket ők is viseltek. Amikor azonban a Trilobiták a vizeket elhagyták, s a szárazföldre vándoroltak, ezeknek a szerveiknek is át kellett alakulniok. Egy részük az ivartermékek kivezető járatainak alkotásában vett részt, más részük a lélekzés szerepét vette át, lassan átalakult tracheákká. Innen a tracheák szelvényes elrendeződése.
Még sok más mélyreható elváltozás ment végbe azoknak az ősöknek szervezetében, melyekből a rovarok törzse kisarjadzott, ezekkel azonban itt már nem foglalkozhatunk. De már ezekből is kiviláglik, hogy milyennek kell elképzelnünk a rovarok legrégibb ősét. Ez a mai rovartípustól mindenesetre különbözött. Mindazonáltal


 Brehm: Az állatok világa / ROVAROK (Hexapoda vagy Insecta)
http://mek.oszk.hu/03400/03408/html/2633.html[2020. 10. 21. 17:23:16]
megalkothatjuk a közötte és ezek közötti kapcsolatot. Ehhez pedig hozzásegítenek ama rendkívül régi kérészek lárvái és a csótányok, ezek a szárazföldi Trilobiták, végül egynéhány igen primitív bogár, mint a Perty-féle lárva, mert ezek bizonyos mértékben megőrizték a Protentomon jellegeit.
Bizonyára lesznek, akik kétkedéssel fogadják fejtegetéseinket, amelyekben kétségtelenül sok a hipotézis, azonban ilyenek nélkül ma még a legexaktabb tudományok művelése is lehetetlen. A segítő hipotézisek élete sokszor csak rövid, de mégis mindegyikük nyujt valamit, ami maradandó, s melyet egy eljövendő más elmélet is kamatoztathat. Ez a mai búvárkodás módszere, s ez nem egyszer nagy természettörvények s előttünk azelőtt rejtélyes folyamatok megismerésére vezetett.
Az újkori rendszerezők a rovarok osztályát számos rendre bontották fel. A nélkül, hogy egy úgynevezett természetes rendszert akarnánk alkotni, ezeket a rendeket olyatén sorozzuk egymásután, ahogy az céljainkra a legmegfelelőbbnek látszik. Hogy a távolabb állóknak az áttekintést megkönnyítsük, az igazi rovarok (Holomerentoma) összes rendjeit tíz nagyobb csoportba sorozzuk be, amelyek ugyan egyáltalában nem mind természetes egységek, azonban megvan az az előnyük, hogy nagyjában megfelelnek a régebben használatos rovarrendszer főcsoportjainak.
ÁSZKAPÓKOK (Pantopoda, Pycnogonida) TARTALOM I. alosztály: Félrovarok (Anamerentoma)


 Brehm: Az állatok világa / SOKLÁBUAK (Myriopoda)
http://mek.oszk.hu/03400/03408/html/2840.html[2020. 10. 21. 17:23:28]
23. család: Hangyák (Formicidae) TARTALOM ELSŐ OSZTÁLY: IKERSZELVÉNYESEK
(DIPLOPODA)
SOKLÁBUAK (Myriopoda)
FEJEZETEK
ELSŐ OSZTÁLY: IKERSZELVÉNYESEK (DIPLOPODA) MÁSODIK OSZTÁLY: PAUROPODA HARMADIK OSZTÁLY: SYMPHYLA NEGYEDIK OSZTÁLY: SZÁZLÁBÚAK (CHILOPODA)
A szárazföldi ízeltlábúak között a rovarok mellett van a százlábúak és rokonaik természetes helye, hiszen mindezek az állatalakok még aránylag egyszerű szervezetűek. Törzsükön sohasem lehet különböző részeket, mint tort és potrohot megkülönböztetni, hanem a fej mögött mindig többé-kevésbbé megnyúlt és egyneműen szelvényes törzs következik, amelyen a szelvények nagy számának megfelelőleg, sok egyforma lábpár van. Sohasem találunk a testükön szárnyakat, úgyhogy a nép szemében minden százlábú „féreg”, amely a röghöz van kárhoztatva és a földön csúszva kell megkeresnie táplálékát.
Az itt kiemelt sajátságok azonban, főleg a soklábúság, egyáltalában nem elegendők arra, hogy a százlábúak csoportját a mostani tudományos rendszertan értelmében is egységesnek és természetesnek látszóvá tegyék. Ellenkezőleg, ha a szervezetüket pontosabban tekintetbe akarjuk venni, szükségesnek mutatkozik, hogy a százlábúak csoportját nem kevesebb, mint négy osztályra bontsuk, úgyhogy itt csak célszerűség okából és főleg könnyebb áttekinthetőség kedvéért tartjuk meg a régi „Myriopoda” nevet, amely tulajdonképpen többé már nem is érvényes.
A százlábúak négy osztályához azután természetesen csatlakozik a hatlábúak (Hexapoda), vagy rovarok (Insecta) nagy osztálya, amelynek a százlábúakkal több fontos közös sajátsága van. Egy ilyen közös, külsőleg könnyen felismerhető ismertetőjele az, hogy mindkét csoport tagjainak egy pár csápja (antenna) van, amely csak elenyészően kevés esetben hiányzik és elől vagy oldalt helyezkedik el a fejen. Csápos ízeltlábúaknak (Antennata vagy Atelocerata) nevezik azért a százlábúakat, rovarokat és a rákokat együttesen, hogy így kiemeljék, hogy sok tekintetben összetartoznak és lényegesen különböznek a többi ízeltlábúaktól, amelyeknek csápjuk nincs, hanem csáprágójuk (chelicera) van és ezért csáprágós ízeltlábúaknak (Chelicerata) nevezik őket.
23. család: Hangyák (Formicidae) TARTALOM ELSŐ OSZTÁLY: IKERSZELVÉNYESEK
(DIPLOPODA)


 Brehm: Az állatok világa / ŐSLÉGCSÖVESEK, Peripatidák (Onycophora)
http://mek.oszk.hu/03400/03408/html/2860.html[2020. 10. 21. 17:23:40]
MÁSODIK REND: Epimorpha TARTALOM MEDVEÁLLATOK (Tardigrada)
ŐSLÉGCSÖVESEK, Peripatidák (Onycophora)
A Peripatidák egyike az állatvilág legérdekesebb csoportjainak. Ezek féregszerű állatok, azonban a fejlődésnek magasabb fokán állanak, mint a legmagasabbrendű férgek és már bizonyos, az ízeltlábúakra (Arthropoda) jellemző bélyegeik vannak. Miután a természetben minden magasabbrendű lény az egyszerűbből fejlődött, föltehetjük, hogy valamikor, ősrégen a magasabb fokon álló ízeltlábúak az alacsonyabbrendű gyűrűsférgektől származtak, de nem közvetlenül, hanem kellett valamiféle átmeneti alakoknak lenniök, melyek az egyiktől a másikhoz vezettek. Bizonyos értelemben ilyen átmeneti alakok a Peripatidák; ezek, ha természetesen nem is közvetlen ősalakjai a százlábúaknak vagy más ízeltlábúaknak, mindenesetre mégis élő bizonyítékok arra vonatkozólag, hogy a természet, a vízben élő férgekből szárazföldön tartózkodó arthropoda-formájú, vagyis az ízeltlábúakénak megfelelő testalakot hozott létre. Jóllehet a Peripatidák szárazföldi állatok, egészen és tartósan száraz területeken mégsem tudnak megélni. Állandó és meglehetősen nagyfokú nedvesség, valamint egyenletes meleg minden faj számára föltétlen életszükséglet; éppen azért ezek az állatok általában az örökké nedves trópusi őserdőkre szorítkoznak, bár egyesek szubtropikus területeken is előfordulnak, és mindig a talaj nedves helyein, korhadó fák alatt és hasonló helyeken rejtőzködnek.
Nyúlánk, több cm-nyi hosszú testük nemcsak kívülről harántgyűrűzött, hanem több egymásra következő testszelvényre vagy segmentumra tagolódott, ahogy ezt a párosan elrendezett lábcsonkjaik is mutatják. Testük puha, amennyiben bőrükben csak a felszínen van egy nagyon vékony chitinszerű réteg, bőrük nem síma, hanem számtalan parányi tüskével és szemölccsel borított. Sok faj pompás színével tűnik ki; van Peripatus, mely csodálatosan szép tengerzöldszínű, míg más fajok vörösesbarna vagy sötétkékszínű testét gyönyörű kénsárga, vörös vagy barnásszínű foltok és pontok díszítik. Puha bőrük teszi megérthetővé, hogy mintegy 100 évvel ezelőtt az angol Guilding az Onychophorákat még puhatestű állatoknak tartotta. Erről természetesen szó sem lehet, amennyiben minden Peripatus-fajon a test elülső végén ki van fejlődve a fej, mely ugyan még nem felel meg az ízeltlábúak fejének, de rajta mégis egy pár csápot, egy pár szemet és mindenekelőtt rágókat találunk, ezek éppen úgy, mint az ízeltlábúakon, nem egyebek, mint rágókészülékké átalakult lábak. Ha a Peripatus mászkál, szerfölött nyulékony és érzékeny csápjai állandóan munkában vannak. Kémlelve előrenyujtja és élénken ide-oda mozgatja őket, hogy megállapítsa, vajjon útjában nincsen-e valamilyen akadály. Szemei, melyek még olyan alkotásúak, mint sok gyűrűsféregé és belsejükben egy átlátszó lencse található, csak arra valók, hogy velük a világosságról, fényről tudomást szerezzen, de a tárgyak megkülönböztetésére már nem alkalmasak. A világosságtól a Peripatidák valósággal irtóznak, azt a lehetőség szerint elkerülik, s a világos helyről a lehető leggyorsabban igyekszenek elszökni és legfeljebb csak a gyenge, derengő félhomályban, vagy egész sötétben merészkednek elő rejtekhelyükből, hol rendesen tartózkodni szoktak. A Typhloperipatus Williamsoni Kemp. nevű faj, melyet az indiai-tibeti határon kövek alatt rejtőzködve fedeztek fel, teljesen vak. Ha testének piszkálásával valamely Peripatust ingerlünk, fejét ügyesen a megtámadott hely felé fordítva, hosszú sugarakban fehéresszínű, gyorsan száradó folyadékot fecskendez ki, mely ujjaink között úgy ragad, mint az enyv. Ezt a folyadékot nyálkamirigyeik szolgáltatják, ezek a nyálkamirigyek a száj mellett lévő két rövid, csapformájú lábacskának, a szájszemölcsnek (oralis papilla) csúcsán nyílnak. Az első kilövelést több is követheti. Egy francia kutató egy alkalommal Kolumbiában kis pálcikával megérintett a teste közepén egy Peripatust, és látta, amint a váladékát kilövelte, szerinte ez úgy megy végbe, mint mikor a lokomotív fehér gőzét ismételten kiprüszköli. A levegőn a nyálkafonalak hamarosan nyúlós, ragadós hálóvá merevednek, ez a háló a Peripatusnak nemcsak védelmére szolgál, hanem nagy sikerrel löveli rá zsákmányára is, hogy azt kényelmesen hatalmába ejtse. A termitákat és más kisebb állatokat körülhálózza nyálkájával, mely megakadályozza menekülésüket és kerek szájában mélyen elrejtett, két chitinkaromban végződő két rágóval (mandibula) szétmarcangolja azokat. Gyomra néha egészen tömve van a felfalt, gyakran meglehetősen nagy áldozatok maradványaival, jeléül annak, hogy egy ilyen Peripatus mennyire falánk. Növényi részeket is találtak már a gyomrában, ezek azonban valószínűleg az elnyelt zsákmány táplálékául szolgáltak. A rágók és a szájszemölcsök mögött következnek az egyforma alkotású, lábul szolgáló végtagpárok, számuk fajonként különböző s 14 és 40 között váltakozhatik. Ezek a lábak egyébként semmiben sem hasonlítanak az ízeltlábúak lábához, még nem ízeltek, két karomban végződnek és inkább a gyűrűsférgek csoportjában a sörtelábúak (Polychaeta) lábcsontjaira (parapodium) emlékeztetnek. A kiválasztás szervei hátrafelé


 Brehm: Az állatok világa / ŐSLÉGCSÖVESEK, Peripatidák (Onycophora)
http://mek.oszk.hu/03400/03408/html/2860.html[2020. 10. 21. 17:23:40]
nagy számban követik egymást, amennyiben az egyes testszelvényekben mindig párosával fordulnak elő, éppen úgy, mint ahogyan a gyűrűsférgek szelvényszervei (nephridiumai) és ezekkel nagy mértékben meg is egyeznek.
Még más tekintetben is úgy tűnik föl, mintha a Peripatus „féreg” volna: bőrizomtömlője ugyanis még nem harántcsíkolt izomrostokból, hanem, miként a férgeké, síma izomelemekből áll és azonkívül a szelvényszervek járataiban a Peripatus esetében még csillósejtek találhatók, melyek az ízeltlábúaknál teljesen hiányzanak. Másrészt hosszú, a hátoldalán elhelyezett csöves szíve páros oldalnyílásaival viszont teljesen az ízeltlábúak szívéhez hasonló alkotású, úgyszintén a testüreg szerkezetében is megegyezik velük. Nagy feltűnést keltett a tudományos világban, amikor Moseleynek sikerült 1834-ben a Fokföldön élő Peripatopsis capensis Grube nevű fajon az Onychophorák lélekzőszervét fölfedezni. Megállapította, hogy ezek a szervek nagyon fínom légcsövekből vagy tracheákból állanak, melyek kicsi, egymással össze nem függő nyalábokká rendezve, számos parányi, a test felületén meglehetősen szabálytalanul elszórt nyílással kezdődnek. Ennek a levegőn való lélekzésre alkalmas trachearendszernek a fölfedezése nagy érdeklődést váltott ki és mindenekelőtt annak a véleménynek a kialakulására vezetett, hogy a Peripatidák, mint Protracheaták vagy „őslégcsövesek”, a levegőn lélekző százlábúaknak és még tovább a rovaroknak és pókoknak közvetlen elődei. A legújabb fölfogások szerint természetesen nem egészen így áll a dolog, mert a Peripatus tracheái és az ízeltlábúak tracheái között semmi összefüggés nincsen és egymástól teljesen függetlenül fejlődtek.
A középponti idegrendszer a fejben elhelyezett egy pár garatfeletti dúcból, a két garatharántágból, és az ehhez csatlakozó két hasidegfonatból tevődik össze; az idegrendszer jobboldali és baloldali felét több harántág köti össze egymással és az egész testen végighúzódik. Váltivarúak. Az Ausztráliában otthonos Peripatoides oviparus Dendy nevű faj nőstényei feltűnően nagy, szíkben gazdag petéiket a talajra rakják. De ez csak kivételes eset. A legtöbb Peripatus-faj inkább elevenszülő, szíkben igen szegény petéik az anya testében érnek meg, hol az embrió részben a méhfal mirigyeinek váladékával, részben a fiatal állat nyakán található hólyag segítségével, vagy amint ez több amerikai faj esetében megfigyelhető, az emlősállatok méhlepényére emlékeztető méhlepényszerű (placenta) képződmény útján táplálkozik.
Két családot különböztetünk meg. Egyik a Peripatidae-család, ez számos fajjal Dél- és Közép-Amerika trópikus vidékein él. Mint különösen egyszerű alakok említendők itten az Oroperipatus-fajok, melyek Mexikótól Brazíliáig, de az Andok-hegyláncolatának majdnem mindig csak a nyugati oldalán fordulnak elő és főleg a hegyvidéket kedvelik, míg a nagykiterjedésű keleti területeket, bezárólag a nyugatindiai szigetekig, a szűkebb értelemben vett Peripatus-genus sok különféle faja népesíti be. A Mesoperipatus-genus előfordulása az afrikai Kongó-vidéken és az Eoperipatus-genus jelenléte az ázsiai Malakka-félszigeten és Szumatrában talán arra utal, hogy valamikor természetesen a nagyon ősrégi időkben – Hátsó-India, Közép-Afrika és Közép-Amerika között összefüggés volt. Mindezek a Peripatidák vörösesbarna, majd világosabb, majd sötétebb színükkel tűnnek ki. Ivarnyílásuk utolsóelőtti lábpáruk között lelhető fel.
A második a Peripatopsidae-család. E család tagjain az ivarnyílás a hátulsó lábpár között vagy mögött van, az uralkodó szín náluk a zöldeskék. A Peripatopsidae-család földrajzi elterjedése is nagyon figyelemreméltó. Több genusban találjuk meg őket ugyanis részben Dél-Afrikában, részben Ausztráliában, Ceramban és Új-Guineában, azonkívül még Dél-Amerikában is, hol azonban csak a délnyugati részekre, Chilére szorítkoznak. Miután különféle indokok a mellett szólnak, hogy ezek a távoli déli földterületek is valamikor egymással mind összefüggésben voltak, érthető, hogy a Peripatopsidae-család a délisark körül elterülő minden kontinensen megtalálható.
MÁSODIK REND: Epimorpha TARTALOM MEDVEÁLLATOK (Tardigrada)


 Brehm: Az állatok világa / MEDVEÁLLATOK (Tardigrada)
http://mek.oszk.hu/03400/03408/html/2861.html[2020. 10. 21. 17:23:51]
ŐSLÉGCSÖVESEK, Peripatidák (Onycophora) TARTALOM FÉREGATKÁK (Pentastomidae)
MEDVEÁLLATOK (Tardigrada)
1773-ban írta le Goetze a „vízimedvé”-t, egy mikroszkópikus kicsinységű, általa egy patakban felfedezett lényt, mely esetlen termetével, furcsa, ügyetlen mozgásával cammogó medvére emlékeztet. Azóta, részint az édesvizekből, részint a tengerekből, a medveállatoknak számos különféle faját ismertük meg, de nemcsak vízben élnek, hanem szárazon is, hol szívesen tanyáznak a fák kérgén, vagy a sziklákon mohák és zúzmók között. Nagyságuk ritkán haladja meg az 1 mm-t, a legkisebbek közöttük legfeljebb 1/10 mm hosszúak. Bőrük chitines, izomzatuk síma izomelemekből áll, testükön négy pár, karmokban végződő lábcsonk található, de bizonyos, tengerben élő fajok lábain sörték vannak, melyek Richters, a Tardigradák kitűnő ismerője szerint, teljesen a gyűrűsférgek sörtéire emlékeztetnek. Ezeket a lábcsonkokat az atkák négy pár lábával hozták összefüggésbe és éppen ezért a medveállatokat az atkák rokonainak tartották, azonban legfeljebb csak külső hasonlatosságról lehet szó és valószínű, hogy a medveállatok inkább egy különálló, a gyűrűsférgekből származó, az ízeltlábúak mellé helyezendő állatcsoportot alkotnak.
A legegyszerűbb medveállatok a tengerekben élnek. Ott találjuk meg a Dujardin által leírt Lydella-genust, ez hosszú, ízelt, távcsőszerűen összehúzható lábcsonkjaival élénken és virgoncan mászkál ide-oda, míg az Echiniscoides Sigismundi M. Sch. nevű faj lábcsonkjai végén lévő sok karmával inkább a zúgó, hullámjárta tengerpartok algáiba kapaszkodik. Az édesvizekben és a szárazföldön élő medveállatok joggal viselik a Tardigrada nevet, amennyiben mozgásuk lomha és csak lassan és nehézkesen tudnak előrehaladni. Időről-időre megvedlenek és táplálékul a zöld növénysejteket szívják ki. Egyetlen medveállatnak sincsenek olyan szájszervei, mint amilyeneket az ízeltlábúakon találunk, éppen azért a növények megszúrására két szénsavas mészből álló fogat használnak, melyek oldalról a szájüregbe nyúlnak be és kiölthetők. Az édesvizekben és szárazföldön egyaránt gyakori Macrobiotus-genus nemcsak a növényeket szivogatja, hanem a kerekesférgeket is megtámadja, sőt nem egyszer kannibálhajlamokat is érez magában s ilyenkor más medveállatok nedveivel táplálkozik; a tengerekben otthonos, erősen lapított testű Tetrakentron synaptae Cuénot nevű fajról pedig tudjuk, hogy a Holothuriák tapogatón (tentaculum) élősködik. Nyálmirigyeik vannak, szívük és lélekzőszervük ellenben nincsen. Az érzékszervek közül gyakran megtalálhatók a piros vagy fekete szemek, azonkívül nagyritkán a gyűrűsférgekére emlékeztető hosszú érzősörték; idegrendszerük garatfeletti, garatalatti dúcból és hasdúcláncból áll. Miután mindkét ivar páratlan ivarmirigye a végbélbe nyílik, testük végén kloákáról beszélhetünk. Különösen a szárazföldön élő medveállatok hímjei sokkal ritkábbak, mint a nőstények, úgyhogy nagyon sok faj hímjét még nem is ismerjük. Vannak nőstények, melyek lerakott petéiket levedlett bőrükben, mint egy zsákban magukkal cipelik, más fajok viszont egyenként rakják le petéiket, a mohákon élő fajok petéin rendesen fogak, nyúlványok láthatók, ezek arra valók, hogy a zápor tova ne sodorhassa a petéket.
A vízben élő néhány Macrobiotus-faj esetében érdekes betokozódást figyeltek meg. Lauterborn leírja, miképpen válik el betokozódás alkalmával a chitinbőr az állat testéről, melynek megtörténte után a test erősen összehúzódik és egy külső burok (cysta) veszi körül. A víz iszapjába süllyedve ezek az állatok a cystán belül hosszú ideig nyugalmi állapotban maradhatnak. A szárazföldön élő medveállatoknak is valósággal életszükségletük a nedvesség, de mindannak dacára a szárazságot jól el tudják viselni. Kiszáradáskor látszólag élettelen (anabiotikus) állapotba jutnak, összezsugorodnak, ha azonban egy csepp víz kerül rájuk, gyorsan ismét megduzzadnak és megszakított életüket akadálytalanul folytatják. Egyike a legismertebbeknek a Macrobiotus Hufelandi Schultze nevű faj, melyet Hufeland, a híres berlini orvos tiszteletére, ki embertársait az élet művészetére tanította, neveztek el, ez a faj, szárazság idején, tetszhalálszerű állapotából még négy év mulva is újra életre kelhet. Ezek a csodálatos ellenállóképességgel megáldott állatok a nagy hideget és a nagy meleget is könnyűszerrel elbírják. Heinis a Macrobiotus-nembe tartozó medveállatokat teljesen száraz mohában hat órán keresztül tett ki 100 C fokú hő hatásának minden baj nélkül, páter Rahmnak pedig sikerült beszáradt medveállatokat folyékony hélium alkalmazásával több órán keresztül egészen 270 fokig, tehát majdnem az abszolút 0 fokig lehűteni, a nélkül, hogy életüket veszítették volna. Ha valamilyen elementáris esemény ezeket a szervezeteket fagyos világürbe kiröpítené, és egy más, további életükhöz alkalmas égitestbe jutnának, könnyen megtörténhetne, hogy a hosszú utazás dacára, életüket ott tovább tudnák folytatni.


 Brehm: Az állatok világa / MEDVEÁLLATOK (Tardigrada)
http://mek.oszk.hu/03400/03408/html/2861.html[2020. 10. 21. 17:23:51]
A medveállatok az egész Földön megtalálhatók. Minden égöv alatt találkozunk velük, síkságokon, éppen úgy, mint a magas hegyvidéken, sőt a barátságtalan, puszta antarktikus szárazulatokon is él mohában egy fajuk, a Macrobiotus antarcticus Richt. nevű medveállat. Egyes fajokat mindig csak vagy a magas északon, vagy a déli sark körüli területeken találunk meg, mások viszont, mint például a háztetőinken gyakori Milnesium tardigradum Doy. nevű faj, meglehetősen egyenletesen az összes szárazföldeken el van terjedve.
ŐSLÉGCSÖVESEK, Peripatidák (Onycophora) TARTALOM FÉREGATKÁK (Pentastomidae)


 Brehm: Az állatok világa / FÉREGATKÁK (Pentastomidae)
http://mek.oszk.hu/03400/03408/html/2862.html[2020. 10. 21. 17:24:03]
MEDVEÁLLATOK (Tardigrada) TARTALOM RÁKOK (Crustacea)
FÉREGATKÁK (Pentastomidae)
A féregatkák fölfedezői, köztük Humboldt Sándor, ki Dél-Amerikában egy csörgőkígyó tüdejében találta meg ezt az érdekes parazitát, a legkevésbbé sem voltak kétségben a felől, hogy laposféreggel vagy legalább is valamilyen bélféreggel van dolguk. De most már egészen más véleményen vagyunk. Ma a féregatkákat legtöbbnyire a pókfélékhez sorolják és az atkákhoz tartják közelállóknak, természetesen ez sem áll minden kétséget kizáróan. A féregatkák kivétel nélkül élősködők. A leggyakoribb és a legáltalánosabban ismert faj közöttük a pántlikagilisztaalakú féregatka (Linguatula rhinaris Pilg. [Pentastomum taenoioides Rud.]), ez egy lapított, nyelvformájú állat, fehéres színnel, s leginkább a farkasok és rókák orrnyílásában fordul elő. De a házikutyát is megtámadja, úgyhogy pl. a berlini kutyák 6%-ban mutatták ki. Alkalomadtán a lovak, kecskék és juhok, sőt kivételesen az ember orrüregében is megfigyelték, hol jelenlétével meglehetősen kellemetlen zavarokat idéz elő.
A féregatkák hosszúra megnyúlt teste tagolatlan, testük felületén azonban számos íz, gyűrű vehető ki. Testük elején, a hasoldalon elhelyezett szájnyílásuk mellett jobbról és balról két, rendes körülmények között behúzott karompár van, ezek kinyujthatók és kapaszkodásra valók. Ha a szájnyílást és azt a négy nyílást, amelyekből a karmok kinyujthatók, együvé számoljuk, úgy ötös számot kapunk, ez az oka annak, hogy ez állatot régebben Pentastomumnak, azaz ötszájúnak nevezték. Egyébként a féregatka kifejlődött állapotban nem valami veszedelmes élősködő. Olyan értelemben vett szájrészek, mint amilyenek az atkákon és rovarokon vannak, ezeken teljesen hiányzanak. Így a féregatka sem rágni, sem szúrni nem tud; ha azonban az orrüregbe jut, a gazdaállatot gyakori tüsszentésre ingerli és különösen, ha nagyobb számban fordul elő, a lélekzőutak elzárásával a lélekzést megnehezítheti. Ez az élősködő szívás útján táplálkozik, és úgy látszik, általában a nyálkával vagy lymphával kell beérnie és csak kivételesen vesz föl vért.
Mint a legtöbb belső élősködőnek, úgy a féregatka idegrendszerének középponti része is csak nagyon gyengén fejlett: mindössze egy kicsi garatalatti duzzanatból áll. Eltekintve néhány tapintószemölcstől, az érzékszervek hiányzanak. Úgyszintén véredényük és lélekzőszervük sincsen; ellenben harántcsíkolt izomrostokból álló bőrizomrétegük jól fejlett. Az ivarokat egymástól már nagyságuk is megkülönbözteti; a Linguatula rhinaris nőstényei a 13 cm-nyi hosszúságot is elérik, míg a hímek csak mintegy 2 cm hosszúra nőnek meg; a nőstények ivarnyílása hátul, közvetlenül az alfelnyílás előtt helyeződött el, a hímeké ellenben elül, a száj mögött nyílik. Egyetlen érett nőstényben százezer parányi pete is kifejlődhet, ezek a peték az orr váladékával vagy áthaladva a bélcsatornán, a gazdaállat ürülékével a szabadba jutnak, de csak akkor fejlődnek tovább, ha valamely növényre kerülnek, melyet aztán a juhok, kecskék, nyulak, házinyulak vagy egyéb állatok lelegelnek. Ezeknek az állatoknak a bélcsatornájában a petékből különös alakok, lárvák kelnek ki, ezek többé-kevésbbé az atkákra emlékeztetnek, amennyiben két pár rövid, karomban végződő lábcsonkjuk van. A lábcsonkokon kívül a lárváknak elől egy szuronyos fúrókészülékük is van, ennek segítségével vájnak utat maguknak a bélcsatorna falában, míg végre a véráram elragadja őket és a májba, tüdőbe vagy más belső szervbe jutnak. Ott kötőszöveti tokkal veszik magukat körül, ebben a tokban többször megvedlenek és egy második, régebben a Pentastomum denticulatum névvel jelölt, körülbelül 5 mm hosszúságú lárvává alakulnak át, ez nagyszámú testgyűrűinek mindegyikén töviskoszorút visel, de sem fúrókészüléke, sem lábcsonkjai nincsenek.
Az ilyen töviskoszorús lárvák már régóta ismeretesek. Nemcsak az állatok, de nem ritkán az ember májában is megtalálták őket, hol természetesen bizonyos idő múlva elmeszesednek és elpusztulnak. Másképpen van a dolog a növényevőknél. Ezekben az ilyen lárvák továbbfejlődnek, tokjuk körülbelül 7 hónap múlva nagy erővel fölpattan, minek következtében belső vérzések indulnak meg és azután a mell- vagy a hasüregbe vándorolnak, miáltal további vérzéseket és gyulladásokat okoznak, mely esetleg, ha sok lárva van jelen, az állat halálára is vezethet. Ha az ilyen megfertőzött állatot ebben az időben valamely kutya vagy más ragadozó széttépi és fölfalja, a töviskoszorús lárvák a garaton keresztül a tulajdonképpeni gazdaállat orrüregébe hatolnak, hogy ismételt vedlésük után, három hónap mulva ivarérett féregatkává fejlődjenek. Majd párosodnak és mindinkább nagyobbra nőnek, úgyhogy a nőstényeknél 6 hónapig tart, míg teljes nagyságukat elérik. A növényevőket ez az élősködő vagy úgy fertőzi meg, hogy a töviskoszorús lárvák a tulajdon testükből nyomulnak föl orrüregükbe és ott alakulnak tovább, vagy pedig a véletlenül lenyelt idegen lárvák kerülnek az orrukba, hol továbbfejlődnek.


 Brehm: Az állatok világa / FÉREGATKÁK (Pentastomidae)
http://mek.oszk.hu/03400/03408/html/2862.html[2020. 10. 21. 17:24:03]
A többi féregatkák fejlődésmenete, amennyire eddig ismerjük, hasonlóképpen megy végbe. Így Afrikában néha majmokat és más különféle emlősöket fertőznek meg a féregatka-lárvák és ezeknek a májában tartózkodnak, ha azután valamely kígyó ilyen megfertőzött állatot elnyel, a csúszómászó tüdejében vagy légcsövében Porocephalus armillatus Wyman nevű hengeres féregatkává fejlődnek ki. Nem ritkán ennek a fajnak lárvái is bejutnak az ember testébe; ott tovább is tudnak élni és, miként azt számos a tropikus Afrikában és Egyiptomban megfigyelt esetből tudjuk, bizonyos körülmények között igen veszedelmes élősdiekké válhatnak, melyek jelenlétükkel súlyos májbetegségeket okozhatnak.
MEDVEÁLLATOK (Tardigrada) TARTALOM RÁKOK (Crustacea)


 Brehm: Az állatok világa / RÁKOK
http://mek.oszk.hu/03400/03408/html/2863.html[2020. 10. 21. 17:24:15]
RÁKOK (Crustacea) TARTALOM ELSŐ REND: Főrákok (Malacostraca)
RÁKOK
FEJEZETEK
ELSŐ REND: Főrákok (Malacostraca) MÁSODIK REND: Kacslábú rákok (Cirripedia) HARMADIK REND: Evezőlábú rákok (Copepoda) NEGYEDIK REND: Kagylósrákok (Ostracoda) ÖTÖDIK REND: Vízibolhák vagy ágascsápú rákok (Cladocera) HATODIK REND: Levéllábú rákok (Phyllopoda)
ELŐSZÓ A MAGYAR KIADÁSHOZ
A német Brehm negyedik kiadásának az a része, amelyet magyar nyelven ez a kötet hoz, hat szerző tollából származik. A rákokat Franz V., a puhatestűek legnagyobb részét Simroth H., a lábasfejűeket Grimpe G., a tüskésbőrűeket Nick L. és Grimpe G., s végül a mohaállatokat és pörgekarúakat Hempelmann F. és Wagler E. dolgozta fel. Természetes dolog, hogy ennyi szerző mellett bizonyos különbségeknek kellett megnyilvánulniok részben a tárgy felfogása, s részben annak előadásmódja és stílusa tekintetében is. Az átdolgozás részben arra irányult, hogy elsimítsa az egyes részek stiláris egyenetlenségeit, de részben szorosabb
értelemben vett átdolgozáson ment keresztül különösen a rákokról és puhatestűekről szóló rész, mert ezekbe eléggé bőven belédolgoztam a magyar faunára vonatkozó legfontosabb adatokat is, úgyhogy e fejezetek tekintélyes része egészen új. A puhatestűekről szóló rész annál inkább átdolgozottnak tekintendő, mert a kiváló és azóta sajnos elhúnyt Simroth jellemzően egyéni felfogásával és stílusával megírt, túlságosan szakszerű és a laikus által sok helyütt meg sem érthető szövegét lehetőleg olyanná kellett tennem, amely megfelel a Brehm szellemének. A kötet egész anyagának a feldolgozását magam végeztem, kivéve a rákok egy részét (13-–43. oldal). Ez a rész dr. Wagner János fordítása, azért tartalmilag és formailag egyedül ő felelős. Meg kívánom még jegyezni egyrészt azt, hogy a rákokról szóló rész csak kényszerűségből került ebbe a kötetbe, mert kiszorult a megelőzőből, másrészt pedig azt, hogy ezt a részt eredetileg dr. Dudich Endre kollégámnak kellett volna átdolgoznia, de mivel ő tanulmányi célokból hosszabb időre külföldre távozott, váratlanul az őneki szánt munka végzése is rám hárult. De munkámat nagyon tetemesen megkönnyítette az, hogy tisztelt barátom a legnagyobb önzetlenséggel a rendelkezésemre bocsátotta ide vonatkozó jegyzeteit, úgyhogy az új magyar adatokat teljesen az ő jegyzetei alapján vettem be. Kedves kötelességet teljesítek, amikor baráti szívességeért ezen a helyen is köszönetemet fejezem ki.
Soós Lajos.
RÁKOK (Crustacea) TARTALOM ELSŐ REND: Főrákok (Malacostraca)


 brehm-15-051-1.jpg %d×%d pixels
http://mek.oszk.hu/03400/03408/html/img/brehm-15-051-1.jpg[2020. 10. 21. 17:24:16]


 Brehm: Az állatok világa / HARMADIK ALREND: Héjas kopoltyúlábú rákok (Conchostraca)
http://mek.oszk.hu/03400/03408/html/2883.html[2020. 10. 21. 17:24:27]
MÁSODIK ALREND: Hátpajzsos levéllábú rákok
(Notostraca) TARTALOM PUHATESTŰEK (Mollusca)
HARMADIK ALREND: Héjas kopoltyúlábú rákok (Conchostraca)
Testüket két teknőből álló, mindkét oldalt a háthoz erősített, tehát a kagylókéhoz hasonló héj zárja be. Nálunk Daday beosztása és megállapítása szerint négy családba tartozó hat nemzetségük fordul elő tíz fajjal, köztük több olyan is, amely csak hazánkból ismeretes. Ismeretesek már a devontól kezdve. Egyeseknek a héja feltűnően hasonlít a borsókagylók (Pisidium) héjához. Valamennyi fajnak a második csápja kitünő úszószervvé lett. Közös vonása valamennyi fajnak az is, hogy szemeik nagyon közel tolódtak egymáshoz, úgyhogy azok szinte egyetlen, páratlan homlokszemet alkotnak. A náluk előforduló fajok közül a legrégebben ismeretes a Leptestheria dahalacensis Rüpp., amelynek előfordulását már az 50-es években megállapította Chyzer Kornél. Az ő adatai szerint roppant mennyiségben élt azokban a pocsolyákban, amelyeknek helyén ma Budapest belterületének a palotái emelkednek.
MÁSODIK ALREND: Hátpajzsos levéllábú rákok
(Notostraca) TARTALOM PUHATESTŰEK (Mollusca)


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
PUHATESTŰEK (Mollusca) TARTALOM ELSŐ REND: Négykopoltyúsok (Tetrabranchia)
ELSŐ OSZTÁLY: LÁBASFEJŰEK VAGY POLIPOK (CEPHALOPODA)
FEJEZETEK
ELSŐ REND: Négykopoltyúsok (Tetrabranchia) MÁSODIK REND: Kétkopoltyúsok (Dibranchiata)
Aki először járja be Olaszországot, abban nemcsak a flórenci paloták, a Colosseum, a nápolyi öböl a háttérben füstölgő Vezuvval, a halott Pompeji és a paestumi templomromok hagynak eltörülhetetlen emléket, hanem lenyűgöző hatással van rá a nagyobb városok halpiacának a látványa is, amint az napról napra a bámuló szem elé tárul Génuában, Livornóban, Nápolyban vagy más nagy tengerparti városban. Ott vannak felhalmozva sorjában asztalokon a tenger kincsei, melyek mögül az árusok fülsiketítő lármával kínálgatják portékájukat. Valamennyi rendezve van, nagyság és faj szerint. Most azonban nem időzünk a részben nagyon szép színű halak mellett, otthagyjuk a kagylókkal, csigákkal és egyéb „frutti di mare”-val telt kosarakat is s megállunk azok mellett az asztalok mellett, amelyekről egészen sajátságos áru kínálkozik felénk. „Calamari! Calamari! O che bei calamari! Seppe! Seppe! Delicatissime sepiole! – dörög a fülünkbe az eladók fáradhatatlan sztentorhangja. [Kalamárok! Kalamárok! Oh, mily szép kalamárok! Szépiák! Szépiák! Nagyon finom szépiolák!]
A kiabálók egyikének a szeme már megakadt rajtunk, kiolvasta szemünkből az érdeklődést. Oda léptünk és a halász már a kezében tart egylábnyi hosszú, karcsú kalamárót. „É tutto fresco!” (Egészen friss.) S bizonyságául, hogyha az állat nem is egészen, de legalább félig még eleven, kése hegyével egy kis vágást tesz rajta. Mi volt az? Mint villám, futott végig valami sárga és violaszínű felhő a fehér alapon szivárványszínben játszó és finoman foltos bőrön. Miközben még érdeklődve szemléljük ezt a csodálatos színjátékot, a halász már más árujához, a szépiához nyúl. Egymásután szedi elő őket egy hordóból, egyetlen vágással kimetszi belőle az ú. n. szépiacsontot s kifordítva az állat zacskóalakú bőrét, kiszedi belőle a beleit, a tintazacskóval együtt, azután leöblíti és az asztalra dobja. Már régen felismerte, hogy idegenek vagyunk és azért az árut a piaci ára négyszeresével kell megfizetnünk. Akinek szerencséje és hozzávaló szeme is van, az ilyen halpiacokon néha nagyon ritka polipokat is találhat, különösen a messinai (és Japánban a tokiói) gazdag lelőhelye a legpompásabb állatoknak. S hogy ezeket a pompás teremtményeket még alaposabban megfigyelhessük, még inkább ajánlható, hogy valamelyik Földközi-tengermenti akváriumot, különösen a nápolyit, látogassuk meg, hogy az állatokat élve is szemügyre vehessük. Mert talán a kígyókat leszámítva, egyetlen olyan állatcsoport sincsen, melyet a rege szálai jobban körülfontak volna, mint éppen a polipokat. Magukra vonták már a figyelmet az ókorban is. Már Aristoteles felismerte, hogy egy egészen sajátos, élesen körülhatárolt állatcsoportot alkotnak s Malakia néven illesztette be őket állatrendszerébe.
A lábasfejűek, vagy ahogyan nagyon gyakran, de helytelenül nevezik őket: tintahalak, külső alkatáról és szervezetéről a legegyszerűbben úgy kapunk képet, ha megfigyeljük pl. a kicsi Sepiola rondeletii Leach nevű fajt vagy a közönséges szépiát. Lábasfejűeknek azért nevezzük el, mert szervezetük sokkal jobban elkülönült fejre és törzsre, mint bármely más puhatestűé, s hogy az előbbit végtagok koszorúja veszi körül, mely végtagok egyaránt szolgálnak fogásra és helyváltoztatásra, tehát a kéz és láb szerepét egyszerre töltik be. Törzsüket a köpeny födi, mely a hátoldalon vagy közvetlenül átmegy a fej bőrébe, vagy pedig élesen elhatárolódik ettől, úgyhogy ezen a helyen nyak alakul ki. A köpeny sok esetben zacskóalakú, de a gyors mozgású fajokon igen gyakran torpedó- vagy kúpalakot vesz fel. A köpeny a hasoldalon nyitott zacskót formál, ill. helyesebben azt zár be, amelyből egy kúpos cső, a tölcsér hegyes vége áll ki. Mindezeket az eddig említett részeket kissé pontosabban szemügyre kell vennünk, annál is inkább, mert azok az egyes állatok szerint tetemesen eltérők lehetnek.


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
Sepiola rondeletii Leach. a = has-, b = hátoldalról, a harmadik szintén a hasoldalról, de a köpeny fel van vágva és ezzel a köpenyüreg ki van nyitva; a = tölcsér, b = bemélyedések a köpeny kiemelkedéseinek a befogadására, c = kopoltyúk
A fejet és a fej közepén levő szájnyílást körülvevő karok vagy lábak szilárd, nagyon izmos szervek, nyujthatók és nagyon mozgékonyak, egyes fajokéi mozgatva olyanok, mintha egy csomóba összefonódott kígyók tekergőznének. A karokat, az egyetlen Nautiluséit kivéve, belső oldaluk egész hosszában rendesen szívókorongok borítják. Szerepük főként az, hogy a zsákmányt szilárdan megragadják, de néha a helyváltoztatásban is van szerepük, máskor arravalók, hogy velük megkapaszkodjék a tulajdonosuk.
A szívókorongok egy, két vagy több sorban állanak, s általában véve serlegalakúak. Nagyon bonyolult izomkészülékük van, finom idegberendezése pedig minden egyes szívókorongnak igen nagyfokú önállóságot biztosít. E kapaszkodószervek működéséről a legtökéletesebb képet alkothatjuk magunknak Meyer W. Th. következő leírása alapján: „Ha a szívókorong meg akar tapadni valamely felületen, hal pikkelypáncélján, rák pajzsán vagy a szikla valamelyik részén, akkor körkörös és sugárirányú izmai erősen összehúzódnak, minek eredményeképpen belső ürege a lehetőségig megkisebbedik, feneke viszont bunkóalakúan betüremkedik annak a belsejébe. A kerülete ugyanakkor ellapul és szorosan rásímul a felületre; a szoros, légmentes elzárás a szívókorong szélét körülvevő bőrredő feladata, melynek izmai szintén összehúzódnak. A korong kelyhe a következőkben kitágul olyképpen, hogy valamennyi izma elernyed, kivéve a körkörösöket; helyettük a kar és a szívókorong között lévő izmok lépnek munkába, melyek a korong térfogatát annak külső falára gyakorolt húzással nagyobbítják meg.” A nyomás a szívókorong kelyhében a megnagyobbodás következtében tetemesen megkisebbedik, ellenben a körülvevő víz kívülről nyomást gyakorol rá és szilárdan az alzathoz szorítja. Igazán nem csekély megerőltetésbe kerül, hogy életerős állatot, amely valahol megkapaszkodott, onnan leválasszuk. Közben nem egy ilyen tapadószerv le is szakad, sőt megtörténik az is, hogy az állat inkább ki engedi szakítani az egész karját, mintsem elengedje a megragadott tárgyat. Bizony nem kellemes érzés, amint az ember megfogja az állatot, például ha ki akarja venni az akváriumból, és érzi, mint csavarodik annak a karja a saját karja köré és szívódnak rá korongjai egymás után a bőrére. A szívókorongok lehetnek ülők; t. i. így nevezzük őket akkor, ha izomzatuk minden észrevehető befűződés nélkül megy át a kar izomzatába, vagy pedig nyelesek lehetnek, amikor alapjuk nyélszerűen megnyúlik s azok végén ülnek a tulajdonképpeni szívókelyhek. A kehely peremét bevonó bőr szívós bőrkét, ú. n. kutikulát választ ki, amely sok esetben elszarusodik és erős, az egyes fajokra jellemző fogazott gyűrűt alkot. Az ilyen gyűrűknek sajátságos átalakulásából keletkeznek azok a különös horgok, amelyek egyes fajok szívókorongjai egy részének a helyét elfoglalják. Egyes fajokon az egysorosan elhelyezkedett szívókorongok külső és belső oldalán s azokkal váltakozva még fonalszerű függelékeket is találunk, az ú. n. cirruszokat; az állat e szerveit, melyek nyilvánvalóan érintési ingerek felfogására valók, be tudja húzni.
A karok teljesen részarányosan helyezkednek el; számolni a hátoldaltól kezdve szoktuk őket s e szerint első, második, harmadik és negyedik párról beszélünk, ez utolsónak két tagja az alsó oldal középvonala mellett jobbról és balról helyezkedik el. A párok egymáshoz képest rendesen különböző hosszúságúak; az egyik kar esetleg feltűnő rövidségével tűnik ki a többi közül (a Polypodidák hektokotilusa, l. alább). A karok alapját egy bőrredő köti össze egymással, s ez egyes esetekben olyan terjedelmes lehet, hogy majdnem a karok csúcsáig ér. Ez az umbrellának nevezett bőrredő, amint látszik, főképpen arra szolgál, hogy a karok által körülölelt zsákmányt minden oldalról záródó takaróval vegye körül. Ha az umbrella ilyen jól van kifejlődve, annak bizonyára nem lebecsülendő szerep jut a hátrafelé való lökésekkel végbemenő helyváltoztatásban is (l. alább). De nem ritka eset az sem, hogy a karoknak a külső oldalán alakulnak ki különböző berendezések, ilyenek például az ú. n. „úszószegélyek”, páratlan, izmokkal átszőtt bőrlemezek, melyek úszás közben evezőszervekként szerepelnek. A


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
„védőszegélyek” viszont a külső szívókorongsor mentén végigfutó páros bőrredők; ezeknek állítólag az a feladata, hogy gyors úszás közben megakadályozzák a víznek a karok közé való beáramlását, ami nagy akadálya volna a mozgásnak.
A karoknak az itt ismertetett félesége mindig nyolcas számban van jelen, s ez az állapot a nyolckarú polipokra (Octopoda) jellemző. Ezzel szemben a Decapodáknak, melyek sorába a többiek között a Sepiola és a Sepia is tartozik, még egy ötödik pár karja is van; ezek eltérő szerkezetűek a többiektől, mert tulajdonképpen hosszú nyélből és az annak a végén lévő, szívókorongokat viselő bunkóból állanak. Ezek az ú. n. tapogatók a harmadik és negyedik kar között erednek, a karok tövén lévő terjedelmes zacskókba részben vagy egészen behúzhatók és azokból lasszószerűen kihajíthatók. Így alkalmasak arra, hogy a zsákmányt megragadják és az állathoz húzzák. Miként a karok, akként a tapogatók szívókorongjainak egy része is horgokká alakulhat át. Nem kevésbbé lehetnek rajtuk úszó- és védőszegélyek is, de ezeken kívül még egyéb készülékek is, mint tapadógödrök, tapadószemölcsök stb. Egyébként gyakran néhány tapadókorong található a tapogató nyelén is.
Egyes, a nyilt tengerben élő tízlábú polipok (Octopodoteuthis Rüpp., Leachia Les.) utólag elveszíthetik a tapogatóikat, tehát tulajdonképpen „nyolclábúak”. Azonban az a minduntalan, újból és újból felbukkanó nézet, mely az Octopodákban egyszerűen a tapogatóikat elveszített Decapodákat akar látni, nem állja meg a helyét, mert a fejlődéstan bizonysága szerint a tízlábúak tapogatói a nyolclábúak harmadik lábpárjának felelnek meg. Azt tanítja továbbá, hogy ez utóbbiak fejlődésében a legfelső (első) lábpárnak a kezdeményei meg sem jelennek. A Nautilus karjairól, mivel azok egészen sajátságos berendezésűek, ha lényegileg ugyanazokból az elemekből állanak is, mint a föntebb tárgyalt alakok megfelelő szervei, a részletes tárgyalás során lesz szó.
Ha az ember szétterjeszti a karokat, az általuk alkotott koszorú közepén láthatóvá válik a szájnyílás. A szájnyílást kettős, gyűrűalakú ajak veszi körül. A tízkarú Cephalopodák szája és karjai közt található még az úgynevezett buccális tölcsér, egy sajátságos, nyilvánvalóan visszafejlődőben lévő szerv. Gyakran még csökevényes szívókorongokkal fedett csücske, melyet gyakran buccális oszlopnak is szoktak nevezni, bizonyára az utolsó nyomát képviseli egy hajdani belső karkoszorúnak, ami rendkívül fontos tény a lábasfejűek származásának megítélése szempontjából. A buccális tölcsért rendesen hét erős izomköteg köti össze a karokkal; az izomkötegek kialakulása fontos rendszertani szempontból.
Miként már említettük, e tölcsér közepén foglal helyet a szájnyílás. Helyét kívülről két hatalmas, fordított papagálycsőrhöz hasonló, feketésbarna állkapocs jelzi. Az állkapcsok, megfelelően állataink ragadozó voltának, nagyok, erősek, hegyesek, élesek. Az alsó állkapocs szélesebb és a felső fölé hajlik, ez utóbbi a száj becsukása alkalmával az előbbinek oldalsó nyujtványai közé illik be. Ezek a szárnyalakú oldalnyujtványok a hatalmasan fejlett rágóizmoknak, melyek körülbelül gömbalakú garatot zárnak körül, széles tapadófelületet nyujtanak. A hatalmas rágószervek alkalmassá teszik tulajdonosukat arra, hogy nagyobb halak fejét az agyig szétharapja és kemény kagylóhéjakat feltörjön.
A garatban található a puhatestűeket általában nagyon jellemző szerv, a reszelő vagy radula. A radula egy chitinszerű anyag alkotta alaphártyából és az azon szabályos haránt- és hosszanti sorokban elhelyezkedő, ugyanolyan anyagból való fogakból áll. A szerv egészben olyan, mint valami ráspoly, és valóban úgy is működik, mint az. Ez a szerv nagyon változó szerkezetű és az egyes csoportokon belül felette jellemző módon lehet kifejlődve. A lábasfejűek radulája szerkezete tekintetében még leginkább az úgynevezett szalagnyelvű csigák radulájával egyezik meg. Mint azoké, akként ezeké is felhasználható alkalomadtán a rendszerezés céljaira. A garatot követő nyelőcső legelülső részébe két pár nyálmirigy vezetéke nyílik; ezek közül a nagyobbak a fej mögött fekszenek s helyesebben méregmirigyeknek lehetne őket nevezni; esetleg összeolvadnak egymással vagy egészen hiányozhatnak is. A nyelőcsőbe, közel a radulához, még egy ötödik, ismeretlen működésű előbélmirigy is ömölhet. A nyelőcső aránylag hosszú és vékony, de néha begyszerűen kitágulhat. Az előbél körülbelül a test közepetáján izmos rágógyomorrá tágul ki, melynek az a feladata, hogy a táplálékot felaprítsa. Egy szűkület akadályozza meg a szilárd tápláléknak az úgynevezett spirálisgyomorba való bejutását; ez a szerv egy mirigyekben gazdag, vakon végződő zacskó, mely páros „pankreas”-járatok közvetítésével összeköttetésben áll a nagy középbélmiriggyel („máj”). Ez utóbbi eredetileg páros szerv, azonban sok fajban egyetlen nagy tojásdadalakú szervvé olvad össze. A feloldott táplálék tulajdonképpeni feldolgozása és felszívása a „májban” s részben a spirálisgyomorban megy végbe, azonban ennél többet nem igen tudunk az egész folyamatról, mert a lábasfejűek táplálkozásának a részletei még nem ismeretesek. Szilárd táplálékrészek az izmosgyomorból egyenesen, vagyis a nélkül, hogy a


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
spirálisgyomorba kerülnének, a végbélbe jutnak. Ez rövidebb a nyelőcsőnél s a hasoldalon, a köpenyen belül halad előfelé; vele a tintazacskó ismertetése során még egyszer találkozni fogunk.
Ezek után térjünk még egyszer vissza az általános testalak ismertetésére. A fej a lábak vagy karok koszorúja alatt mindkét oldalt és kissé jobban a hátoldal felé egy kissé megduzzadt. Ez az a hely, ahol belül a porcszerű anyagból álló agykehely és az annak közvetlen folytatását alkotó, csészealakú szemtok (orbitae) helyezkedik el. A szemek rendkívül nagyok, és pedig nemcsak a testhez való viszonyukban, hanem magukban véve is. Az óriási tintahalak szemeinek az átmérője például megközelítheti a 40 cm-t, s így a legnagyobb ismert látószervek. „Alkatuk tökéletessége és működésük megállapítható kiválósága tekintetében a tintahalak szeme jogosan hasonlítható össze az emlős állatok szemével, amellyel első pillanatra külsőleg is nagy hasonlóságot árul el. Azonban a teljesítmény hasonlósága még nem jelenti a szerkezet hasonlóságát is, mert egymással látszólag teljesen megegyező szervek egészen különböző eredetűek lehetnek. A fejlődéstan ebben az esetben is azt tanusítja, hogy a gerincesek és a tintahalak szemei nem állanak egymással közelebbi rokonságban, megfelelően a két állatcsoportot egymástól elválasztó ürnek, így tehát megegyezésük csupán azonos irányú fejlődés, tudományos kifejezéssel konvergencia eredménye.” (Meyer W. Th.) A kétféle szem között a legnagyobb különbség az ideghártya szerkezetében van. Pálcikasejtjei (ezeknek száma Hesse szerint a Sepiában mintegy 70 millió) nem az agy felé fordultak, mint a gerincesekben, hanem a lencse felé irányulnak, s ez a körülmény arra emlékeztet bennünket, hogy a lábasfejűek szemei egyszerű, serlegalakú fényfelfogó szervekből fejlődtek ki, olyanokból, amilyeneket egyes esetekben (Nautilus, egyes csigák) még szinte változatlan ősi alakjukban találunk meg. A lábasfejűek szeme igen lényegesen eltér még a gerincesekétől abban is, hogy lencséje két részből áll, alkalmazkodni nem tud és elülső felületét szabadon mossa a víz. A szemgolyó körülete mentén a bőr köralakú kettőzetet alkot, a ciliáris gyűrűt, és tovább kifelé még szivárványhártyát, iriszt is, melynek nyílása, a pupilla, szűkíthető és tágítható. Az Octopodák szemének ezenkívül félholdalakú, a lencse védelmére szolgáló szemhéja is van. A Decapodák szemén a szemhéjnak megfelelő bőr átlátszó szaruhártyává lesz; ez a hártya a Myopsidákon egy szűk kis lyuk („könnylyuk”) kivételével bezáródik, ellenben az Oegopsidák szemének tág ilyen nyílása van; a tengervíz ezen a nyíláson át mindkét esetben behatol a szembe. Azt a kínálkozó magyarázatot, hogy az Oegopsidák a nyilt vizekben élnek, ahol a szem nem szorul rá különösebb védelemre; ellenben a Myopsidáké, és különösen az Octopodáké igen, mert azok jobban hozzá vannak kötve a szilárd alzathoz, a tények nagy általánosságban valószínűvé teszik. A szem tokjában, ha kis fokban is, de különböző irányban mozgatható. Burkoló hártyájába ezüstfényű, fluoreszkáló csillogósejtek, iridocyták vannak szétszórva, amelyek a szemnek valami kellemetlen tüzet kölcsönöznek.
Rézsutosan a szemek alatt foglalnak helyet a hibásan fültokoknak nevezett statocysták. Megfelelően a lábasfejűek sokirányú mozgékonyságának, ezek az egyensúlyozószervek is nagyon jól fejlettek. Mesterséges eltávolításuk súlyos zavarokat okoz a mozgásban. Külön szagló- és ízlelőszervek találhatók ugyan a fej oldalain, nem messze a tölcsértől, ill. benn a szájüregben, ezek azonban jelentéktelenek és működésük nem valami megbízható. Mivel a szaglószervek gyakran a köpenyüreg bejárata közelében foglalnak helyet, aligha tévedünk, ha a légzésre szolgáló víz minőségéről hírt adó szerveket látunk bennük.
A Nautilus központi idegrendszere jórészt még olyan egyszerűbb felépítésű, mint a legősibb puhatestűeké, az Amphineuráké és a legősibb csigáké, a többi Cephalopodáké ellenben nagyon tökéletes fejlettségű és erősen központosított. Idegelemei hatalmas, egységes tömeggé forrtak össze, de a karok mozgató központjai (kardúcok) elkülönültek tőle és előre tolódtak. A tulajdonképpeni agytól jobbra és balra helyezkednek el továbbá a hatalmas szemdúcok. A rendkívül erős köpenyidegbe, mielőtt még a köpenybe való belépése előtt több ágra válna szét, egy külön dúc alakult ki, melyet sugaras szerkezete miatt csillagdúcnak szoktak nevezni.
Mielőtt áttérnénk a törzs ismertetésére, pontosabban szemügyre kell vennünk még egy szervet, tudniillik a tölcsért. Miként már említettük, mérsékelt hosszúságú, kúpalakú cső ez, mely hegyesebb végén, a fej fele magassága táján nyílik, szélesebb végének szárnyszerű nyúlványaival pedig egy darabon benyúlik a köpenyüregbe is. Ezek a nyujtványok meglehetősen különböző terjedelemben összenőhetnek a köpennyel, egyes fajokban majdnem egész terjedelmükben, máskor majdnem egyáltalában nem. Az állat tölcsérének nagyon sokirányú hasznát veszi. Először is ezen át löki ki a lélekzés céljából a köpenyhasítékon át felvett és elhasznált vizet, valamint a bélsárt. De a tölcsér egyszersmind a legfontosabb helyváltoztató szerve is a Cephalopodáknak. Erre a célra a következőképpen használják: az állat kinyitja köpenyüregének a rését és azon át vizet vesz fel az üregbe; azután a köpeny szélét ismét szorosan a testhez és a tölcsérhez szorítja, miben egyes fajok esetében segítségére van a köpeny szélének sajátos zárókészüléke is, majd pedig a köpeny izomzatának hirtelen való nagyerejű összehúzásával a vizet az


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
aránylag szűk tölcséren át óriási erővel kilöki s ezzel nagy nyomást gyakorol az őt körülvevő vízre. S ez elég arra, hogy a karcsúbb alakok a víz kilökésének irányával ellentétes irányban, tehát hátra esetleg a nyíl sebességével repüljenek tova. Sőt némely tintahal ugyanezzel a berendezéssel előre és oldalt is tud úszni, olyanképpen, hogy tölcsérének az elülső végét oldalt, ill. hátrafelé fordítja s így a vizet hátrafelé vagy oldalt löki ki. A tízlábúak tölcsérében egy billentyű van s annak segítségével az állat a csövet tetszése szerint szűkítheti vagy elzárhatja. Gyorsan úszó alakok, mint pl. egyes Oegopsidák fején egy bemélyedés, a fovea, jelenik meg, amelybe a tölcsér beleillik. A bemélyedésnek a feladata nyilvánvalóan éppen az, hogy ezt a testtől elálló szervet lehetőleg segítse közelebb hozni a törzshöz, hogy ezzel az arra gyakorolt ellenállás csökkenjen. A tölcsér belsejében egy mirigyes képződményt is lehet találni, melyet gyakran a többi puhatestűek lábmirigyével szoktak összevetni. Alakja eltérő a különböző fajok szerint és azért alkalmilag rendszertani célokra is felhasználják. A Polypus nemzetségben ez a szerv egy W-alakú szalagot alkot, a Sepiáé ellenben négy különálló mirigyes mezőből áll. Egyes mélytengeri fajok egész tölcsérkészüléke észrevehetően visszafejlődött. Ilyen esetekben, mint már szó volt róla, a karok között kifeszített umbrella veszi át a mozgatószerv szerepét.
A fejlődéstan és az összehasonlító anatómia azt tanusítja, hogy a tölcsér a többi puhatestű lába egy részének felel meg. Látni fogjuk, hogy már egyes ásó életmódot folytató csigák talpának a közepe vályúszerűen összehajlik. Még a Nautilus tölcsére is nyitott csatorna, azonban szélei alul egymás fölé hajlanak. A többi lábasfejű fejlődésében is van egy stádium, amelyben a tölcsér ilyen szerkezetű, azonban ez az állapot csak ideiglenes, mert a vályú szélei későbben összenőnek egymással. Hogy a tölcsér csakugyan a többi puhatestű lába egy részének felel meg, azt beidegzése is bizonyítja, amennyiben idegeit a lábdúcból kapja. Fejlődéstani alapon azt is be lehet bizonyítani, hogy a tölcsér a láb hátulsó, billentyűje pedig a láb középső részének felel meg. A láb elülső része, hogy még erről is megemlékezzünk, még feltűnőbb változáson megy át, nevezetesen ebből lesz a karok koszorúja. Tölcsér, tölcsérbillentyű és karok tehát eredetük szerint az ősi láb három részének felelnek meg.
A törzs hátoldalán külsőleg semmi különöset sem lehet látni. De már a szépiának a hátbőre alatt egy kemény szervet, az ú. n. szépiacsontot lehet találni, egy tojásdad, mészalkotta, bonyolult alkotású képződményt. A Spirula mészhéja spirálisan becsavarodott. A többi tízkarú polip testében csak szarunemű anyagból álló, némileg kardra emlékeztető képződményt találunk, mely végignyúlik a test egész hosszán és a hosszúra nyúlt törzsnek mégis csak bizonyos szilárdságot kölcsönöz. Mivel ez a szerv majdnem valamennyi fajban eltérő alkotású, azért ha megvan, a legkitünőbb alapot nyujtja a fajok rendszertani megkülönböztetésére. De azért ismételten fogunk találkozni külső héjakkal is, azonban azoknak az ismertetését ezen a helyen mellőzzük. De már itt megjegyezzük, hogy a héjnak legalább a nyomait, ha csak vékony porcszerű vagy meszes pálcikák alakjában is, majdnem mindig megtaláljuk; Appellöff megtalálta még magában a Polypusban is.
A Sepiolának a törzse oldalán, de közelebb a háthoz egypár lemezalakú úszója van, a Sepia testét pedig kétoldalról egy-egy keskeny, hosszú lemez szegi be. Általában nagyon sok olyan lábasfejű van, melynek a testén úszók alakultak ki, így találunk ilyeneket valamennyi tízkarún és a nyolckarúak egy részén. A Thysanoteuthis Trosch. elülső úszói majdnem közvetlenül a köpenyrés mögött erősülnek hozzá a törzshöz. Nagyon hosszúra nyúlt, hátul csücsökben végződő alakoknak kerekded úszóik mellett gyakran még hullámzó, a test csúcsáig érő bőrszegélyeik is vannak.
Láttuk, hogy a lábasfejűeknek főmozgásszervét a köpenyből és a tölcsérből kiformálódott berendezés alkotja. Vannak egyes nemek (pl. Tremoctopus Chiaje), melyek a nyilt vizekben élnek ugyan, de azért nincsenek úszóik. Sőt gyors úszók, amelyek hátrafelé való lökésekkel változtatják a helyüket, úszóikat szorosan a testükhöz simítják. Ebből pedig az derül ki, hogy az úszóknak csak nagyon alárendelt szerepük lehet a helyváltoztatásban. Azok inkább mint kormányzó és az egyensúlyt megtartani segítő szervek szerepelnek. A Sepia még ásásra is használja őket, amennyiben segítségükkel úgy, mint a félszegúszóhalak is, homokot szór a hátára. De az úszóknak különösen fontos szerepük van abban, hogy a tölcsérrel együtt lehetővé teszik az állatnak le- és felszállását rézsutos irányban. Az állat rendesen a hátulsó végével előre süllyed el, ellenben legtöbbször fejjel előre emelkedik fel (Bauer V.). Ha a nyilttengeri tintahalak lassan mozognak előre, majdnem egyedül az úszóik segítségével teszik ezt. Azokban az esetekben, melyekben a tölcsér- és köpenykészülék visszafejlődött, helyette erősebben fejlettek ki az úszók, és különösen azok izomzata.
És most még egyszer térjünk vissza a hasoldalhoz. Láttuk, hogy a tölcsér a köpeny-, vagy helyesebben kopoltyúüregbe vezet be. Hogy annak tartalmát, az ú. n. köpenyszervek összességét áttekinthessük, fel kell


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
nyitnunk olyanformán, hogy a köpeny izomzatát a középvonal mentén átvágjuk és a köpeny két felét félrehajtjuk. S akkor a következőket láthatjuk: a tölcsérbe felnyúlik a billentyűkkel elzárható végbél. Mellette helyezkednek el, kissé hátrább, a veseszemölcsök, rajtuk a vesék nyílásával; a szemölcsök gyakran csőszerűen megnyúltak és az eredetileg mindig páros, de a középen egymással gyakran egyesülő húgyzacskókba vezetnek. Ezeken a zacskókon vénás véredények haladnak keresztül, melyeknek a falán faalakúan elágazó függelékek ülnek; a vesék a váladékokat a vérből ezeken át választják ki. A végbél alatt húzódik hátrafelé a nagy fejvéna, tőle jobbra pedig a csillogó színéről felismerhető tintazacskó hátrafelé egyre szélesedő vezetéke fut. A tintazacskó belsejében egy feketésbarna festékanyagot elválasztó mirigy található. Az állat ezt az anyagot tetszésétől függően kiürítheti a végbelén keresztül s már kis mennyiség is elég belőle, hogy az állat körül felhőt alkosson és ezzel az üldözője elől elmenekülhessen. A „tintacsiga”, s még helytelenebbül „tintahal” elnevezés ettől a szervtől ered. A festészetben ez a festékanyag szépia néven ismeretes. Még ősvilági fajoknak a tintamirígyei is megmaradtak, természetesen kövület alakjában.
A tölcsér lehúzására két erős izomoszlop szolgál, melyek a „májat” bizonyos fokig körülkeretezik. Mellettük foglalnak helyet a zsigereket magába fogadó „zsigerzacskó” két oldalán a tollalakú kopoltyúk; ezeket a köpeny belső oldalán egy szalag erősíti meg, melybe egy sajátságos, kopoltyúlépnek nevezett vérmirígy van beléágyazva. A kopoltyúk tövénél a kopoltyúszivek csillognak át a hasfalon. A kopoltyúszivek mirigyes tágulatai a vért a kopoltyúkhoz szállító véredénynek és szintén a kiválasztásban játszanak fontos szerepet. Az artériássá lett, megtisztult vér a kopoltyúkból a nagy szívbe áramlik, amely jól elrejtve a kopoltyúk tövénél helyezkedik el. A vér a szívből két vagy három artérián át indul el további útjára. A négykopoltyúsokban (Tetrabranchia) ezen a helyen mindkét oldalt két kopoltyút, két veseszemölcsöt és ennek megfelelően sok véredényt találunk, de viszont ezeknek nincsenek kopoltyúszíveik és tintazacskójuk is hiányzik. Ezek sorába a már többször említett, fajokban nagyon szegény Nautilus-nemzetség tartozik. De a ma élő lábasfejűek óriási többségének csak két kopoltyúja van, azért ezeket Owen óta kétkopoltyúsok (Dibranchiata) néven foglaljuk össze. Ugyancsak a köpenyüregben találjuk a hím ivarvezeték végső részét is, melyet bár penisnek szoktak nevezni, azonban párzószervül a valóságban nem szolgál. A nőstényben a neki megfelelő helyen a petevezeték nyílik. Az Oegopsidáknak és az Octopodák nagyobb részének női ivarjáratai és ivarnyílásai párosak; a Calliteuthis Vll. az egyetlen nemzetség, melynek a hím ivarjáratai is párosak. Ellenben a zsigerzacskó hátulsó csúcsát kitöltő ivarmirígy mindig páratlan szerv marad. A szépia nőstényének a hasoldalát a tintazacskó, a kopoltyúszívek és a veseszemölcsök között a nidamentális mirigyek és azok mirígyes függelékei foglalják el, amelyeknek igen fontos szerepük van a peteburkok képzésében. A nyolckarú polipok köpenyszerveinek az alaktani viszonyai annyiban eltérők némileg az itt tárgyaltaktól, hogy hasfaluk egy széles, kétlebenyű izom közvetítésével összenőtt a köpeny belső oldalával, és hogy tintazacskójuk lényegesen más elhelyeződésű. Ez mélyen be van ágyazva a „máj”-ba.
Gyakran még az olyan példányokon is fel lehet ismerni valami finom ibolyás vagy barnás pettyezettséget, amelyeket már hosszú ideje múzeumokban alkoholban konzerválva őriznek. Azonban az ilyen példányok távolról sem adnak még csak megközelítő képet sem az élő állatot annyira jellemző csodálatos színjátékról. A szerint, hogy miképpen érzik magukat, a világítás szerint, amelynek ki vannak téve, a szerint, hogy támadnak vagy őket támadják meg, avagy ingerlik őket, állandóan változtatják élénk színeiket. A csillogó fehéres alapszínű, gyakran áttetsző test nyugalomban egészen elhalványodhatik s ilyenkor halovány rózsás, sárgás vagy ibolyás csillogású lehet. Azonban felindulásban nagy hirtelenséggel itt-ott egy-egy színgömb fut össze, közepe barna vagy lila, szélei felhőszerűek és átlátszóbbak. A színfoltok és színszalagok végigfutnak a testen, egyesülnek egymással, kiszélesednek és rendesen az egész bőr villámszerű felvillanásai és irizálása kísérik az egész jelenséget: az ember a haragnak és az idegizgalomnak egész, csodálatos viharát látja lejátszódni maga előtt. Ennek a rendkívül szép színjátéknak az alapját két mechanikai berendezés alkotja. A bőrben ugyanis színsejteket vagy chromatophorákat találunk, amelyeket rendkívül finoman elosztott festékanyag tölt meg. Ha ezek a sejtek a nyugalom állapotában burkuk rugalmassága következtében legkisebb terjedelmükre zsugorodnak össze, akkor az apró kis röggé összehúzódott festékanyag a felületet majdnem egyáltalában nem festi meg. Azonban ha a nagyszámú, a sejtekhez sugarasan odaerősödő izomrost különböző erővel egymás felé húzza, vagy egymástól eltávolítja őket és ezzel együtt természetesen a festékanyagot is, a test különböző részein magától értetődően színfoltok jelennek meg.
De a chromatophorákon kívül igen nevezetes szerepet játszanak a színváltozásban az úgynevezett csillogósejtek, iridocyták is. Ezen a néven mozdulatlan, a bőr mélyebb rétegeiben elhelyezkedő sejteket jelölünk, melyeknek a felületén vékony, szorosan egymásra fekvő, üvegszerű lemezkék, iridoszomák helyezkednek el; a lemezkék a kagylóhéj gyöngyházrétegéhez hasonlatosan a ráeső fénysugarak interferenciáját okozzák. Ezeknek a színeknek a


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
pompájáról még Vérany kitünő litográfiái és Chun felséges atlasza sem adnak hű és a valóságot megközelítő képet. Mint a félszegúszó és egyéb halak, akként a lábasfejűek életében is igen nevezetes szerepe van ennek a színjátéknak. Nemcsak az állat mindenkori lelkiállapota és hangulata tükröződik vissza benne a legkisebb részletekig, hanem annak kiváló mimetikus védelmet is nyujt, vagyis ezzel alkalmazkodni tud mindenkori környezete színéhez. És valóban, fenéken lakó lábasfejűek színezet tekintetében oly tökéletességgel alkalmazkodnak az alzat színéhez, hogy a gyakorlatlan szem csak nagyon nehezen veszi észre őket. Élettani tekintetben szoros összefüggés van a színjáték, a szemek és csodálatosképpen a szívókorongok között is. Az a polip, melynek az összes karjait levágtuk tőből, elveszíti azt a képességét is, hogy színét változtatni tudja. E csodálatos színjáték mozgató központjaként azt a két kis idegdúcot értelmezik, melyek kétoldalt a két látóideg mellett helyezkednek el. Az elmondottakból kiderül az, hogy a lábasfejűek színét tulajdonképpen nem lehet pontosan leírni; azonban mégis úgy áll a dolog, hogy az egyes fajokon ez vagy az a színárnyalat az uralkodó, s egyesek kitűnnek színeik különös ragyogása vagy azok gyengédsége által. A chromatophorák eloszlása szintén meglehetősen különböző az egyes fajok szerint. Csak kevés mélytengeri lábasfejű vesztette el többé vagy kevésbbé a színváltoztató-képességét; védő feladatot a sötét mélységekben úgysem tudna kifejteni.
Mivel az életmóddal az egyes fajok ismertetése alkalmával fogunk behatóbban foglalkozni, azért ebben a tekintetben ezen a helyen csak néhány általános megjegyzésre szorítkozunk. A lábasfejűek valamennyien tengeri állatok, mint ahogy azok is voltak a föld multjának minden szakaszában. A tengernek valamennyi élettájékát meghódították; leszállottak a mélytenger jéghideg, öröksötét tájaira, alkalmazkodtak a nyilttengeri életmódhoz és otthon vannak a partok mentén is. Csak kevés fajuk terjedt el nagyobb területen, a legtöbb csak szűkebb körre szorítkozik. A nyilt óceánok csapatosan élő tintahalai nagy vándorlásokat tesznek, miközben a partokat is meg szokták közelíteni; alkalmasint a szaporodás feladata űzi őket erre, de erről a kérdésről alább összefoglalóan fogunk tájékozódást nyujtani. Azonban Vérany szerint az a tény, hogy bizonyos fajokkal a piacokon csak bizonyos hónapokban találkozhatunk, nem mindig a vándorlással függ össze, hanem egyszerűen azzal, hogy bizonyos hónapokban bizonyos fajta hálókat szoktak használni. Például a Histioteuthis bonelliana Fér. nevű fajt a messinai piacon csak májusban és szeptemberben lehet látni, akkor, amikor egy hal (Sparus centrodontus) fogása végett a fenékhálókat 700–800 m mélységig le szokták bocsátani. Valamennyi lábasfejű ragadozó, húsevő állat; főképpen rákokra, halakra, csigákra és kagylókra vadásznak. De igen gyakoriak közöttük a kannibálok is, sőt annyira falánkok, hogy a saját fajuknak horogra akadt példányaira is rávetik magukat és azzal együtt a víz színére huzatják magukat. A tintahalrajok nagysága fordított arányban van az egyes egyedek nagyságával, mivel a nagyobb példányok a gyengébbek rovására hízlalják meg magukat. A parti sziklák moszatjai közt zsákmányra leselkedő lábasfejűeken sajátságos berendezés alakult ki a zsákmány előcsalogatására. Bőrükön szemölcsök és szabálytalan kinövések keletkezhetnek, s a táplálékot kereső állatok, melyek ezeket a képződményeket növényi részeknek vélik, egyenesen belérohannak a falánk ragadozó karmai közé. Röviden megemlítjük már ezen a helyen, hogy sok lábasfejűnek különböző célok szolgálatában álló és különböző fokban fejlett világítószervei is vannak.
A tintahalak nemcsak a legtökéletesebb szervezetű puhatestűek, hanem a legerősebbek és legnagyobbra megnövők is. A régi és újabb idők erre vonatkozó adatait Keferstein gyűjtötte össze a puhatestűekről szóló nagy összefoglaló munkájában. „Ősidőktől fogva hitték, mondja, hogy vannak olyan hatalmas nagyságú lábasfejűek, melyek veszedelmesek lehetnek az emberre nézve, sőt a hajókra is, és a „krákok”-ról szóló északi mondákat annak idején általánosan el is hitték. Újabb időben sok ilyen adatról kiderült, hogy mese, vagy legalább is nincsen tudományos alapja, amire a korábbi hiszékenységből az ellenkező végletbe csaptak át, amennyiben legfeljebb 3–4 láb nagyságúaknak mondták a lábasfejűeket. De ma már tudjuk, hogy valóban hatalmas termetűek vannak ez állatok között. De azért még mindig nagyon fogyatékosan ismerjük őket és sokról még azt sem tudjuk megmondani, hogy csupán nagyon vén, és vén halak módjára hatalmasra megnőtt egyedek-e, vagy pedig külön fajok képviselői, melyek a nyilt tengerben élve, mint fiatalok elkerülik figyelmünket, de hogy ivarérettek legyenek, ilyen óriásra kell megnövekedniök. Én valószínűbbnek tartom az előbbi feltevést, amely megmagyarázza ez óriási állatoknak ritka voltát is, amennyiben csak kevés menekülhet meg számos ellenségétől és érhet el ilyen magas kort. De ezzel még semmiesetre sem mondtam azt, hogy a nyilt óceán, különösen annak nagy mélységei nem rejtegetnek számos olyan lábasfejűt is, amelyeknek a létéről ma még fogalmunk sincs, s amelyeket roppant nagyságuk különböztethet meg a többitől.
„Már Aristoteles beszél öt rőf hosszú loligóról, Plinius pedig Trebius Niger adatait idézi, melyek szerint Carteja mellett éjszaka egy óriás polip jött a partra, hogy a haltartókat megdézsmálja s a kutyákat prüsszögésével és karjai csapkodásával kergette el. Ennek az állatnak a fejét Lucullusnak is megmutatták; oly nagy volt, mint egy 15


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
ámforás hordó, a karjai pedig, melyeket egy ember alig bírt átölelni, 30 láb hosszúak voltak és oly mélyedések (szívókorongok) borították, hogy egy urna víz fért beléjük. A legnagyobb „krákok”-ról azonban Norvégiából kaptunk hírt, először Olaus Magnustól, azután Pontoppidan püspöktől. Az utóbbi szerint, ha a halászok halászat alkalmával nagy halbőséget vesznek észre, de azt is látják, hogy a tenger mélysége egyre csökken, akkor menekülnek, mert a krák közeledik. Azután, beszéli, széles, egyenetlen mező emelkedik ki a habokból, melynek az átmérője félóra járás, s nem ritkán 30 lábnyira is feltornyosul a tenger színe fölé. A mélyedésekben, melyek a sziklahát egyenetlenségeit alkotják, víz marad vissza s ezekben látni a fickándozó halakat. E sziget dombjai és hegyei lassanként egyre meredekebb magassággá növekszenek. Belülről kifelé, mint a csiga tapogatói, karok emelkednek fel, vastagabbak, mint a legnagyobb hajó legvastagabb árboca s elég hatalmasak arra, hogy egy 100 ágyus hajóóriást megragadjanak és a mélységbe rántsanak. Kinyúlnak minden oldal felé, szinte játszanak egymással, lehajolnak a víz színére, majd ismét felemelkednek s éppoly mozgékonyak, mint bármely más polip karjai. Egy ilyen fiatal óriás állat, mint Friis írja, 1680-ban a norvégiai Nordlandban beszorult egy szűk fjord sziklái közé. A roppant test, írja Friis, teljesen megtöltötte az öblöt, karjait fák és sziklák köré csavarta, az utóbbiakat gyökerestül kitépte s oly erősen belekapaszkodott az elpusztíthatatlan sziklákba, hogy semmi módon sem lehetett onnan leválasztani.
„A legtöbb adat ezekről az óriási polipokról Montfortnak a „Puhatestűek természetrajza” című könyvében található. Szó van ott egy olyan tengeri szörnyetegről, mely Angola partjain karjaival megragadta egy hajó árbockötélzetét és szinte le is rántotta a hajót a mélységbe, aminek alkalmából a szerencsésen megmenekült legénység ezt a nagy veszedelmet fogadalmi képen festette meg a szt. malói Szent Tamás kápolnában. Beszél tovább Montfort, Dens hajóskapitány nyomán, egy másik polipról is; ez Szent Ilona közelében karjaival lerántott néhány matrózt a hajón lévő állványról; egyik karjának a vége, mely a hajó kötélzetében megakadt s amelyet levágtak, 25 láb hosszúnak bizonyult és több sor szívókorong volt rajta.
„Hasonló nagyságú állaté lehetett az a 23 láb hosszú kar is, melyet egy cetvadász a déli Csendes-óceánban állítólag egy ámbrás cet gyomrában talált. De ezek s más efféle adatok oly csekély hitelre találtak, hogy a tudományban mesének jelentették ki mindazokat az adatokat, melyek néhány lábnál nagyobb polipokról szóltak, mivel ez állatok a Földközi-tengerben ennél nem nagyobbak.
„De később Steenstrup ismét helyreállította a bizalmat az efféle híradásokkal szemben, amennyiben az 1639-ben és 1790-ben az izlandi partokon partra vetődött tengeri szörnyetegeket, melyek közül az elsőnek állítólag 3 1/2 fonál hosszú teste és 3 fonál hosszú karjai voltak, teljes bizonyossággal lábasfejűeknek jelentette ki, s az 1546-ban a Szund-szorosban fogott, 8 láb hosszú ú. n. tengeri barátot szintén annak nyilvánította. Később Steenstrup maga is megkapta egy óriási polip maradványait, amely 1853-ban a jütlandi partokon jutott szárazra; ennek a feje akkora volt, mint a gyerekfej, a hátpajzsa meg 6 lábnyi. Hasonló nagyságú polipok maradványairól, melyeket az utrechti és amszterdami múzeumok őriznek, Harting közölt tüzetesebb adatokat 1860-ban. A legsajátságosabb tudósítást egy óriási polipról az újabb időkből Bouyernek, az „Alecton” francia cirkáló kapitányának köszönhetünk, aki az állatot Teneriffa közelében 1861 november 30-án figyelte meg. A cirkáló Madeira és Teneriffa között találkozott a polippal, mely a víz felszínén úszott. Az állat 5–6 m hosszú volt, 8 félelmetes, szívókorongokkal fedett karja nélkül. A színe téglavörös volt, szemei roppant nagyok és ijesztő merevségűek. Orsóalakú, a közepén nagyon felduzzadt teste 2000 kg-ot nyomhatott, teste hátulsó végének úszói lekerekítettek és igen nagyok voltak. Iparkodott az állatot kötélhurokkal megfogni és lövésekkel megölni, de emberei életét nem merte azzal kockáztatni, hogy csónakot bocsásson le, mert azt a szörnyeteg könnyen felboríthatta volna félelmetes karjaival. Három órai vadászat után csak az állat hátulsó részéből tudott néhány darabot megszerezni.”
Ha tehát az újabb megfigyelések nem is erősítettek meg semmit sem a krákmondákból, de mégis biztos adatokat szolgáltattak óriási lábasfejűekről, amelyek 20, sőt több láb hosszúak lévén, az emberre és a kisebb hajókra csakugyan veszélyesek lehetnek. A mult évszázad második felében Új-Foundland, Irország, Szent Pál szigete, ÚjZéland és Japán partjain vetett ki a tenger nagy viharok után óriás polipmaradványokat. Új-Foundland partjain körülbelül 20 darab ilyen állatot vetett ki egymásután a tenger. Az egyik példányt, mely a loligóval rokon Architeuthis princeps Verrill nevű fajnak bizonyult, élve kerítették kézre. Ez a vörösszínű állat farkúszójától fogókarjainak („tapogatóinak”) a végéig mérve, 13 m hosszú volt, a karok átmérője a tövüknél combvastagságú, teste a legvastagabb pontján 2.63 m átmérőjű. Ez a példány a newyorki múzeumban ma is látható.
E század elejéről Berry adott hírt egy ilyen hatalmas polipról. Elbeszélése szerint Kaliforniában 1911 júniusában


 Brehm: Az állatok világa / ELSŐ OSZTÁLY: LÁBASFEJŰEK VAGY POLIPOK (CEPHALOPODA)
http://mek.oszk.hu/03400/03408/html/2886.html[2020. 10. 21. 17:24:39]
az ottani halászok a víz színén lebegve egy óriási holt polipot találtak. Partra húzták a hullát s megmérve, karjaival együtt, 30 láb hosszúnak találták. A hulla nagyon rossz állapotban volt, színét már elveszítette, azért konzerválására gondolni sem lehetett. Bár szakember nem látta az állatot, az értelmes halászok leírásából meglehetős pontossággal meg lehetett állapítani, hogy a Dosidicus gigas d’Orb. nevű fajhoz tartozott, mely faj a legóriásibb termetű azok között a polipok között, melyeket Észak-Amerika csendes-óceáni partjairól eddig ismerünk.
Az újabb időkben különösen II. Albert, a pár éve elhúnyt monakói fejedelem expedíciói szolgáltattak érdekes adatokat a kérdés tisztázásához. Az elejtett cetek gyomortartalmának gondos vizsgálata során ismételten kerültek napfényre ilyen hatalmas termetű állatok maradványai, s ugyanakkor kiderült az is, hogy e szörnyetegek még a tenger óriásaira, a bálnákra sem veszélytelenek s még azokkal is harcba szállanak. Erről a kérdésről Richard, a fejedelem úti- és munkatársa ezt írja: „Ezek az óriási állatok a nyilt vizekben élnek s különösen gyakoriak ÚjFoundland táján és azokban a vizekben, melyeket A Physeterek szoktak látogatni. Könnyű elképzelni, hogy milyen elkeseredett a harc a rabló és a megtámadott között! A monakói fejedelemnek 1887-ben alkalma volt megfigyelni a „Hirondelle” fedélzetéről egy ilyen élet-halálharcot, melyet könyvében... ekként ír le: „Gyönyörű vízsugarak szöktek a magasba a csendes víz színén és megerőltetés nélkül lehetett látni, hogy forrása egy rengeteg állat tülekedése, mely időről-időre torony módjára meredt ki a vízből s amely félelmetes hullámokat vert farkának ostorával. A harc elültével fehér, tejszerű lepel maradt a csatatéren... a hely színére érve, egy nagy polip frissen leszakított fejét találtuk ott!”
„Újabban – folytatja Richard – Bullen figyelte meg Szumatra táján egy Physeter és egy polip harcát, amely polip majdnem akkora volt- - mondja – mint maga a cet, s amely szinte végtelenül hosszúnak látszó karjaival majdnem tökéletesen körülfonta a cetet; a polip szemének átmérője 30 cm volt! Az ilyen óriások nem engedik felfalatni magukat még a cetek által sem a nélkül, hogy a legelkeseredettebb ellenállást ne fejtenék ki, s hogy fel ne használnák szarugyűrűs és karmos szívóik minden erejét, melyek segítségével óriási erővel belekapaszkodnak ellenségeik testébe; a cetek bőrén gyakran látható forradások, sebhelyek Cephalopodák szívóitól és karmaitól származnak, melyek némelyike a tigriséhez vagy az oroszlánéhoz hasonlít. Quoy és Gaimard már megfigyelte ezeket a forradásokat egy újzélandi delfin bőrén, azonban eredetükről még nem tudtak számot adni, de rajzaikon igen jól lehet látni a szívók csipkézett kerületének nyomait, melyekhez hasonlókat nagyon gyakran figyeltünk meg a Physeteren, a Grampuson, a Globicephaluson és a delfineken.” A „Michael Sars”-expedíció tudósai szintén ismételten fogtak olyan bálnákat, amelyeknek a bőrén világosan felismerhetők voltak óriási „krákok” szívókorongjainak a lenyomatai, beszédes bizonyságaiul régi gigászi küzdelmeknek! Mai tudásunk szerint a legnagyobb lábasfejűek az Oegopsidák között vannak, és pedig főképpen az Architeuthis Stp. nemzetség fajai közt. Az ammonitok, a Nautilus rokonságába tartozó kihalt lábasfejűek közt szintén voltak hatalmas óriások; házuk átmérője gyakran akkora, mint valami szekérkerék; ilyen pl. a krétakorban élt, 2.55 m átmérőjű Pachydiscus seppenradensis Land.
Ma mintegy 10.000 lábasfejű-faj ismeretes, azonban ezeknek csak mintegy a huszadrésze él még a mi korunkban is.
PUHATESTŰEK (Mollusca) TARTALOM ELSŐ REND: Négykopoltyúsok (Tetrabranchia)


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
MÁSODIK ALREND: Tízkarú polipok (Decapoda) TARTALOM ELSŐ REND: Felemás záróizmúak (Anisomyaria)
MÁSODIK OSZTÁLY: KAGYLÓK (BIVALVIA)
FEJEZETEK
ELSŐ REND: Felemás záróizmúak (Anisomyaria) MÁSODIK REND: Sorosfogúak (Taxodonta) HARMADIK REND: Lemezkopoltyúsok (Eulamellibranchiata)
Tavikagyló (Anodonta cygnea).
A tavikagyló lárvája (glochidium).
A kagylók, szemben a csigákkal, megegyeznek a lábasfejűekkel abban, hogy szervezetük szintén részarányos, ami azt jelenti, hogy testük egy síkkal két egyforma félre osztható. A zoológiában járatlan laikus általában véve nagyon tájékozatlan a kagylók világában. Részben talán azért, mert ezek az állatok olyan helyen élnek, ahol meg kell keresni őket, s szervezetük még akkor is rejtélyes marad a legtöbb ember előtt, ha egyszer rájuk talált. Bizonyára


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
sokan láttak már egy-egy sekély víz iszapjában vagy homokjában száz és ezer kagylót, melyeknek a vége kissé kiállott az iszapból, de nem tudták, vajjon a kagylónak elülső vagy a hátulsó vége állott-e ki? A felnyitott osztriga sem nyujt semmiféle támasztópontot sem abban a tekintetben, hogy minden további nélkül tájékozódhassunk testrészei felől, s a legtöbb osztrigaevő minden anatómiai megfontolás vagy rendszertani latolgatás nélkül nyeli le a neki kívánatos falatot. S aki szétfeszíti a mi vizeinkben is előforduló valamelyik tekintélyes nagyságú kagyló héjait, szemlélgetheti a benne lévő állatot bármelyik oldalról is, ameddig akarja, csak nem tud eligazodni rajta. Legföljebb azt találhatja ki, hogy merre lehet esetleg az állat szája. Ahhoz, hogy a kagylók általában olyan idegenszerűek maradnak a számunkra s annyira közömbösen hagynak bennünket, nagyban hozzájárul rendkívül flegmatikus természetük is. A csigák hozzájuk hasonlítva valósággal vérmes állatok. Mert ha vannak is egyes kagylófajok a tengerben, amelyek teknőik kinyitásával és sebes összecsapásával meglehetősen gyorsan tudnak úszni, illetőleg talán inkább ugrándozni, az ilyen mozgékony kagylók mégis csak ritka kivételek. A többi majdnem annyira egy helyhez kötött lény, mint a növények. Táplálkozásuk módja nem kényszeríti őket arra, hogy zsákmányra vadásszanak és hogy kölcsönösen harcoljanak egymással; ha megtámadják őket, egyszerűen teknőik bezárásával védekeznek, s a kagylókat csendéletükből és szenvedélytelen visszavonultságukból még a szaporodás sem zavarja ki, amely pedig oly sok más, különben ugyancsak lomha állatot felráz tompa egykedvűségéből. Ezért vajmi kevés örömet okozna, ha csakis életük folyásának a vázolására szorítkoznánk, annak szörnyű egyhangúságában.
Azonban egészen másként alakul a dolog, ha bepillantunk az állat alkatának a sajátosságaiba, s az alsóbb- és magasabbrendű alakokat egymással összehasonlítani, szervezetüket magyarázni, megérteni iparkodunk, mert a mai állattan ama fontos fejezetét illetőleg, amely a fajok átalakulására és azoknak egymásból való származására vonatkozik, a kagylók, így a mi édesvizi kagylóink is, nagyon fontos útbaigazításokkal szolgálnak. Már pár évtizeddel azelőtt, hogy Darwin közzétette korszakos jelentőségű elméletét, a kagylók tanulmányozása arra a kijelentésre késztette a jeles Rossmässlert, hogy azoknak a fajai egyáltalában nem állandó jellegűek, hanem folytonos átalakulással és öröklött tulajdonságaik részleges megtartásával átmennek egymásba, illetőleg részben új fajokká alakulnak át. A természetbarát fáradságát tehát bizonyára megjutalmazza, ha nem csupán felületesen szemléli meg a kagyló teknőjét és ósdi gyüjtők módjára nem csupán csinos feliratokkal ellátott és számozott kagylója van tetszetős szekrényben szép sorjában elrendezve üveg alatt, hanem a dolog mélyére hatol s a kagylók lágy részeinek a tanulmányozásával is közelebb igyekszik férkőzni az állatok szervezetének a megismeréséhez.
Miután mind néhány üres teknőt, mind pedig egy-két eleven példányt is szereztünk a közönséges folyami vagy tavi kagylóból, megkezdjük a rajta való tájékozódást. „A lemezeskopoltyúsokról vagy kagylókról úgy szerzünk legkönnyebben általános képet, ha bekötött könyvet képzelünk magunk elé, melyet hátával fölfelé állítunk fel. Mert a könyv két táblája megfelel a kagyló két, jobb- és baloldali teknőjének, a két rákövetkező lap pedig kétfelől az állat köpenylebenyének, a harmadik és negyedik lap a két-két kopoltyúlemeznek mindkét oldalon, s a könyv hátralévő része az állat tulajdonképpeni testének vagy törzsének. De ezek a lapok, ezek a lemezek a kagylón a legkülsőtől kezdve befelé mindkét oldalon egyre kisebbekké válnak, úgyhogy a két domború teknő, mint a legnagyobb, teljesen körülzárja a többieket. Ezek a részek úgy, mint a bekötött könyv lapjai, felső szélük hosszában össze vannak nőve egymással” (Bronn). Magyarázzuk meg most már az itt elmondottakat egy olyan kagylón, mely vagy a vízben pusztult el, amelyben egy darabig tartottuk, vagy pedig magunk öltük meg azáltal, hogy kis időre borszeszbe tettük. Vizsgáljuk meg először az állat lágy részeit


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
1. A tavikagyló, Anodonta cygnea L. állata, a héjból kivéve; a = láb, b = szájnyílás, c = ajakvitorla, d és e = a két kopoltyúlemez, f = végbélnyílás, g = köpeny, h = köpenyszemölcsök, i = szegély a végbélnyílás körül. - 2. A tavikagyló szervezete; 1 = garatfölötti dúc, 2 = lábdúc, 3 = zsigerdúc, a = láb, e = kopoltyú, f = végbélnyílás, g = köpeny, h = köpenyszemölcsök, i = emésztőmirigy, x = az ivarmirigy és y = a kiválasztószerv kivezetőnyílás.
Annak a lemeznek a szegélye, amely közvetlenül ráborul a kagyló testére és közvetlenül a héj alatt fekszik, nem más, mint a köpenynek a széle (g az ábrán); rendesen végig szilárdan hozzátapad a kagylóhéj széléhez, de a boncolókés segítségével könnyen le lehet arról választani. E lemezek mindegyikének a hátulsó végét számos, rendkívül érzékeny szemölcske (h) fedi és ezek megvannak mindazokon a kagylókon, melyek testük elülső részével ássák be magukat. Most már tehát tudjuk, melyik végüket fordítják felénk az iszapból vagy a homokból. De egyáltalában nem valamennyi kagyló köpenyének a széle szabad olyanképpen, mint a mi folyami kagylónké, hanem kisebb vagy nagyobb darabon összenőtt egymással, hátulsó végén pedig nemcsak összenőhet, hanem csőszerűen meg is nyúlhat és csöveket alkothat. Ez a köpeny választja ki, ez hozza létre a kagyló héját is.
Kagyló (Cytherea) házának a belseje.
Közvetlenül a két köpenylemez alatt következik a két kopoltyúlemez (d,e), már tudniillik mindkét oldalon kettő. A mi édesvizi kagylóink kopoltyúlemezei különösen erősen fejlettek, de általában is annyira jellemző és annyira szembeötlő szervei a kagylóknak, hogy azokról az egész osztályt „lemezeskopoltyúsoknak” (Lamellibranchiata) is szokták nevezni. Közöttük fekszik az ékalakúra formálódott láb (a). Ennek használatát az ember az élő kagylón könnyen megfigyelheti, ha azokat olyan medencébe rakja be, melyben a fenéken néhány ujjnyi magasságban homokot helyezett el.
Mihelyt a kagyló észreveszi, hogy körülötte nyugodt a víz, kinyitja teknőit s lábának elülső vége mint valami kiöltött nyelv jelenik meg a kissé szintén széjjelnyilt és kiálló köpenylemezek közt. Ha a környéken semmi veszély sem fenyegeti, a láb egyre jobban előrenyúlik, a nagyobb kagylóké 4–5 cm-nyire is, csakhamar a homokba mélyed s az állatnak van annyi ereje, hogy a lábára felegyenesedjék. Lába elülső végével fúrva nyomul előre s lassan hátrahagyott barázda jelöli az útját. A láb használata, valamint a többi testrészekhez való viszonya éppen úgy, mint a fejlődéstan, arra tanít, hogy a kagylók ásó-, szántólába nem egyéb, mint a csigák csúszólábával egyértékű szerv. A lábon kívül két nagyon fontos izma is van a kagylónak, azok ugyanis, amelyek a két teknőjét összezárva tartják, s amelyeket azért záróizmoknak nevezünk. Ameddig az állat él, a két teknőt csak erőszakkal tudjuk szétnyitni, s gyakran inkább összetörnek azok, semhogy az izmok engednének. Egyikük a száj előtt foglal helyet s alsó része a lábbal együtt a szájnyílást rejti el; a hátulsó a végbél alatt fekszik, a végbél felette húzódik el s kissé lefelé hajolva valamelyest mögötte végződik.
A kagyló fejét hiába keressük. Ezeknek az állatoknak nincsen a testtől elkülönült olyan részük, amely megérdemelné ezt a nevet. Oly hiány vagy tökéletlenség ez, amellyel még más puhatestűeken is találkozhatunk. A kagylókat erről az általánosan jellemző tulajdonságukról „fejetleneknek” (Acephala) is nevezik. „Kiváltképpen e testrész hiánya okozza, hogy kezdetben egyáltalában nem tudunk eligazodni a kagylók testén, mert a magasabb rendű állatokon éppen a fej az, ami azonnal tájékoztat az állat szerveinek, részeinek viszonylagos helyzetéről. Ha


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
vékony tollszárral felfelé haladunk a láb felső és elülső élén s e közben azt a két háromszögletes lemezt (c), mely kétfelől a kopoltyúk előtt fekszik, fölfelé hajtjuk, akkor bizonyosan ráakadunk az elrejtett zugban fekvő szájnyílásra (b). A kagylók szájüregében semmiféle fegyverzet és készülék sincsen a táplálék felaprózására, mert ezek az állatok valamennyien csak mikroszkópikus kicsinységű növényekkel, alsóbbrendű állatokkal, vagy a vízben lévő szerves törmelékkel, felbomlott állati és növényi maradványokkal élnek. Később majd részletezzük, hogy miként jut az eleség a szájba. A szájnyílás után következő rövid, széles nyelőcső gyomorrá tágul ki. Mindjárt e felett és tőle oldalt fekszik az úgynevezett máj innen a bélcsatorna leszáll a testnek abba a részébe, amely hátul és felül simul a lábhoz. Egy vagy két hurkot alkotó kanyarulat után a hátvonal elülső részén a köpeny alá érve, meglehetősen egyenes irányban húzódik egészen a test hátulsó végéig, közben érzéketlenül átfúrva a szívet. Képünkön a végbélnyílást f-betűvel találjuk jelölve, ennek alatta is, meg fölötte is egyesülnek a köpeny lemezei. E köpenyrészek meghosszabbodásából egy cső támadhat, amelyen át az állat ürülékét bocsátja ki. Azt a két pár háromoldalú lemezt (c), amelyek kétoldalt a szájnyílás mellett helyezkednek el, szájtapogatóknak, ajakfüggeléknek vagy ajakvitorláknak nevezzük.
Mielőtt tovább mennénk, ezen a ponton kissé meg kell állapodnunk és némi előlegképpen az ott elmondandókhoz összehasonlítást kell tennünk szervezetük és a fúrólábúak, valamint a csigák szervezete között, ami bizonyára elő fogja segíteni kölcsönös kapcsolatuk megértését. A kagylók az előbb említettekkel megegyeznek abban, hogy kopoltyúlemezeik kétoldalt nyereg módjára hajlanak le a hasoldal felé, és hogy szintén duzzadni tudó lábuk van. A lábról annyit már megjegyeztünk, hogy az mindenesetre egyenlő értékű a csigák lapostalpú mászólábával. Egyes nagyon ősi szabású kagylóknak még szintén ilyen lapos talpban végződő lábuk van és azt valóban úgy is használják, mint a csigák, de arra is használják, hogy segítségével elbujjanak az iszapba vagy a homokba, s ebben a tekintetben igen tetemes különbség van köztük és a csigák közt. Bizonyos csigák (hátulkopoltyúsok) ugyanerre a célra összeolvadt tapogatóikból alakult fejpajzsukat használják fel. Egyes elülkopoltyús csigák, mint a Natica, vizet tudnak felvenni lábuk e célra szolgáló csatornarendszerébe és azzal duzzasztják meg azt. Sokáig azt hitték, hogy a kagylók is ugyanazt teszik, s erre vonatkozólag az idők folyamán egész irodalom halmozódott fel. Az a tavi kagyló, amelyet akkor veszünk ki az akváriumból, amikor a lába ki van nyujtva, lába széléből erős vízsugarakat fecskendez ki. Ezeken a pontokon sejtették a csatornarendszer ki- és bevezető nyílásait, sőt azt is hitték, hogy a víz felvétele alkalmával egyenesen a vérrel is keveredik. Azonban mindez tévedésnek bizonyult. Azok a bizonyos nyílások szakadás által jöttek létre, miközben az állat azon erőlködött, hogy a lábát minél gyorsabban vissza tudja húzni, olyan gyorsan, ahogyan a rendes körülmények között nem lehetséges. Pedig a szervezetnek elég helye van arra, hogy befogadhassa a megduzzadt lábból kitóduló vért, mert az egyszerűen a köpenybe hatol be. Egyébként a láb a legkülönbözőbb módon át tud alakulni, hiszen lehetséges, hogy teljesen eltűnik, míg a másik szélsőséges esetben annyira megnyúlik, hogy olyan lesz, mint valami féreg, ismét máskor meg fúrólemezzé lesz, vagy pedig horogszerűen meggörbül, hogy annak hegyével meg tudjon kapaszkodni, majd pedig gyors visszahúzódással a testet ugrásszerűen előrerántsa.
A köpeny és a héj mármost abban tér el igen lényegesen a fúrólábúakétól, hogy alul nem nő össze; legalább is nem nő össze a fejlődés legalsóbb fokán álló kagylóké, ahol pedig természetesen keresnünk kell az összekötő szálakat a puhatestűek többi csoportjai felé. Ez okból héjuk sem nő össze csővé, mint a fúrólábúaké, hanem alsó szélei szabadok maradnak. És ha a testet ásás közben mégis védenie kell, azt az izmok közreműködésével teszi. A záróizmok a két teknőt jobbról és balról egymás felé húzzák, és pedig húzzák mindaddig, míg az felül hosszában ketté nem hasad. Mert tudni kell, hogy a kagylóembrió héja kezdetben az állat hátoldalán elhelyezett egységes, pajzsalakú képződmény, amely csak későbben, a fejlődés során válik szét két darabra. Tehát a két teknő nem önálló képződményként jelenik meg és az őket a hátoldalon egymáshoz kapcsoló, ú. n. sarokpánt v. ligamentum tulajdonképpen nem egyéb, mint egy része az eredetileg egységes héjnak, oly héjrészlet, amelyből a mész eltűnt s így azt csupán a héj szerves anyaga alkotja. A sarokpántról egyébként alább még bővebben lesz szó a héj szerkezetének az ismertetése során. Ebből a körülményből lehet megmagyarázni a ligamentum működését, ami tudvalevőleg abban áll, hogy az nyitja szét az összezárt teknőket. Ugyanis ez a szerv kétféle, egymásra merőlegesen álló rostokból épült fel, olyanokból, melyek egyik teknőből áthúzódhatnak a másikba, és olyanokból, melyek belülről kifelé, vagy ha úgy tetszik, alulról felfelé futnak, tehát ezek az egységesnek gondolt héj két felületét összekötik egymással; ez utóbbiak túlsúlyban vannak az előbbiekkel szemben, azonban ennek nincsen semmiféle különösebb fontossága sem. Mármost a záróizmok összehúzódásának eredményeképpen ez utóbbi rostok alsó végei közelednek egymáshoz és összepréselődnek, a felső végeik ellenben eltávolodnak egymástól. Ha azután enged a záróizmok húzása, akkor a ligamentum rugalmas rostelemei iparkodnak ismét visszajutni


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
egyensúlybeli helyzetükbe, alsó végeik eltávolodnak egymástól, a felsők viszont közelednek, aminek eredménye a teknők szétnyílása. Tehát a ligamentum holt héjrészlet és e szerint a kinyitott héj jelenti annak nyugalmi állapotát, vagyis a megfelelőt a héj eredeti egységes voltának.
A záróizmok vagy adduktorok megítélése szempontjából fontos tudnunk, hogy azok egyáltalában nem egyértékű képződmények, jóllehet részarányosan helyezkednek el a ligamentumhoz képest, az egyik az előtt, a másik a mögött. De az elülső, a szájnyílás fölött elhelyezkedő, a test falát alkotó ősi bőrizomtömlőnek hátoldali részéből keletkezett, a hátulsó, a végbél alatt elhelyezkedő ellenben annak hasoldali részéből lett. S ehhez járul még az is, hogy nem egyidejűleg keletkeznek, hanem előbb jön létre az elülső záróizom, azután a hátulsó. Ezen a helyen mindjárt meg kell emlékeznünk a záróizmoknak nagy rendszertani jelentőségéről is. Vannak kagylók, melyeknek két záróizmuk van, ezek a kétzáróizmúak (Dimyaria), és olyanok, amelyeknek csak egy ilyen izma van, ezek az egyzáróizmúak (Monomyaria); közéjük lehet beiktatni a felemás záróizmúakat, vagyis azokat, melyeknek két záróizma van ugyan, azonban azok fejlettség tekintetében nagyon eltérnek egymástól, az egyik sokkal gyengébb a másiknál (Heteromyaria).
A záróizmok ereje igen tekintélyes. Körülbelül megfelel a gerincesek izmai erősségének. A kutatók azt találták, hogy akkora tömeget fel tudnak emelni, mely több ezerszeresen felülmúlja a héj nélkül számított test súlyát.
De még nem szóltunk a kagylókat a fúrólábúaktól és a csigáktól egyaránt elválasztó leglényegesebb különbségről, ez pedig a táplálkozás különbözőségében megnyilvánuló eltérés. A kagylók nem tudnak darabos táplálékot felvenni, hanem, mint már megemlékeztünk róla, a vízben úszkáló legapróbb szervezetekből táplálkoznak. Igaz, hogy a csigák között is vannak ilyen módon táplálkozók, tudniillik az úgynevezett tengeri pillangók, de mégis van tekintélyes különbség ezek és a kagylók táplálkozása között, mert a tengeri pillangók táplálékukat a szabad vízből veszik fel, ami szükségessé teszi számukra, hogy a táplálék megszerzésére való külön szervük legyen, ami a mozgékony ormány, tehát valami sajátos szerv kialakulására vezetett. A kagylók esetében ilyen szerv kialakulására nincsen alkalom azért, mert ők táplálékukat egészen csekély mennyiségű vízből veszik fel, tudniillik abból, amely mint lélekzésre szolgáló víz a test hátulján beáramlik a teknők által bezárt üregbe. A vízzel együtt bejutott apró szervezetek a kopoltyuk felületét borító csillóssejtek működésének eredményeképpen jutnak be a szájüregbe. De, mint Gorka ezirányú vizsgálataiból kiderült, jól értékesítik a vízben oldott állapotban lévő szerves anyagokat is, mert azokat testük egész felületével, főleg pedig kopoltyulemezeik segítségével jól fel tudják szívni.
Ha mind a köpenyt, mind a kopoltyulemezeket oldalra hajtjuk, akkor néhány sikertelen kísérlet után ki tudjuk készíteni az idegrendszer fő részeit is, s ha nem is teljes, de mégis némi képet tudunk alkotni róla magunknak. Az idegrendszer nagyon kevéssé koncentrálódott s ennek megfelelően állataink idegélete nagyon, de nagyon alacsony fokon áll. Általánosságban a kagylók központi idegrendszerét három pár idegdúc és az azokat összekötő idegfonatok alkotják. Az egyik dúcpár (a föntebb idézett ábrán 1-gyel jelezve) a száj mellett és valamelyest a mögött fekszik, a másik (2) pedig kissé mögötte és mélyen lenn a lábban. Az előbbi dúcpárt agydúcoknak nevezzük; ennek két, jobb és baloldali tagját egy idegfonat, az úgynevezett agypánt köti össze egymással, amely a bélcsatorna legelülső része fölött halad át. De idegfonatok kötik össze nemcsak a dúcpár két tagját egymással, hanem az ugyanazon oldali agydúcokat és lábdúcokat is (úgynevezett agy-lábdúcfonatok). A harmadik dúcpár (3) sokkal hátrább, egészen a test hátulsó végén, a végbél, illetőleg a hátulsó záróizom alatt helyezkedik el; ennek a dúcpárnak zsigerdúcpár a neve; az ugyanazon oldali agy- és zsigerdúcokat ismét egy idegfonat (agyzsigerdúcfonatok) köti össze egymással. Ez az idegrendszer alkata tekintetében első pillanatra tetemesen másnak látszik, mint amilyen a csigáké, azonban már egészen felületes összehasonlítás alapján is meg lehet állapítani, hogy lényegileg mind a kettő ugyanazokból az elemekből épült fel, csakhogy a csigáké bonyolultabbá vált egyrészt azok egész szervezetének sajátságos módosulása, másrészt azáltal, hogy a csigák idegrendszere jobban koncentrálódott s az ősi három dúcpáron kívül idegrendszerük bizonyos pontjain még további dúcok is alakultak ki.
Érzékszerveik közül különösen az ú. n. hallóhólyagok (otocysták) fejlettek jól, de ezek a valóságban az egyensúlyérzék szervei, azért helyesen statocystáknak kell neveznünk őket. Ebből a feladatukból érthető meg az is, hogy a szabadon mozgó fajoknak vannak meg ezek a szerveik, ellenben hiányzanak az ülő életmódot folytatókból. Általános szabály az, hogy minél szabadabban mozog az állat, annál jobban fejlettek az érzékszervei. Tapogatókat nemcsak a vízbevezető nyílás szélén találunk, mintegy őröket a betolakodó idegen testek ellen, hanem a köpeny szélén is, nem ritkán köröskörül. A köpenyszéli tapogatók gyakran nagyon tekintélyes hosszúságúak, sőt néha még jól fejlett szemek is vannak rajtuk, és még hozzá igen tekintélyes számban. Van azonkívül szagló-, helyesebben


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
kémiai ingerek felfogására való szervük is az osphradium, a lélekző- vagy bevezető sipho mellett. A siphókról alább még bővebben szólunk. Az osphradium feladata az, hogy a lélekzésre szolgáló víz minőségéről értesítse az állatot.
Tehát a fontos érzékszerveknek egész sorát látjuk elszórva a kagyló testének különböző pontjain, annak egyik végétől a másikig, olyan szervekét, amelyek, mint majd látni fogjuk, a csigának valamennyien a fején csoportosulnak, s amelyek a csigafejnek, mint külön szervnek tulajdonképpeni jelentőségét megadják. Ez a legmeglepőbb és a legegyszerűbb bizonyítéka annak az általános érvényességű szabálynak, hogy a fejképződés az állatvilágban tulajdonképpen bizonyos szerveknek egy helyben való összegyülekezésén, tömörülésén alapszik, ami mindig a fejlődés magasabb fokát jelenti.
Említettük az imént az ülő életmódot folytató kagylókat. A kagylók kevés kivétellel valamennyien rendkívül renyhe állatok, s azok, melyek pl. fába vagy sziklába fúrják be magukat, sosem hagyják el az általuk fúrt üreget. De azért mozognak, mozgatják egész testüket, mozgatniok kell már csak azért is, hogy be tudják fúrni magukat, és további előre hatolásuk megint csak a mozgásnak egy neme. Velük szemben állanak azok a fajok, melyek egyik teknőjüknél fogva vagy lábuk egyik sajátságos mirígyében keletkezett fonalak nagy pamatja, az ú. n. bisszus segítségével állandóan az alzathoz vannak horgonyozva. Ezek már valódi ülő életmódot folytató állatok, melyeket az a törekvés hozott létre, hogy az iszapon kívül meghódítsák lakóhelynek a keménységük miatt meg nem fúrható sziklákat is. De azért ez a körülmény sem okozott különösebb változást az állatok életmódjában, amint azt táplálkozásuk módja bizonyítja. Mert a helyhez kötött kagylók is csak úgy táplálkoznak, mint a szabadon mozgók, tehát ezek sem vesznek fel darabos táplálékot, hanem a lélekzésre szolgáló vízzel a teknőik közé került szervezetekkel és egyéb anyagokkal táplálkoznak. A bisszussal az állat egyes esetekben csak ideiglenesen rögzítődik az alzathoz, mert azután megszabadíthatja magát. A bisszus, mint föntebb említettük, a láb egy mirígyében, a bisszusmirígyben keletkezik. Ez a mirígy sok egyes mirígycsőből áll. Minden ilyen cső egy-egy erős fonalat szolgáltat, melyek egy, a láb alsó oldalának a középvonalában előfelé, egészen a láb csúcsáig futó résbe nyilnak. A bennük keletkezett fonalakat a láb szilárdan megerősíti, de az állat alkalomadtán az egész bisszust el is vetheti és újat hozhat helyette létre. A legegyszerűbb formájában nem egyéb elválasztott nyálkánál, amelyet az állat mozgása közben fordít a maga hasznára, mint pl. a mi édesvizeinkben is előforduló Sphaerium Scop. Ez az állat araszolva halad előre, mint a pióca. Lábának a hátulsó végét nyálkabisszusának a segítségével megrögzíti, mire az egész láb kinyúlik és elülső végével odaszívja magát, a bisszus meg elválik a helyéről és a láb megrövidül, s azután újra megrögzíti magát, most már természetesen előrehúzott állapotában. A mozgásnak ezen a módján természetesen csak a kicsiny és a nagyon kicsiny alakok változtatják a helyüket, és amint látszik, már a mi nagyobb Sphaerium-fajaink sem tudnak ilyen módon tovamozogni, ellenben a kisebbek még a vizinövényeken is tudnak mászkálni és még magán a víztükrön is tovamennek, ha annak „gerendája” van, t. i. ha valamelyik csiga nyálkájából láthatatlan fonál úszik rajta. Lényegileg a mi vándorkagylónk sem tesz egyebet, mint azt, hogy az egyes lépései közt lévő időközt egy félévnyire nyujtja meg. A tél közeledtére feloldódik a bisszusa és a kagyló a vizek mélyén keres oltalmat a hideg tartamára, de amint a jégtakaró eltűnik a víz színéről, ismét a magasba emelkedik és újból megrögzíti magát, hogy egy fél esztendő mulva megismételje ugyanezt a játékot.
Azonban a kagylók egész életfolyása és háztartása érthetetlen maradna, ha homályban maradna előttünk a testük felületét borító csillószőrök tevékenysége. De szerencsére ezeknek a tevékenységéről nem nehéz meggyőződést szerezni egy egyszerű kísérlet útján. Várjuk meg, míg kagylóink valamelyike a homokkal és néhány ujjnyi magas vízréteggel megtöltött edényben lassan beássa magát, s aztán mikor elhelyezkedett, szórjunk el nem süllyedő port kiálló hátulsó része közelébe. Erre azonnal láthatókká válnak a már előbb is megfigyelt vízforgók és áramlások. A porrészecskék eltűnnek a végbélrés alatt, és abból a köpenyrésből, amelybe a vastagbél nyílik, bizonyos idő mulva erős áramlással ismét a felszínre jutnak. Ez pedig azért történik így, mert a köpeny egész belső felületét, a kopoltyúkat, valamint az ajakvitorlákat élénken csapkodó csillószőrök borítják be. A csillók szabályos csapkodása meg nem szakított vízáramot tart fenn. Csapkodásukkal nem csupán friss vizet hajtanak a kopoltyúkhoz, hanem, mint arról már szó volt, a vízzel együtt táplálékot is sodornak a szájba, az elhasznált vizet pedig az ellentétes irányban csapkodó csillómezők ismét kihajtják a kagyló testéből, amint azt az imént láttuk. Vannak kagylók, mint éppen a mi tavi- és folyami kagylóink, melyek petéiket kikelésükig a kopoltyúlemezeikben hordják magukkal; ezeket a petéket szintén a vízáram szállítja tova, és az közvetíti azok megtermékenyítését is. Hogy a csillómozgásnak mekkora az ereje, arról könnyen meggyőződhetünk, ha egy darab kopoltyút kivágunk az eleven állatból: az tovább fog csúszni az alzaton, sőt esetleg még ferde síkon is felkapaszkodik. Ebből következik, hogy ha ezeket a csillós hártyákat valami baj éri, pl. gyulladásba esnek, egy csapásra megszakadnak a kagyló


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
legfontosabb életműködései. Egész létük azoktól a szabad szemmel nem is látható szőröktől, azok egészséges voltától függ. Hogy máskülönben a vízcserét nem csupán a csillók mozgása intézi, arról szintén könnyen meg lehet győződni. Megfigyelhetjük ugyanis, hogy a kagyló időről-időre látszólag minden külső ok nélkül, összecsukja a teknőit, minek következtében a köpeny és a kopoltyúlemezek közé szorult víznek természetesen erőszakosan ki kell tódulnia. A kagyló azután lassan ismét kinyilik.
A vízáram eredeti célja az, hogy az állatot friss oxigénnel lássa el s ezzel egyidejűleg eltávolítsa az anyagcsere gáznemű bomlástermékeit, vagyis röviden a lélekzés közvetítése. A lélekzés szervei a nagyon különbözőképpen kifejlődött kopoltyúk. Azt már láttuk, hogy a tavi- és folyami kagylónak lemezalakú kopoltyúi vannak, és ilyenek a kagylók legnagyobb részéé is, de egyáltalában nem valamennyié. A legegyszerűbb szerkezetű kopoltyúik az éppen ezért őskopoltyúsoknak nevezett kagylóknak (Protobranchia) van. Ezeknek a kopoltyúik a köpenyüregben hátul, a test és a köpeny között foglalnak helyet, s szerkezetük tekintetében a legősibb csigák ú. n. fésűkopoltyúival (ktenidiumokkal) egyeznek meg. Ezeket pedig azért jelöljük ezzel a névvel, mert nagy általánosságban a kettős fogsorú fésűhöz vagy a tollhoz hasonlítanak, vagy talán még szemléletesebb képet kapunk, ha az egészet az akác leveléhez hasonlítjuk, mert tengelyből és az abból kétoldalt kiágazó lemezkékből, a kopoltyúlemezkékből áll. Bármily valószínűtlennek is lássék első pillanatra, mégis úgy van, hogy ebből a kopoltyúból fejlődött ki a valódi lemezkopoltyú is. A fejlődés menetét úgy érthetjük meg, ha elképzeljük, hogy a fésűkopoltyú tengelye, mint ahogyan a valóságban van is, hozzánőtt a test oldalához olyanképpen, hogy elülről hátrafelé húzódik. Gondoljunk mármost a föntebbi hasonlatra, melyben a ktenidiumokat az akác leveleihez hasonlítottuk, s képzeljük el, hogy annak minden egyes kis levélkéje fonálalakúan s egymással párhuzamosan megnyúlik az állat hasoldala irányában, azért párhuzamosan, mert a levél tengelye hosszában összehajolva egymásra borulnak. Ilyen módon az állat törzse és köpenye közt, vagyis a köpenyüregben mindkét oldalt egy-egy kettős fonálsor, tehát egy belső és egy külső sor jön létre; a fonalak természetesen elülről hátrafelé haladó sort alkotnak. A fonalak bizonyos hosszúságot elérve, végük visszahajlik a hátoldal irányába, és pedig a külső sor fonalai a köpeny, a belső soréi pedig a törzs felé, úgyhogy mindegyik fonálsor fonalai két-két egymásra fekvő részből, egy lehajló s egy felhágó szárból állanak. A szomszédos fonalak függetlenek ugyan, azonban helyenként mégis összeköttetésbe lépnek egymással, és pedig felületük egyes pontjain megjelenő csillók közvetítésével, mert a szomszédos fonalak egymással szemben lévő csillói egymásba kapaszkodnak olyformán, mint mikor pl. két kezünk ujjait egymás közé dugjuk; de ezenkívül helyenként esetleg még valósággal össze is nőhetnek a fonalak. Ilyen fonalakból álló kopoltyúik vannak a fonalas kopoltyúsoknak (Filibranchia). Ha végül ezek a fonalak teljesen összenőnek egymással, akkor előttünk vannak a valódi lemezkopoltyúk, de ezeknek a szerkezete már bonyolultabbá válik azáltal is, hogy belsejükben mindenféle üregek alakulnak ki, ill. maradnak szabadon az összenövés alkalmával; ilyen üregek szolgálnak költőüregül is a peték számára. Végül lehetséges még az is, hogy a kopoltyúk majdnem teljesen eltűnnek, mert helyettük csak a köpeny és a törzs között vízszíntes irányban kifeszített lemez marad meg, de az ilyen hiányos kopoltyús kagylók száma nagyon csekély.
Véredényrendszerük fejlettségére már abból is következtethetünk, hogy lábukat erősen fel tudják duzzasztani, mert ezt éppen azzal tudják megtenni, hogy sok vért sajtolnak abba. A véredényrendszer központi része, a szív, a test hátoldalán fekszik s kamrából és két pitvarból áll, az utóbbiak az előbbinek két oldalán helyezkednek el, s az egészet vékony szívburok zárja körül. Nagyon feltűnő az a már említett tény, hogy a végbél átfúrja a szívet. Ezt az első pillanatra szinte hihetetlennek látszó tényt mindjárt kevésbbé természetellenesnek fogjuk találni, ha tudjuk, hogy tulajdonképpen nem is a végbél fúrja át a szívkamrát, hanem ez utóbbi növi körül az előbbit. A szívkamra eredetileg, vagyis az embrióban páros hólyagocskák alakjában jelenik meg a végbél két oldalán, de azok későbben egyesülnek egymással és ebben az állapotukban körülbelül nyeregalakúan fekszenek rá a végbélre, majd tovább növekedve egészen körülölelik azt. A szívkamrából egy nagy véredényen át a test elülső fele felé halad a vér, onnan a láb nagy üregeibe jut, s mivel az elvezető edényt az állat el tudja zárni, a lábat a beléje tóduló vér erősen felduzzaszthatja, felduzzad az körülbelül olyanképpen, mint ahogyan pl. az ujjunk hegye felduzzad, ha erősen lekötve azt a vérnek belőle való kiáramlását megakadályozzuk. A kopoltyúkban megtisztult vér természetesen abba a pitvarba tódul vissza, amely a vele megegyező oldalon fekszik, ellenben a lábba tódult vér ennek gyors visszahúzása alkalmával a köpenybe áramlik, amely célra a köpeny belsejében tekintélyes nagyságú üregek formálódtak ki. Mielőtt a vér megtisztulás végett a kopoltyúkba áramlana, egy igen terjedelmes, de nagyon nehezen leírható, szivacsos szerkezetű szerven halad át, melyet fölfedezőjéről Bojanus-féle szervnek nevezünk. Ez a szerv az állat kiválasztószerve, veséje, mely kétoldalt a szív mellett helyezkedik el. A szívpitvar a vesével közvetlenül határos, mert a vese tulajdonképpen nem is más, mint egy olyan csatorna, mely a szívburkot összeköti


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
a külvilággal, vagyis másképpen kifejezve, a vesének két nyílása van, az egyik a szívburokba vezet, a másik pedig a test felületére; az utóbbi nyílás a törzs oldalán, a kopoltyúk tövénél keresendő.
Az állat testének belső lágy burkát, mint arról már szó volt, a köpeny alkotja, mely az állatot tökéletesen bezárja. A köpeny szélei szabadok lehetnek egész terjedelmükben, ez azonban a ritkább eset, mert a két köpeny egymáshoz simuló szegélyei egy vagy több helyen összenőhetnek egymással, miáltal a jobb- és baloldali köpenyt egymástól elválasztó rés két vagy több részre tagolódik. Így a köpenyszegélyek a legtöbbször összenőnek a test hátulsó végén, a végbélnyílás tája alatt. Ezáltal a végbélnyílással szemben egy rés marad szabadon, melyet kivezető nyílásnak vagy végbélrésnek nevezünk; ezen át távozik el a bélsár, valamint a lélekzés közben elhasznált víz, ahogyan arról már fentebb szó volt. De a kagylók túlnyomó részének a köpenyege hátul, nem messze az imént említett összenövéstől, még egy helyen összenőtt s ilyenképpen hátul még egy nyílás jön létre, ezt bevezetőnyílásnak nevezzük azért, mert ezen át áramlik be a víz a kagyló testébe; ez tehát alatta van a kivezető nyílásnak. E két nyílás pereme nem ritkán egy-egy többé vagy kevésbbé megnyúlt csővé nyúlik meg, ezeket a csöveket ki-, ill. bevezető siphóknak nevezzük. A siphók esetleg olyan hatalmas nagyságúak lehetnek, hogy felülmúlják az egész testet, sőt ezek alkotják a kagyló testének a nagyobbik részét és még az a különös eset is megtörténhetik, hogy maguk a kopoltyúk is a siphókba tolódnak el eredeti helyzetükből. A siphók egész hosszukban szabadok lehetnek, vagy pedig kisebb-nagyobb darabon összenőhetnek egymással. Fontosságuk nagyon könnyen átlátható, mert hiszen a siphós kagylók mélyen elrejtőzhetnek az iszapba vagy a homokba, és életműködéseik mégis zavartalanul folyhatnak, mivel e szerveiket kinyujtva a vízbe, azokon át lélekzeni és, mint már tudjuk, táplálkozni is tudnak.
Míg a test belső burkát tehát a köpeny, a külső, sokkal nagyobb védelmet nyujtó burkot maga a héj alkotja. Ezt a köpeny sejtjei választják ki s így érthető az is, hogy alakja megfelel a köpeny alakjának. Szerkezetét illetőleg tudnunk kell, hogy négy rétegből áll. Legkülső rétege a periostracum kutikula vagy epidermis; rendesen vékony, máskor azonban tetemes vastagságú, a héjról rendesen nagyon könnyen lehámlik; ezt a réteget egy szarunemű anyag, az ú. n. konchin alkotja. E réteg alatt a héj legvastagabb rétege következik, az ú. n. oszlopréteg, mely a héj felületére merőleges, oszlopalakú mészkristályokból áll. Az oszlopréteg alatt következik a gyöngyházréteg, mely viszont rendkívül finom, pikkelyszerű lemezkékből áll, azért réteges szerkezetű, ez a réteg néha elenyészően vékony, máskor azonban eléggé vastag arra, hogy iparilag is feldolgozhassák, s mint ismeretes, késnyeleket, gombokat s más efféléket készítenek belőle. Végül a negyedik réteg, az ú. n. hypostracum, a héjnak különösen azon a részein található meg, ahol a záróizmok tapadnak hozzája; ez a réteg az oszlopréteghez hasonlatosan, szintén oszlopalakú mészkristályokból áll. A héj alapját, mintegy vázát, a konchin, tehát egy szerves anyag alkotja, amely olyan módon köti össze a héj többi elemeit, mint pl. a malter a fal tégláit, csakhogy a mennyisége jóval csekélyebb. Mivel a héjat az egész köpeny felülete és nemcsak a széle választja ki, azért az állat a héját ért sérüléseket ki tudja javítani; a köpeny egész felülete segíti vastagítani a héjat, de már növelni a köpeny széle növeli azt. A héj növekedésének a menete különösen az olyan helyeken, ahol az évszakok különbözőségei az állat életébe is bizonyos időszakosságot visznek be, nem egyenletes, mert a melegebb időszakokban gyorsabb a növekedés, a hidegebbekben ellenben lassúbb, sőt ilyenkor teljesen szünetelhet is, kedvezőbb időben tehát szélesebb, kedvezőtlenebben viszont keskenyebb héjrészletek keletkeznek. Ennek nyomai a héj felületén is világosan felismerhetők bizonyos koncentrikus gyűrűk alakjában, melyek sok tekintetben a fák évgyűrűire emlékeztetnek. Ezek a gyűrűk a mi édesvízi kagylóinkon már az első pillanatra felötlenek.
A két héj rendesen egyforma alak és nagyság tekintetében is, de lehetnek eltérők is egymástól, mint amilyenek pl. a fésűkagylók egy részének a héjai, s különösen eltérő lehet az olyan kagylók héja, melyek egyik teknőjüknél fogva hozzánőttek az alzathoz, mint pl. az osztriga, és amilyenek különösen a kihalt Rudisták.
Azt is láttuk már, hogy a két teknőt a hátoldalon egy rugalmas pánt, a sarokpánt vagy ligamentum tartja össze. A legtöbb kagylóhéjon a sarokpánt előtt van az ú. n. búb, a héj legjobban kiemelkedő pontja, a teknők egy-egy előre irányuló kidudorodása, úgy hogy ha a sarokpánt és a búb láthatóan kiemelkedik, a legnagyobb könnyűséggel tájékozódhatunk a teknő részei és a benne lévő állat fekvése felől. Természetesen feltétlenül kell tudnunk azt, hogy a teknő mely oldalát kell alsó és felső, hát- és hasoldalnak, elülső és hátulsó végnek mondanunk. Azzal összevágóan, amit az állat bonctani szerkezetéről mondottunk, azt a részét, amelyen a sarokpánt van, a hátoldalnak, a vele szemben lévőt pedig hasoldalnak kell mondanunk. Az elülső oldal a búb előtt fekszik s rendesen gömbölyűbb, mint a hátulsó, amely hátrafelé rendesen vékonyabbá válik.
De a két teknőt nemcsak a sarokpánt tartja össze, hanem összetartják őket külön izmok, a már említett záróizmok


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
is. Ezek az izmok ott, ahol a héjhoz tapadnak, benyomatokat hagynak hátra. Az izombenyomatok, ha a teknő belsejét megnézzük, azonnal szembeötlenek. De ha jobban szemügyre vesszük a héj belsejét, a nagy izombenyomatokon kívül kisebbeket is találunk, közel a sarokpánthoz. Ezeken a pontokon tapadnak azok az izmok, melyek a kinyujtott lábat húzzák vissza a héj belsejébe. De a köpenynek egész széle is visszahúzható. A köpeny széle nyugalomban rendesen valamelyest túlnyúlik a héj szélén, azt tehát a héj bezárásakor szintén vissza kell húznia az állatnak. Éppen ezért a héj szélétől bizonyos távolságra és azzal párhuzamosan egy, a köpeny szélét odaerősítő vonalat találunk; ez tulajdonképpen nem egyéb, mint számtalan izomrost és izomrostköteg tapadási helye, amelyek innen a köpeny szabad szélébe hatolnak be. Ez a vonal, az ú. n. köpenybenyomat, a héjon szintén azonnal szembeötlik; azokon a kagylókon, melyeknek siphóik vannak, a test hátulsó végén nem halad a héj szélével párhuzamosan, hanem ott egy beöblösödést, a köpenyöblöt alkotja, mert hiszen a köpenynek itt helyet kell engednie a befelé is megnyúlt siphóknak. Ez a sajátság éppen úgy felhasználható a rendszerezés céljaira, mint a záróizmok, illetve azok benyomatai a héjon, s amint megkülönböztetünk Mono- és Dimyariákat (egy- és kétzáróizmúakat), éppen úgy megkülönböztetünk Integripalliatákat és Sinupalliatákat is, melyek közül az előbbieknek a köpenyvonala egyenletes benyomatot alkot, az utóbbiakén ellenben öböl alakult ki, ez előbbieknek tehát nincsen siphójuk, az utóbbiaknak ellenben van. Ez utóbbiak esetében azonnal megállapítható, hogy melyik a test hátulsó vége, ellenben az integripalliták héjának ez a két része nem mindig ismerhető fel ilyen könnyen. Ezek esetében, mint láttuk, a búb helyzete után indulunk.
A legtöbb kagyló két teknőjének minél szorosabb összekapcsolására azok hátoldalán, tehát a sarokpánt tájékán kialakult fog- és lécalakú képződmények szolgálnak, melyeket közös névvel fogaknak szoktunk nevezni. A fogak beléillenek a másik teknő megfelelő bemélyedéseibe, a foggödrökbe s ezzel olyan szorosan összekapcsolódnak, hogy oldalt semmiképpen sem tolódnak el egymáshoz képest. Az egész berendezést zárnak nevezzük. Neumayr e szerint osztotta be a kagylókat. A zár különböző fajtáit rövid nevekkel jelöljük meg. Dysodont az a zár, mely teljesen fogatlan, amilyen pl. a mi tavi kagylónk zára, amelyet éppen ezért jelölünk Anodonta névvel. Taxodont a fogazat akkor, ha számos, egymás mellé sorakozó és egyforma fog alkotja. A heterodont fogazatot több, egymástól eltérő alakú és nagyságú fog alkotja, vannak benne a búb alatt elhelyezkedő, rendesen erős és rövid főfogak és ezek mellett fekvő, lécalakú mellékfogak. Az magától értetődő dolog, hogy a fogazat tekintetében a két héj között bizonyos részaránytalanságnak kell lennie, mivel az egyik teknő fogainak a másik teknőn bemélyedések felelnek meg és viszont. Az izodont fogazatban a fő- és mellékfogak között sokkal kisebb különbségek vannak. Schizodontnak nevezzük a zárat akkor, ha a balteknőn egy nagy, háromszögletű fogat találunk, melyet két egyenes, egymáshoz hegyesszög alatt hajló fog vesz körül. Végül a desmodont zár akképpen jön létre, hogy mindkét teknő felső éle behajlik és egy kanálalakú kiszögellést alkot. A két kanál (t. i. a két teknő kanálszerű nyujtványa) üreges felével fordul egymás felé s köztük feszül ki a zárópánt.
Végül, egészen röviden, még az ivarszerveikről kell megemlékeznünk. Ezek a szervek nagyon egyszerű szerkezetűek s csupán csak az ivarmirigyből és annak a kivezető járataiból állanak; ez utóbbin nincsenek semmiféle mirigyes függelékek sem, valamint hiába keresünk párzószerveket is. Nagyobb részük váltivarú, de bár eléggé ritkán, akadnak köztük hímnősek is. Egyesek az ivadékaikról is gondoskodnak annyiban, hogy kopoltyúik költőüreggé alakulnak át és az embrióik azokban fejlődnek ki. Az ilyen fajok petéinek természetesen az anya testének a belsejében kell megtermékenyülniök. Ez úgy megy végbe, hogy a hím csirasejtjeit a vízbe bocsátja ki s azok a vízárammal együtt jutnak be a nőstény testébe. Minél hosszabb ideig tart az ivadékgondozás, a lárvák természetesen annál fejlettebb állapotban hagyják el az anya testét, tehát annál inkább hasonlítanak ahhoz.
De rendesen lárvából fejlődnek, és pedig lárvájuk a puhatestűek jellemző lárvája, melyet a tudomány veligerlárvának nevez, s jellemző rá az, hogy teste elülső felén egy csillósejtekkel körülvett mező, vitorla (velum) alakul ki, amely azonkívül a legkülönbözőbb módon nyúlványokban nyúlhatik meg. A kagylók szaporasága egyes esetekben valóban hatalmas méreteket ölt, hiszen pl. az osztriga petéinek a számát 300.000-re, sőt egyesek 60,000.000-ra becsülik, de a mi édesvizi kagylóink is eléggé szaporák, ha az osztrigával nem is versenyezhetnek, hiszen pl. a tavi kagyló (Anodonta) 4000-20.000, a folyami kagyló (Unio) pedig éppen 200.000 petét rak le egyszerre. Ezekre a mi édesvizi kagylóinkra jellemző a tengeriekkel szemben, hogy fejlődésük módosult, amennyiben vagy egyáltalában nincsen lárvájuk, hanem fejlődésük első szakaszait az anya testének a belsejében teszik meg és azt csak akkor hagyják el, amikor már szinte teljesen kifejlődtek, mint pl. a Sphaerium vagy a borsókagylók (Pisidium) fiataljai, vagy pedig alakul ugyan ki szabad lárvájuk, az azonban egészen sajátosan módosult egészen különleges életmódjának megfelelően, mint pl. a folyami kagyló lárvája; ezekről a lárvákról alább még bővebben lesz szó. A Sphaerium és a Pisidium, és bizonyára a velük rokon többi nemzetség fajai is


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
kopoltyúikban hordozzák magukkal a petéiket. De a lárva még ennek ellenére is elárulja, hogy valamikor szabadon úszkáló lény volt, mert velumának a nyomai még mindig meglehetnek. A vándorkagyló (Dreissena) eltér a többi édesvizi kagylóinktól abban, hogy neki szabadon úszó lárvája van, ami bizonyára nem kis mértékben járult hozzá ahhoz, hogy ez az állat olyan meglepő gyorsasággal terjedt el Európa vizeiben. A lárvák egészen úgy fejlődnek ki, mint bizonyos tengeri kagylók lárvái.
A kagylók kivétel nélkül vízi állatok, és pedig egyaránt előfordulnak a tengerekben, a félsós és az édesvizekben. A legtöbb fajt és egyedet, egyszersmind a legszebbeket és legnagyobbakat is természetesen a forróövi tengerek partmenti, sekélyebb helyein találjuk, de előfordulnak a legnagyobb mélységekben is, le egészen mintegy 5000 mig; azonban az ilyen nagy mélységekben élők már kicsinyek, s nagyon vékony és szintelen héjúak. De nemcsak vízi lények, hanem azt is ki kell emelni róluk, hogy elsősorban tengeri állatok, és az édesvizekben való életmódhoz aránylag csak nagyon kevés képviselőjük alkalmazkodott. Nálunk Európában például nagyon csekély az édesvízi fajok száma, ellenben aránylag meglepően sok és változatos édesvízi kagyló él Észak-Amerikában, és gazdag ilyen fajokban Kína, illetve Délkelet-Ázsia is.
Vándorkagyló (Dreissena polymorpha Pall.).
Az édesvízi fajok őseit a tengerben kell keresnünk, hiszen az élet őshazája a tenger, s az édesvizekben csak tengeri ősök módosult utódai találhatók. Több-kevesebb biztossággal meg tudjuk mondani azt is, hogy az egyes édesvízi kagylónemzetségek melyik tengeri őstől származtak, vagy származhattak, de ebben a tekintetben természetesen nagyon óvatosan kell eljárnunk, mert könnyen ki vagyunk téve a legsúlyosabb tévedéseknek. De magát a tényt, tengeri alakoknak édesvíziekké való átalakulását ma is figyelemmel kísérhetjük erre alkalmas helyeken. Az ilyen helyek egyes tengerpartok félsós (brak) vízű részei, vagy az olyan részben félsósvízű belvíz, mint a Káspi-tó, mert ilyen helyen van alkalma a tengeri állatoknak, hogy fokozatosan alkalmazkodhassank az édesvizekhez. A Káspitóban a többek között élnek sajátságos kagylók is (Adacna, Didacna, Monodacna), amelyek valamennyien egy tengeri szívkagyló, a Cardium edule leszármazottjai, vagyis ebben az esetben egy tengeri kagylónak az édesvizekhez való alkalmazkodása úgy ment végbe, hogy annak során több új nemzetség formálódott ki. Ha pedig másfelé, például a Keleti-tenger felé fordítjuk a tekintetünket, azt a sajátságos tényt fogjuk tapasztalni, hogy ott egymás mellett, együtt élnek egyes édesvízi és tengeri kagylók, s azonkívül csigák is. Így például Braun megállapítása szerint Dragö és Papenwick között együtt élnek a tengeriek közül a feketekagyló (Mytilus edulis), az imént említett Cardium edule, a Tellina balthica és a Mya arenaria, az édesvíziek közül pedig Uniók és Sphaerium. És egyáltalában, ahol a Keleti-tenger egyes ágai teljesen elzáródnak és vizük teljesen kiédesül, ott feltétlenül találkozunk a Mya arenariával, az tehát a legjobb úton van ahhoz, hogy édesvízi kagylóvá legyen, illetve, hogy belőle a Cardium edule példájára édesvízi formák alakuljanak ki. Az ilyen elzárt tengerágakon kívül különösen a folyók torkolatának a tájai, ahol tehát az édes- és sósvíz keveredik egymással, kiválóan alkalmas helyek arra, hogy előkészítsenek egyes tengeri alakokat a szárazföld belsejébe való behatolásra.


 Brehm: Az állatok világa / MÁSODIK OSZTÁLY: KAGYLÓK (BIVALVIA)
http://mek.oszk.hu/03400/03408/html/2893.html[2020. 10. 21. 17:24:51]
Szívkagyló (Cardium echinatum L.).
A kagylók rendszerezése nem kevés nehézséggel jár, ami megmagyarázza azt a tényt, hogy még máig sincsen általánosan elfogadott rendszerük. Az egyes szerzők különböző alapon iparkodtak elfogadható rendszert felállítani. A paleontológusok általában nagyon hajlanak arra, hogy a zárókészülék alapján osszák be a kagylókat egyes csoportokba. Pelseneer a kopoltyúk szerkezetét használta fel erre a célra, s ezek bizonyára szilárdabb tudományos talajt is szolgáltatnak, de viszont nagy baj az, hogy ezen az alapon csak nagyon aránytalan tagoltságú rendszer építhető fel, hiszen a fajok óriási többsége egyetlen rendbe (Eulamellibranchiata) jut. Másrészt meg még az is lehetséges, hogy a kopoltyúk szerkezete alapján megállapított rendszer sem „természetes”, ami azt jelenti, hogy az sem jelölné egyszersmind az egyes csoportok származásbeli összefüggését, mert hiszen elképzelhető az is, hogy tisztán mechanikai okokból hasonló kopoltyúik fejlődnek, egymástól teljesen függetlenül, egymással közelebbi rokonságban nem álló kagylócsoportoknak is, mint ahogyan például a halaknak is, meg egyes kétéltűeknek is kopoltyúik vannak, de a kétféle kopoltyúnak semmi köze sincs egymáshoz s azok magukban véve egyáltalában nem bizonyítékai a közelebbi rokonságnak. Mi az alábbiakban Thiele legújabb beosztását követjük, mely részben a héj, részben a záróizmok, és részben a kopoltyúk szerkezetén épült fel. Ennek a rendszernek megvan az az előnye, hogy nagyobb nehézség nélkül beléje illeszthetők a kihalt kagylók is.
MÁSODIK ALREND: Tízkarú polipok (Decapoda) TARTALOM ELSŐ REND: Felemás záróizmúak (Anisomyaria)


 Brehm: Az állatok világa / HARMADIK OSZTÁLY: ÁSÓLÁBÚAK (SCAPHOPODA)
http://mek.oszk.hu/03400/03408/html/2899.html[2020. 10. 21. 17:25:03]
HARMADIK REND: Lemezkopoltyúsok
(Eulamellibranchiata) TARTALOM NEGYEDIK OSZTÁLY: CSIGÁK (GASTROPODA)
HARMADIK OSZTÁLY: ÁSÓLÁBÚAK (SCAPHOPODA)
Az ásólábúak valamennyien tengeri állatok. Rendszertani helyzetük nagyon sokáig teljesen bizonytalan volt és a tudósok hol ide, hol oda lökték őket a rendszerben. Már a régi kagylógyüjtők Rumph korában is nagyon jól ismerték őket, azonban még Linné is a fúrókagylókkal és a mészcsövekben lakó egyes gyűrűsférgekkel, a Serpulákkal egyesítette, sőt még Cuvier is a gyűrűsférgek között hagyta őket. Később, amikor felismerték, hogy a puhatestűek közé tartoznak, akkor meg a csészecsigákkal és Fissurellákkal kellett megbarátkozniok, míg végül a puhatestűek anatómiájának egyik legkiválóbb ismerője, Lacaze-Duthiers, egyik legnevezetesebb képviselőjüket, az agyarcsigát (Dentalium) választotta egyik klasszikus értekezése tárgyául és kimutatta, hogy ez állatcsoport tagjai részben a kagylók, részben pedig a csigák jellemző bélyegeit viselik magukon, s hogy fejlődésükben némi hasonlatosság nyilvánul meg a gyűrűsférgek fejlődésével. Ő úgy nyilatkozott, hogy a Dentaliumot talán leghelyesebb volna a fejetlen kétéltűek, tehát a kagylók élére állítani. Egyidejűleg részletesen leírta a francia partok mentén élő Dentalium vulgare Da Costa nevű fajt, úgyhogy ami biztosat tudunk erről az állatról, nagyrészt ennek a kiváló párizsi zoológusnak köszönhetjük. Ma az ásólábúakat a puhatestűek egyik külön osztályának tekintjük, amely a kagylókkal és a csigákkal áll közelebbi rokonságban, amennyiben jogos feltevés szerint a puhatestűek e három osztálya közös ősöktől származik. Ez a rendszertani kapcsolata az oka annak, hogy a kagylók és a csigák közé ékelve ismertetjük meg ezt az alakokban egyébként nagyon szegény s így terjedelem tekintetében messze a csigák és kagylók osztálya mögött maradó csoportot.
Dentalium L.. a jobboldalról, harántmetszetben, a véröblök sötétek; a = elülső, a1 = hátulsó köpenyüreg, b = szájkúp a tapogatólebenyekkel, c = végbélnyílás, d = láb, e = a captaculumok eredésének a helye, nagyítva.


 Brehm: Az állatok világa / HARMADIK OSZTÁLY: ÁSÓLÁBÚAK (SCAPHOPODA)
http://mek.oszk.hu/03400/03408/html/2899.html[2020. 10. 21. 17:25:03]
Közönséges agyarcsiga (Dentalium vulgare L.).
A fúrólábúak magukat az iszapba ásva élnek, ahová a lábuk segítségével ássák be magukat. Innen a nevük. Legismertebb nemzetségüknek a Dentalium L.-nek, az agyarcsigának vagy tengeri fognak a háza olyan alakú, mint valami mérsékelten görbült elefántagyar, belül üres és mindkét végén nyitott. A domború oldala jelenti a hasoldalt. Hogy ez a héj miképpen jön létre, az nemcsak a fejlődéstanból derül ki, hanem útmutatást ad erre vonatkozólag az a néhány alak is, amely alakok héja hasoldalának a vékonyabbik végén még egy hosszanti hasadékot találunk. A Schizodentalium Sow. e hasadéka apró lyukak sorára tagolódott. A héj mint az állat hátoldalát borító takaró kezdi meg fejlődését és azután nyeregalakúan lefelé nő a hasoldal felé, hogy végül is ott csőszerűen bezáródjon. A héj fejlődésének a módjából következtetünk a köpeny fejlődésére is, hiszen a héj alakja a köpenyétől függ. Így arra lehet gondolni, hogy a fúrólábúak a kagylókkal állanak szorosabb összeköttetésben, a fejlődés módját olyanképpen képzelve el, hogy azok két teknője a hát- és a hasoldalon egyaránt összenőve, megadja a fúrólábúak csőalakú házát. Miként a kagylók esetében is látjuk, a lábuk elül nyúlik ki a héjból. Azonban már egész szervezetük tekintetében igen lényegesen elütnek a kagylóktól. Az állat törzse csak a héjnak körülbelül a közepéig ér, ahol a láb vastag gyökere kezdődik. Ugyanott található a középvonalban a végbélnyílás is, mellette a vesék nyílásaival. A test egész hátulsó része egy utólagos meghosszabbodásnak köszöni létrejöttét. A végbélnyílás magasságában megszűkül a hasítékszerű, a köpeny és az állat hasoldala között lévő köpenyüreg az által, hogy ott egy gyűrűalakú duzzanat, egy választófalféle alakul ki, amely a köpenyüreg elülső részét a hátulsótól, ha tökéletlenül is, elválasztja. A falát borító csillók gondoskodnak arról, hogy az üreg egész hosszán vízáram haladjon keresztül az elülső nyílástól a hátulsóig haladóan.
Az elülső kamrában található mindenekelőtt a hengeres láb, amely a vérnek beléje való sajtolásával megduzzasztható és ezzel kinyujtható, izmok segítségével pedig visszahúzható. A láb felső oldalán egy hosszanti bemélyedés látható, ami az állatok nem éppen találó Scaphopoda nevének lett a forrása; ez a név ugyanis szórólszóra „csónaklábút” jelent. Fontosabb ennél az a körülmény, hogy a láb elülső vége kiszélesedik, és pedig a Dentalium lábának a végén két oldalsó lebenyt találunk, a Siphonodentalium Sarsén ellenben egy fogaskerékhez hasonló korongot. E kiszélesedések összehajthatók. A láb ebben a kihegyesedett alakjában könnyen be tud fúródni a homokba, azután az állat a lemezeit vagy a korongját szétfeszítheti. Ebben az esetben úgy működnek, mint a horgony szárai, úgyhogy az állat lábait annak izmai segítségével összehúzza, a házát is utánahúzhatja az előzőleg kinyujtott lábnak, így tehát ezeknek az állatoknak valóban kitűnő ásóberendezésük van.
A láb kezdőrésze felett egy előreugró kúp látható, annak a végén foglal helyet a szájnyílás. Ezt több, mintegy féltucatnyi lebenyes tapogató veszi körül csillagalakban. Rajta keresztül jutunk be a szájüregbe; ebben kétoldalt tágulatok vagy pofazacskók alakultak ki; tovább hátrább a garatot találjuk, benne az erősen fejlett radulával, melynek kiemelkedő, símaélű fogai jobbról és balról egymás felé hajlanak, mint az olló szárai. A radula előtt és alatt foglal helyet a radula alatti szerv vagy ízlelőszerv. A bélcsatorna többszörösen csavarodott és nagy középbélmirígy vagy máj függ vele össze. Tulajdonképpeni nyálmirigyei nincsenek, ellenben a garatban éppen olyan mirigyes zacskók találhatók, mint amilyenek a szájüregben is vannak. Miként a máj, akként az egyszerű ivarmirígy is a középvonalban fekszik a hát alatt. Kivezetőjárata, amelyen semmiféle függelék sincsen, a vesébe nyílik s így az ivartermékek ezen keresztül jutnak ki a szabadba. Az ivarok szétváltak.
Azonban térjünk vissza az állat elülső részének az ismertetéséhez! A szájkúp alapján, amely körülbelül olyanképpen különül el, mint valami fej, mindkét oldalt egy-egy lapos, rövid függelék ül, a tapogatópajzsok, s ebből erednek a fonalszerű, bunkósan megduzzadt végű nyúlványok, a tapogatók, amelyekről föntebb már meg is emlékeztünk, s amelyek kinyúlnak az elülső köpenyüregszakaszból. Ezek sokkal rövidebbek a belső, a szájkúp felé eső oldalon, azonban úgylátszik, hogy az állat növekedésével ezek is hosszabbodnak valamelyest s a számuk is


 Brehm: Az állatok világa / HARMADIK OSZTÁLY: ÁSÓLÁBÚAK (SCAPHOPODA)
http://mek.oszk.hu/03400/03408/html/2899.html[2020. 10. 21. 17:25:03]
megnövekszik és akkor annak a külső oldalára tolódnak. Értelmezésük nagyon sok fejtörést okozott a kutatóknak, ma azonban már biztosabb ítéletet tudunk mondani róluk. Minden egyes tapogatópajzs alapjában egy-egy tapogató, ugyanolyan, mint a csigáké, melyek felületét kezdetben, hasonlatosan sok vízi csigáéhoz, rövid, kúpalakú érzékszervek, úgynevezett érzékbimbók fedik. Ezek azután megnyúlnak, hogy az iszapban élő apró állatokat, elsősorban a foraminiferákat meg tudják találni és megfogni. Éppen azért helyesen nevezik ezeket a fonalakat fogófonalaknak vagy captaculumoknak. Minden egyes captaculumnak izmos, hajlékony és erősen összehúzódni tudó nyele van, melynek a végét egy bunkó foglalja el, benne idegsejtekkel, felületén pedig számos érzéksejttel és nyálkamiriggyel, amilyeneket a puhatestűek testének különböző részein találunk. Ezek a sejtek ebben az esetben ragasztómirigyekként szerepelnek a zsákmány megragadása céljából, amelyet azután a szájhoz visznek. A captaculumok, a fejkúp és a láb egyaránt visszahúzhatók és a héjban elrejthetők, amire az elülső nyílás a köpeny szélének egy vastag, köralakú izommal ellátott részletével elzárható.
Különleges érzékszerveik közül még az egyensúlyérző szerveikről vagy statocystáikról kell megemlékeznünk, amelyekre erőteljes előhaladásuk alkalmával van szükségük. E kerek hólyagok, bennük számos statolittal, mint rendesen, a lábdúcok mellett fekszenek, azonban, ismét az általános szabályt követve, idegüket a garatfeletti dúcból vagy a tulajdonképpeni agyból kapják. Megfelelően annak a mozgékonyságnak, amelyet az összes fúrólábúak tanusítanak rejtett életmódjuk ellenére is, központi idegrendszerük aránylag jól fejlett, valamennyi dúcuk határozottan kialakult, azonban eléggé szét vannak szórva a test különböző részein s így idegfonatok (kommisszurák) kötik össze őket. Hogy szemeik nincsenek, az életmódjuk közvetlen folyománya.
Külön kopoltyúik nincsenek, a lélekzésre az egész testfelület szolgál és pedig különösen a végbélnyílás tájéka, ahol a köpeny köralakú duzzanata emelkedik. Ugyancsak ilyen szerepet tölt be a szabályos nyelőmozdulatokat végző végbél is. Benne még egy kiöblösödést is találunk, a sok rövid csövecskére széteső ú. n. végbélmirigyet. Mivel mirigysejtek nincsenek benne, helyesebb volna ezt az állítólagos mirigyet vízi tüdőnek értelmezni, vagyis olyan szervnek, amely a tengeri ugorkákban olyan hatalmas fejlettséget ért el. Szívük nagyon tökéletlenül fejlett, ami nyilvánvalóan azzal függ össze, hogy a lélekzőszerveik is ilyen kevéssé koncentrálódtak. A test egyes részeinek, különösen pedig a láb duzzasztására annyira fontos vért egyszerűen különböző izmok összehúzódása hajtja tovább.
Az elmondottakhoz még hozzátehetjük, hogy míg a Cadulus Phil.-nek a héja alig 1 cm hosszú, addig egyes Dentaliumoké eléri az ujjnyi hosszúságot is. Tulajdonképpen még ennél is jóval hosszabb volna, ha a hátulsó vége, amely karcsúságánál fogva nem felel meg többé az állat növekedő termetének, időről-időre le nem törne.
A Dentalium életmódját és szokásait magának Lacaze-Duthiersnek a szavaival ismertetjük meg, aki erről is mesteri leírást adott:
„A Dentalium nagy tömegben él Bretagne északi partjain, nem szabad azonban azt hinnünk, hogy mihelyest a parton vagyunk, azonnal könnyen hozzája is jutunk. Tudnunk kell, hogy hol és hogyan él, máskülönben hiába keressük és legföljebb a tengerből kivetett üres héjait találjuk meg. Minthogy nagyon szerettem volna az állatot tanulmányozni, türelmesen keresgéltem ott, ahol a legtöbb ilyen kivetett héjat találtam, mert ez volt a legbiztosabb jele annak, hogy a part e részein Dentaliumok tanyáznak. De bármilyen okszerűen, szorgalmasan és sokáig kutattam is eleinte, egyet sem találtam. Utóbb azonban kivetett a kissé háborgó tenger egy élő állatot is és akkor megfigyelhettem szokásait és életmódját. Midőn félretettem, megfigyeltem, hogy iparkodik edényem fenekébe befurakodni. Ismét visszatettem ama kis víztócsák egyikébe, amelyek apálykor a moszatok és a tengeri fű között visszamaradnak, és azt láttam, hogy lassanként beásta magát a homokba. Most már tudtam, hogy az állat rendesen nem él szabadon, mint ahogyan találtam, s hogy ezentúl a parti homokban kell keresnem.
„Az állat nem függőlegesen ássa be magát, hanem rézsutos irányt vesz, körülbelül 45°-os hajlással. De az irány és a mélység némileg a homok minőségétől függ. Nem tud megélni a feketés, gyakran bűzös iszaprétegben, amely rendesen a part felső homokrétege alatt van. Ha a homokréteg vékonyabb, vízszintesebb irányt vesz; ilyenkor majdnem mindig nehezebb megtalálni, mert teljesen el van rejtve és semmi sem árulja el a jelenlétét. Abban a kevés, durva homokkal tele edényben, ahol tartottam, 1–2 mm-nyi rendesen kiáll a héjából a fenékfelület fölött, eléggé gyakran azonban háza hegye éppen csak hogy elérte a homok felszínét. Ebből érthető, hogy a Dentaliumot a hullámverés könnyen kivetheti a partra, minthogy a víz csekélyebb mozgása is gyorsan kimossa a homokból. Ezzel azonban nem mondtuk azt, hogy a homokból kimosva és apálykor szárazra kerülve nem ássa be magát ismét gyorsan. Sőt ellenkezőleg, ez ismét megtörténik azonnal; kinyujtja a lábát, beássa s néhány pillanat mulva fölegyenesedik; ekkor olyan, mintha a homokba ültették volna. Ha fogságban tartjuk, akkor nehéz


 Brehm: Az állatok világa / HARMADIK OSZTÁLY: ÁSÓLÁBÚAK (SCAPHOPODA)
http://mek.oszk.hu/03400/03408/html/2899.html[2020. 10. 21. 17:25:03]
megkülönböztetni a fenéken elhullottakat a még élő példányoktól, s én, hogy elkülönithessem őket, ebből a sajátosságból húztam hasznot. Nagy csomó Dentaliumot tettem nedves homokfelületre, s hamar megtudtam, hogy azok, amelyek nem ásták be magukat, már közel vannak a kimúláshoz, vagy már el is pusztultak.
„Ha apály idején a visszahúzódott víz már nem borítja el a homok felületét, a Dentalium egészen beássa magát és eltűnik. Megjegyzem, s ez a homokban rejtőző állatok legnagyobb részére vonatkozik, hogy a legkedvezőbb pillanat a homoktalajban élő állatok gyüjtésére az apály akkor, amikor az éppen megelőzi az ár emelkedését, és pedig azért, mert midőn a víz apadni kezd, még sokáig nedves marad a homok s egy darabig még egészen kedvező körülmények között vannak benne az állatok, azonban amilyen mértékben terjed az apály, ez a víz is lefolyik s a legalacsonyabb vízállásnál, éppen midőn a dagálynak kezdődnie kell, a homok kezd kiszáradni, az állatok érzik a víz hiányát, nyugtalankodni kezdenek, helyüket változtatják és nedvesebb pontokat keresnek. Ebben az időpontban a legeredményesebb az összes, homokba ásott állatok gyüjtése: akármelyik osztályba tartozzanak is, valamennyien elárulják jelenlétüket a talaj barázdái és mozgolódásuk által. A homoklakó kagylók nagy részét nagyon könnyen fel lehet ismerni ilyenkor. A legszebb és legnagyobb Sipunculusokat (csillagférgeket) akkor találtam, amint éppen kibújtak a talajból és pedig abban a pillanatban, amidőn a dagály elűzött és kényszerített kutatásom abbanhagyására. Így van ez a Dentaliummal is; ezt is lehet látni, amint ilyenkor feltúrja a homokot. Eleinte csak kicsiny, könnyen felismerhető barázdát szánt, amelyet össze lehet téveszteni a Pandoráéval, egy kis kagylóéval. Ez azonban mindig görbe irányban halad, mert egyik teknője sík, a másik pedig domború. Mihelyt ezt a jelet felismertük, többé már nem tévedhetünk. Tehát a Dentaliumok kezdetben a homokba szántott barázdákkal árulják el jelenlétüket, későbben kibújnak s a könnyen felismerhető héj úgy áll a homokban, mintha oda ültették volna; még későbben egészen előbújnak s ráesnek a homokra. Miután megismerkedtem ezekkel a körülményekkel, egyetlenegy nagy apály alkalmával könnyen és nagy fáradság nélkül 200 darabot is gyüjthettem. A Dentalium tehát olyan állat, amely aránylag meglehetős mélységekben él s amely csak erős apályok alkalmával gyüjthető. A legszívesebben ássa be magát a kissé durva homokba. A nagyon finom homokban sohasem találtam. A sokáig életben tartott állatok látszólag nagyon jól érezték magukat az apró kagylótörmelékből képződött homokban. A finom homokban, amely alul iszapos lett és megrothadt, nagyon hamar elpusztultak. Tények bizonyítják, hogy a Dentalium nem járatban lakik, mint sok kagyló, hanem ellenkezőleg folyton változtatja tartózkodási helyét. Mikor beássa magát a homokba, lábának mindkét oldalsó lebenyét használja s ezek ilyenkor a horgonyfogak szerepét játsszák, úgyhogy ha az állat lábának a kinyujtása után összehúzza magát, az egész testnek előre kell haladnia.”
Miután Lazace-Duthiers közölte azokat a megfigyeléseit, amelyekből kiderül, hogy a víz a csillók mozgása következtében nyomul be az elülső végén, s hogy a hátulsó nyíláson az ürülékkel és az ivartermékekkel együtt ismét kijut, valamint hogy az állat ilyenkor a lábát is úgy használja, mint valami szivattyúdugattyút, azt a véleményét fejezi ki, hogy a szabályszerű, elülről hátrafelé tartó áramlás az eleséget is a szájhoz viszi, de a hosszú tapogatófonalakat is használhatja apróbb, megenni való állatok felkeresésére és a szájba vitelére.
Miként láttuk, alkatuk képessé teszi őket arra is, hogy az iszapban lévő foraminiferákat felkutassák és összeszedhessék, a radulájuk meg mintegy arra van teremtve, hogy ez állatoknak a mészhéjait összeroppantsa.
„Érzékeik és idegrendszerük életéből könnyű megfigyelni a következőket: A Dentalium megérzi a fény hatását; látni lehet, amint behúzza a lábát, ha napfény éri. Ha világítótesttel közelítünk az állathoz, akkor is visszavonul a házába, s ez a körülmény összefügg életmódjának egyik sajátosságával. Éjszaka leginkább az éj kezdetén változtatja a helyét. Megjegyzem, hogy az edényben tartott állatok kis ütést hallatnak. Midőn most felfigyeltem, azt tapasztaltam, hogy lábuk, miközben a fenékbe be akart hatolni, a héjat a magasba emelte, s hogy ez okozta a zajt leesésével. Hosszabb ideig megfigyeltem az állatokat, még pedig úgy, hogy majdnem természetes tartózkodási helyet készítettem nekik, s csakhamar rájöttem, hogy helyüket az esteli órákban változtatják. Nem akarom állítani, hogy kizárólag csak ebben a napszakban mozognak, de azért kétségtelennek tartom, hogy a Dentalium főképpen éjszaka tevékenykedik.
„A szaporodásukban is nyilvánul meg néhány figyelemreméltó sajátság. Nem párzanak, és pedig szükségszerűen azért nem, mert nincsenek külső párzószerveik. A különböző ivarok még csak nem is közelednek egymáshoz. A Dentaliumot sokkal könnyebb megfigyelni ebben a tekintetben, semhogy tévedhetnénk. Fehér tányérba tettem őket, s vizüket többször megújítván, otthagytam őket. Néhány nap mulva ilyenkor mindig egészen bizonyosan számíthattam arra, hogy petéket raknak, ami rendesen délután 2–5 óra között történt. Kivételt látszólag csak azok az egyének tettek, amelyekre nagyon erősen rásütött a nap. Mint a peték, akként a hím csirasejtek is körülbelül


 Brehm: Az állatok világa / HARMADIK OSZTÁLY: ÁSÓLÁBÚAK (SCAPHOPODA)
http://mek.oszk.hu/03400/03408/html/2899.html[2020. 10. 21. 17:25:03]
ugyanabban az órában és ugyanolyan módon távoznak el a hátulsó héjnyíláson keresztül. Ilymódon a megtermékenyítést, miként a kagylók legnagyobb része, szintén a véletlenre bízzák. Itt egy hím, amott egy nőstény üríti ki ivartermékeit, s az utóbbiak találkozhatnak is, meg nem is, egészen úgy, mint a kétlaki növények esetében, amelyeknek a hímpora a földre hull és a szél hordja el erre-arra. Ellenkező szelek mellett a női egyedek bibéi megtermékenyítetlenek maradnak, éppen úgy, mint itt is, ha nem kedvező a vízáramlás, a peték nem termékenyíttetnek meg. Itt érthetjük csak meg igazán, mennyire fontos a hím csirasejteknek az élénk mozgása, melyek ennek következtében a petéket nagy távolságból is felkereshetik és megtermékenyíthetik. Az az időszak, amikor a Dentalium szaporodását megfigyelhettem, május kezdetétől szeptember derekáig terjedt.”
A lárva a fejetetején egy csillóbojtot hord és azonkívül több csillóöv veszi körül.
A Dentalium lárvája, a fejlődés különböző stádiumaiban; a = csillópamat, b = csillóöv, g = lábdúc, o = statocysta, p = láb, s = héj
Ez utóbbiak egy kiugró gyűrűvé vagy vitorlává húzódnak össze. A hátán megjelenik a héj, amely azután nyeregszerűen nő a hasoldal felé és végül is csővé záródik össze; majd megjelenik a láb, utána az idegdúcok, az egyensúlyozószerv, a szájkúp és a többi szervek.
A Dentaliumok megtalálhatók valamennyi tengerben és minden mélységben, le egészen 4000 m mélységig, de főképpen a sekélyebb vizeket és a melegebb tengereket kedvelik. Mintegy 150 fajuk ismeretes. A mellett egy sajátságos színeződési törvény jut rajtuk érvényre. A héj a mérsékeltövi tengerekben és a nagy mélységekben fehérszínű, a Földközi-tenger magasságában körülbelül vöröses, lazacszínű lesz, a trópusok alatt zöld, a különösen meleg Zulu-tengerben pedig kékszínű fajok fordulnak elő, és pedig olyanok, amelyeken színes sávok fehérekkel váltakoznak. Ez esetben szó sem lehet a környezethez való színbeli alkalmazkodásról, de viszont azt sem lehet állítani, hogy a szín határozottan a hőmérséklettől függene, amelynek növekedését követnék a színek is a színkép színeinek a sorrendjében a hosszú hullámhosszú vöröstől a rövid hullámhosszúak felé.
A fúrólábúaknak az ember szempontjából alig van valami jelentősége. Az északamerikai indiánok dísznek használják a héjukat, úgy, hogy gyönggyel és más effélével kombinálva, csinos fülönfüggőket készítenek belőle.
HARMADIK REND: Lemezkopoltyúsok
(Eulamellibranchiata) TARTALOM NEGYEDIK OSZTÁLY: CSIGÁK (GASTROPODA)


 Brehm: Az állatok világa / NEGYEDIK OSZTÁLY: CSIGÁK (GASTROPODA)
http://mek.oszk.hu/03400/03408/html/2900.html[2020. 10. 21. 17:25:15]
HARMADIK OSZTÁLY: ÁSÓLÁBÚAK
(SCAPHOPODA) TARTALOM Elülkopoltyúsok
NEGYEDIK OSZTÁLY: CSIGÁK (GASTROPODA)
FEJEZETEK
Elülkopoltyúsok MÁSODIK REND: Tüdőscsigák (Pulmonata) HARMADIK REND: Hátulkopoltyúsok (Opisthobranchia) NEGYEDIK REND: Tengeri pillangók (Pteropoda)
Amennyire mindennapinak és magától értetődőnek látszik a „csiga” fogalma, éppen olyan körülményes és nehéz magyarázatát adni különleges és az állatvilágban egészen egyedülálló szervezetének s a sajátságosan módosult szervezet keletkezésének. Nem kevésbbé nehéz rendszert teremteni alakjaik végtelen gazdagságában és sokféleségében. Hiszen ha csak felületesen tekintünk is végig a csigák osztályának a képviselőin, azoknak oly bősége tárul elénk, hogy gazdaságban csak a rovaroké mulja felül. De a csigák viszont sokkal változatosabbak, szemben a túlságosan is ugyanahhoz az alaptervhez szabott rovarokkal. Egyesek annyira módosultak, hogy a laikus bizonyára távolról sem sejtené bennük a csigát, hiszen jóformán semmiben sem hasonlítanak ahhoz az állathoz, amelyet a mindennapi élet tapasztalatai alapján megszokott mint jellegzetes csigát tekinteni. De ha az ilyen alakok rokonságát kutatjuk, mindig útbaigazít bennünket az úgynevezett biogenetikai alaptörvény, melynek a tanítása szerint bármennyire el is térjen valamely állat legközelebbi rokonaitól, fejlődése elárulja az atyafiságot, mivel annak az elején csak olyan, mint a többi társa, s így bármilyen kalandos álruhába öltözzék is valamely csiga, a fejlődése alapján csak le lehet róla vetni az álarcot.
A csigákat a megelőzően ismertetett fúrólábúaktól és kagylóktól első pillanatra is megkülönbözteti az a sajátságuk, hogy jól elhatárolódott fejük van, és ezért tudományos megjelöléssel Cephalophoráknak is szokták nevezni őket, ami magyarul fejhordozót jelent. Ebben a tekintetben tehát megegyeznek a lábasfejűekkel, de viszont azoktól is élesen elválasztja őket egy másik nagyon jellemző szervük, nevezetesen alul lapos talpban végződő lábuk, amelyről meg haslábúaknak is nevezik őket, a Gastropoda elnevezés ugyanis szóról-szóra ezt jelenti. A csiga testének tehát két nagyon fontos része a fej és a láb. Ezekhez járul harmadiknak a tulajdonképpeni törzs, az állatnak a fej mögött és a láb fölött helyet foglaló része. Ezt a testrészt köpenytájéknak is szokták nevezni, mert a hátoldalnak egy lemeze, a köpeny borítja, ez hozza létre a közismert csigaházat is. A csiga testének a harmadik része tehát a héj által takart része, melynek legnagyobb részét egy hátrafelé kipúposodó zacskó, a zsigerzacskó alkotja, benne az állat szervei igen jelentős részével, a zsigerekkel. Alább majd látni fogjuk, hogy mindezek a részek nagyon tekintélyes módosulásokon mehetnek át.
A csigatest egyik módosulását minden további nélkül megfigyelhetjük a mi legközönségesebb házas csigáinkon is, azt tudniillik, hogy ez a szervezet részaránytalanná vált azáltal, hogy a legutóbb említett része, tudniillik a zsigerzacskó spirálisan felcsavarodik. Ezt pedig megállapíthatjuk arról, hogy az azt fedő héj szintén spirálisan, közönségesen úgynevezett csigavonalban csavarodott. De a részaránytalanná válás nemcsak a zsigerzacskó és a héj felcsavarodásában nyilvánul meg, hanem abban is, hogy egyes, rendesen páros számban kialakuló szervek páratlanokká lesznek. A csiga hátoldalán, jóval a fej mögött, a héj legelülső része által takarva egy üreget találunk; ez az üreg nem azonos az imént említett zsigerzacskó üregével, hanem a felett, illetőleg előtt foglal helyet. Az üreg boltozatát a köpeny alkotja és azért köpenyüregnek szokták nevezni, de éppen olyan joggal nevezhető lélekzőüregnek is, mert a többek között abban foglalnak helyet a lélekzés szervei, a kopoltyúk, vagy éppen az üreg fala maga a lélekzőszerv. Az üreg kifelé vagy egy tág hasítékkal nyílik, vagy mint például a mi közönséges szárazföldi csigáinkon, egy könnyen megfigyelhető kerek lyukkal. Ebben az üregben több szerv foglal helyet, a köpenyszervek csoportja, nevezetesen a végbél, a kiválasztószervek (vesék), a már említett kopoltyúk és a szív. Ezek közül a kopoltyúk, a kiválasztószervek és részben a szív is páros szervek. Azonban a csigákban ezek a szervek párosságukat részben vagy egészen elveszítették azáltal, hogy az eredetileg páros szervekből csak az egyik maradt meg. Ámde ezekről a viszonyokról csak közelebbi vizsgálattal győződhetünk meg, annál kevésbbé


 Brehm: Az állatok világa / NEGYEDIK OSZTÁLY: CSIGÁK (GASTROPODA)
http://mek.oszk.hu/03400/03408/html/2900.html[2020. 10. 21. 17:25:15]
mondhatnánk valami biztosat arról, hogy mi okozta az eredetileg részarányos csigák szervezetének részaránytalanná válását. A tudósokat nagyon sokat foglalkoztatta ez a tudományos szempontból fölötte érdekes probléma és megmagyarázására állítottak is fel több, többé-kevésbbé szellemes hipotézist, de ennek a kérdésnek a feszegetése sokkal messzebb vezetne bennünket, semhogy ezen a helyen, nagyközönségnek szánt műben részletesebben foglalkozhatnánk vele, azért maradjunk egyelőre annál a szervnél, amelynek részaránytalan volta minden további nélkül felismerhető, tudniillik a héjnál.
A héj, mint azt már tudjuk, rendesen kalcit alakjában kikristályosodott szénsavas mészből áll, azonban szerves alapanyaga van, a konchin vagy konchyolin, de ez a héjnak csak kicsiny százalékát alkotja. Ezt az alapanyagot nagyon könnyen megkaphatjuk úgy, hogy a meszet valami hígított savval, pl. sósavval kioldjuk belőle. Arról már szóltunk föntebb a kagylók ismertetése során, hogy a héjat a köpeny választja ki. Fejlődését igen jól megfigyelhetjük tavasszal akármelyik közönséges szárazföldi csigánkon. Akkor láthatjuk, hogy a héj a nyílásánál növekszik, ahol legelőször egy puha hártya alakjában jelenik meg; ez a hártya a héj legkülső rétegének, az epidermisnek vagy periostrakumnak felel meg. A köpeny szélének egy barázdája választja ki akkor, amikor a csiga egész hosszában kinyúlik a házából. A színes szalagok, rajzok, foltok, ha egyáltalában vannak a héjon, szintén ebben alakulnak ki. A barázda mögött következő és vele szomszédos köpenyrész, tehát szintén egy gyűrűalakú zóna szolgáltatja azt a meszet, amely a héj legfontosabb részét, a tulajdonképpeni héjat, az ostrakumot alkotja. A mész egy fehérjeanyaghoz kötve válik ki a köpenyből, azonban kiválása után a két anyag elválik egymástól, a mész kikristályosodik finom tűk és lemezek alakjában, a fehérje ellenben az azokat összekötő szerves alapanyagot szolgáltatja. Mivel az állat közben kinyúlik a házából és ismét visszahúzódik abba, a tömeget kristályosodása közben a periostrakum felé nyomkodja és bizonyos fokig mintegy lehengerli. A mészkristályok rendkívül finom hálózattá szövődnek össze, amelyek különböző elemei keresztezik egymást, mégpedig elméletileg derékszög alatt, de a valóságban az elméleti követelménytől eltérően, megfelelően a periostrakum hajlott felületének. Ilyenképpen olyan képződmény jön létre, amelynek részei a gerinces állatok csontelemeihez hasonlatosan mint valami vasszerkezet tagjai kapcsolódnak egymáshoz s így mechanikai tekintetben valóban elsőrangú alkotás. Azonban a köpenynek nemcsak a széle választ el ilyen anyagokat, hanem annak egész felülete, vagyis a zsigerzacskó egész fala is, tehát az is termel mészalbuminátot, amely azután mészre és konchinra válik szét. Ez az anyag rétegesen egymásra halmozódik, alkotva a héj gyöngyházrétegét, amely éppen réteges szerkezeténél fogva megtöri és visszaveri a fényt, okozva ezzel a gyöngyházréteg jellemző színjátékát. E rétegnek a fejlettsége nemcsak a kagylókban különböző, hanem a csigákban is. Egyszer eléggé tekintélyes vastagságú, máskor ellenben nagyon vékony, szinte alig felismerhető. Általában véve az ősibb alakoknak van tekintélyesebb vastagságú ilyen rétege. Esetleg festékanyagok is rakódhatnak beléje, ezek azonban mindig egyenletesen oszlanak el s nem alkotnak foltokat vagy sávokat, mint pl. a periostrakumban lerakodó pigmentek, melyeket a köpeny szélének meghatározott részeiben lévő festékmirígyek választanak ki.
Mielőtt tovább mennénk, a kész héjnak bizonyos részleteivel is meg kell ismerkednünk, hogy a továbbiak könnyebben érthetők legyenek. A kész héj kisebb vagy nagyobb számú kanyarulatból vagy csavarulatból áll, melyek összege a tekercset alkotja. Ha több, különböző fajba tartozó állat házát vizsgáljuk meg, esetleg arról is meggyőződhetünk, hogy a kanyarulatok iránya nem mindig egyforma, mert azok egyszer jobb-, máskor pedig balfelé futnak. Hogy a kanyarodás irányát megállapíthassuk, vegyük a kezünkbe valamelyik nagyobb csiga, pl. a közönséges ehető csiga házát és fordítsuk úgy, hogy a csúcsa felénk nézzen, s ekkor látni fogjuk, hogy a kanyarulatok balról jobb felé haladnak, a kanyarulatok arra növekszenek, arra lesznek egyre tágabbakká, az ehető csiga háza tehát jobbra csavarodott. Kivételesen akadnak az ehető csigának ellenkezően csavart példányai is, de ezek rendellenesen alakult, beteges és csak ritkán található egyedek, melyeknek az általános képe annyira elüt a rendesen megszokottól, hogy annak is azonnal szemet szúrnak, aki ilyeneket még sohasem látott, s aki nem gondol rá, hogy ilyen csigák is élhetnek. Más fajok viszont szabályszerűen balra csavarodottak, ezeknek meg a jobbra csavarodott példányai tekintendők beteges alkotású egyedeknek. Hogy valamely csiga jobbra vagy balra csavarodott-e, azt gyakorlatilag nagyon egyszerűen úgy dönthetjük el, hogy a házat a nyílásával magunk felé fordítjuk, s ha ilyenkor a nyílás jobbkéz felé esik, akkor jobbra csavarodott az illető ház, ha ellenben balra, akkor balra csavarodott. A mi csigáink között a legtöbbször balra csavarodott pl. az alább majd bővebben ismertetendő Clausilia-félék háza. De általában véve annyit már itt is megjegyezhetjük, hogy a csigák nagy többsége jobbra csavarodott.
A csigák háza tulajdonképpen nem egyéb, mint egy hosszú, nagyon erősen megnyúlt, majdnem hengeralakú kúp, amely egy képzeletbeli tengely körül spirálisan, vagy helyesebben csigavonalban fel van csavarva. Kezdőrésze a


 Brehm: Az állatok világa / NEGYEDIK OSZTÁLY: CSIGÁK (GASTROPODA)
http://mek.oszk.hu/03400/03408/html/2900.html[2020. 10. 21. 17:25:15]
csúcs, míg a végét a kúp üregébe bevezető nyílás alkotja, amely tehát nem egyéb, mint a csigaház nyílása. A ház kanyarulatai az említett képzeletbeli tengelyben vagy érintkeznek egymással, vagy nem; az utóbbi esetben a ház tengelyében egy, a csúcsig érő üreg keletkezik, melynek a szabadba vezető nyílása az ú. n. köldök, míg máskor a kanyarulatok összenőnek ebben a tengelyben és akkor a ház oszlopát (columella) alkotják, illetőleg helyesebben úgy mondhatjuk, hogy az előbbi esetben is alakul ki oszlop, csakhogy annak a belseje üreges s ez az üreg egyszer nagyon tág lehet, máskor ellenben nagyon szűk, éppen csak észrevehető, és esetleg nem is ér egészen a csúcsig. A tengely nagyon fontos a csigák életében azért, mert a házukhoz csak egyetlenegy izom kapcsolja őket hozzá és ez az izom éppen az oszlopon van megerősítve, amiért oszlopizomnak is nevezzük. A héj a nyílás körül vagy egyszerű élben végződik, vagy pedig megvastagszik ott, sőt ki is türemlik és akkor a peremet alkotja, de megvastagodhatik valamivel az éle, illetőleg a pereme mögött is s akkor az ínynek nevezett duzzanatot alkotja. Sok csigafaj a házát fedővel (operculum) zárhatja el. Ez az operculum nem a héjnak a része, hanem attól teljesen független képződmény, amely az állat lábának a hátoldalán keletkezik, s mikor az behúzza magát a házába, mintegy maga után húzza a fedőjét is, mert a lába a házába legutóbb behúzódó része, tehát a rajta lévő fedő valóban olyan, mint a ház tulajdonosának visszahúzódása után általa bezárt ajtó. A fedő is majdnem olyan sokféle lehet, mint a ház maga. Leggyakrabban kerek lemezalakú, rajta egy spirális vonallal, mely úgy fut le, mintha a ház varratvonalát (l. alább!) az alapra vetítettük volna, csakhogy azzal ellentétes irányban halad.
A házat alkotó kanyarulatok egy vonalban rendesen összeolvadnak egymással. Ezt a vonalat varratnak nevezzük, de megeshetik az is, hogy bár a ház spirálisan csavarodott, azok nem érintkeznek egymással. Ilyen esetekben valóban pontosan lehet látni, hogy a ház egy nagyon hosszú kúpnak a felcsavarodásából jött létre.
A héjnak itt megismertetett alaprészeihez még mindenféle járulékos részek csatlakozhatnak. A csigák bőre rendkívül gazdag mindenféle mirigyekben, s mindenféle anyagok, az anyagcserének mindenféle hulladékanyagai jelenhetnek meg benne, mint mész, festékanyagok, nyálka, húgysavszemcsék, tehát olyan anyagok, amelyeket rendes körülmények között a vesék választanak ki. A mész rendkívül finom szemcsék alakjában külön sejteket tölthet meg, felhalmozódhatik a bőrben pálcikák alakjában, vagy mészmirigyek kiválaszthatják őket. Hasonlóképpen a festékanyagok és a húgysavszemcsék is lerakódhatnak a bőrben, vagy pedig mirigyek kiválaszthatják őket. Mindezek a folyamatok főképpen a köpeny szélében folynak le. A köpeny szegélyének a működése következtében alakulnak ki a héj mindenféle durvább szerkezetei és díszítményei. Így külön mirigyek mésznélküli konchinszőröket hozhatnak létre, amelyek a héj felületén bársonyszerű bevonatot alkothatnak. Létrejöhetnek mindenféle rácsos képződmények, a héj varratvonalát követő spirális vonalak, harántirányú kiemelkedések, bordák, csomók, tüskék, stb. A festéksejtek pedig mindenféle színű festékanyagokat választhatnak ki, amelyek foltok, csíkok, sávok alakjában helyezkedve el a héjnak nemcsak tetszetős, hanem jellemző rajzolatot is kölcsönöznek. Egyébként nem ritka az az eset sem, hogy ezek a rajzolatok az élő héjon kevésbbé látszanak, mert át nem látszó konchin, vagy pedig a köpenynek a héjra hajló nyujtványa eltakarja azt, mint pl. a gyakran nagyon szép rajzolatú porcelláncsigákét. Éppen azért a csigaház színének és rajzolatának nincs is az a fontos szerepe az állatnak a környezethez való alkalmazkodásában, mint azt pl. a rovarok esetében láthatjuk.
Nem ritkán előfordul az az eset is, hogy a szerkezet és a színezet a héj különböző részein eltolódik egymáshoz viszonyítva, úgyhogy az ember a héjról bizonyos fokig leolvashatja a csiga történetét, vagy utalást találhat rajta az őseire. Csúcsa alakja, skulptúrája és csavarodásának az iránya szerint egészen más lehet, mint a héj többi részeié. Az ilyen csúcs tehát rendesen élesen elhatárolódik a héj többi részétől, s mint ú. n. embrionális héj még a pete belsejében keletkezik.
Miután a csigák már befejezték rendes növekedésüket, a köpeny szélének a sejtjei még nem fejezték be kiválasztó tevékenységüket. Azok tehát újabb képződményeket hoznak létre. Ha a köpeny széle egyenletesen fejlődött ki, akkor a nyílás széle egyszerűen megvastagszik és kiduzzad. Ha azonban a köpenyszél valamelyest egyenetlenül alakult ki, akkor a nyílás szélén mindenféle nyujtványok keletkeznek, amelyek befelé irányulnak és a nyílást többé-kevésbbé megszűkíthetik, vagy pedig a nyílás szélének a külső oldalán nőnek ki mindenféle szárny- és ujjalakú nyujtványok vagy tüskék.
A legkevésbbé világos a tüskéknek a keletkezése akkor, amikor a héj egész felületén alakulnak ki ilyenek, egymástól és a szájnyílástól szabályos távolságokban. Rendesen harántbordákon ülnek, melyek egy-egy korábbi szájperemnek felelnek meg. Különösen feltűnők és jólfejlettek ezek a tüskék a Murex nemzetség fajain. Ezeken nyilvánvalóan megállapítható, hogy a héj növekedése nem egyenletes, hanem bizonyos szakaszokban megy végbe,


 Brehm: Az állatok világa / NEGYEDIK OSZTÁLY: CSIGÁK (GASTROPODA)
http://mek.oszk.hu/03400/03408/html/2900.html[2020. 10. 21. 17:25:15]
időközönként megáll és akkor tüskékkel körülvett ideiglenes nyílása alakul ki, azután ismét tovább növekszik. Hogy ezeknek a periódusoknak mi az oka, és mekkora a tartama, azt még egyáltalában nem tudjuk. Az teljesen valószínűtlen, hogy egy-egy évig tartanának és hogy ezek a tüskeharántsorok mintegy évgyűrűk volnának. A periódusok nyilvánvalóan sokkal rövidebbek.
De ezeken a tüskéken még egyéb sajátságokat is figyelhetünk meg. A tüskék mind a fiatal, mind a kinőtt példányok nyílásának a külső szegélyén egymástól meglehetősen egyenlő távolságokban vannak elhelyezve. Azonban a tekercs kanyarulatai olyan alkotásúak, hogy amint újabb kanyarulat fejlődik ki, az a megelőzőt félig eltakarja s csak felét hagyja szabadon. Természetes dolog, hogy a kanyarulat alsó oldalán lévő tüskék akadályai az új kanyarulat kialakulásának. A köpeny szegélye azonban feloldja és felszívja őket és így távolítja el az útból. Ebben az esetben tehát azzal a fölötte érdekes jelenséggel találkozunk, hogy ugyanaz a köpenyszél, mely szakadatlanul választ ki meszet, azt is meg tudja tenni, hogy a már egyszer kiválasztottat ismét felszívja.
Ez a csodálatos tehetség további érdekes megfigyeléseknek a forrása. Ha kettéfűrészeljük például valamely porcellán- vagy kúpos csiga házát, meglepő különbséget fogunk találni a héj egyes részeinek a vastagságában. Mert a felület felé eső valamennyi része feltűnően vastag és erős, esetleg több milliméternyi, ellenben minden belső papirosvékonyságú. És ez így van mind a fiatal, mind a kinőtt példányok esetében. Ebből minden további nélkül világos, hogy mivel a föntebb mondottak értelmében a felnőtt csiga házának a belső részei a fiatal héjnak valamikor majdnem kivétel nélkül a felületét alkották, azok a belső héjrészek utólagosan vékonyodtak meg. A köpeny felülete tehát ebben az esetben is feloldotta és felszívta a héj anyagának egy részét. Ez pedig rendkívül gazdaságos eljárás az állat részéről, mert hiszen azt jelenti, hogy a mésszel nagy fokban takarékoskodni tud: elszállítja onnan, ahol nincsen rá szükség és lerakja ott, ahol a héj megerősítése céljából szükség van rá, nevezetesen a héj külső oldalára.
Némely csiga esetében ez a takarékosság még sokkal tovább megy, tudniillik egyes héjrészletek teljes eltüntetéséig. A héjnak ez az eltűnése egyes esetekben közvetlenül megfigyelhető, mint például a maláji szigeteken honos, a Parmarionok csoportjába tartozó félmeztelen csigákon. Ezeknek a csigáknak a héja kezdetben szabad, a köpeny nem fedi azt, a napnak ki van téve, szerkezete és vastagsága megfelel a normálisnak. Azonban a köpeny későbben fokozatosan ránő, azért eltűnik belőle a mész, de a konchinalap egyelőre még megmarad, legalább is csak fokozatosan válik vékonyabbá a szélein. Az állat tehát a meszet könnyebben nélkülözi, mint annak szerves anyag alkotta alapját.
A feloldott mész raktározó helye a középbélmirígy vagy máj lehet, amelyben rendesen mészsejtek is vannak. Más esetekben a vérben van oldva, alkalmasint foszforsavas mész alakjában.
Vessünk még egy futó pillantást a héj alakváltozatosságára! Ez a változatosság meglepően nagy. És a héj alakja nem ritkán szoros kapcsolatban van az állat tartózkodási helyével. A csészecsigák (Patella) háza lapos, csészealakú s ezek a renyhe állatok nagy, széles lábukkal rendesen az alzatra tapadva élnek, majdnem teljes mozdulatlanságban. Más fajok háza magas, tornyos, az ilyen fajok rendesen merőleges sziklafalakon élnek, a vizekben és a szárazon egyaránt. E két szélsőség között vannak a gömbded vagy alacsony kúpos házak; az ilyen házú állatok mindenféle életkörülmények között előfordulhatnak. Hogy a legvastagabb héjú állatok a tengerben élnek, azt természetesnek kell találnunk, hiszen a tömör héj nagy terhet jelent az állatra nézve, s azt a vízben, ahol a teher hordozását részben a víz vette át, sokkal könnyebben hordozhatja. S azt is könnyen meg lehet érteni, hogy a melegebb tengerekben találjuk a legtömörebb héjú fajokat, egyszerűen azért, mert a nagyobb melegben a mész kiválasztása sokkal könnyebben megy. És a szárazföldön szintén hasonló kapcsolatot találunk a hőfok és a mészkiválasztás között, hiszen azt látjuk, hogy a sivatagok csigáinak van aránylag a legvastagabb héjuk, viszont minél nyirkosabb a tartózkodási helyük, annál vékonyabb és gyengédebb a héjuk. Némely csiga szájnyílását körülvevő hosszú nyúlványoknak mechanikai jelentősége van, azok ugyanis arra való eszközök, hogy segítségükkel az áramok és a hullámtörés által ide-oda dobált állatok az egyensúlyt meg tudják tartani és szájnyílásukkal a fenék felé tudjanak fordulni.
A csigák az egyetlen puhatestűek, amelyek a szárazföldet is meghódították, és pedig meghódították annak valamennyi lakható részét a jégárak tájától egészen a tropikus sivatagokig, de birtokukban tartották a tengert is, annak hullámokjárta parti tájaitól le egészen az öröksötét nagy mélységekig. Nem csodálkozhatunk tehát, hogy ezen a végtelenül nagy, a lehető legkülönbözőbb létfeltételeket nyujtó területen az alakoknak olyan sokfélesége formálódott ki, hogy azt minden részletében ismerni túlhaladja az egyes ember tehetségét, mert hogy velük minden


 Brehm: Az állatok világa / NEGYEDIK OSZTÁLY: CSIGÁK (GASTROPODA)
http://mek.oszk.hu/03400/03408/html/2900.html[2020. 10. 21. 17:25:15]
részletben megismerkedhessünk, ahhoz rövid az egyén élete. Nincsen az állatvilágnak még egy olyan csoportja, mely versenyezhetne velük általános elterjedtség tekintetében, mert a szárazon és mindenféle vízben egyaránt szintén előforduló rákfélék a szárazföldön mégis erősen háttérbe szorulnak.
És ha csupán a héjukat tekintjük, az is nem csupán rengeteg tanulságnak, hanem egyszersmind esztétikai gyönyörűségnek is a forrása, hiszen a csigaházak között igazán nem ritkák a természet remekei. Így csak természetes, hogy a szép csigagyüjtemény nagyon sok embernek nyujtott azok tudományos tanulmányozásán kívül kedves szórakozást is, és megérthetjük talán azt is, hogy voltak idők, amikor egy-egy ritka és kiválóan szép csigaházért igen tekintélyes összegeket fizettek. S ezek az idők nem is voltak olyan régen, hiszen alig 70–80 éve, hogy a gyüjtőszenvedély a tetőpontján volt. Különösen egyes Voluta-, Conus- és Cypraea-félékért fizettek szép árakat. Így a Stevens-féle árverési csarnokban, Londonban 1854 július 21-én a Conus cedo-nulli egy példányát 9 font 10 shillingre, egy másikat pedig 16 fontra vertek fel, a C. omaicust 16 guineára, a C. victort 10 fontra s egy C. gloria-marist a legnagyobb összegre, amelyet valaha is adtak csigaházért, t. i. 43 font 1 shillingre. 1859 december 14-én egy másik árverésen két Conus omaicus 15, illetve 22 fonton kelt el és egy C. gloria-maris 34-en. 1865 áprilisában Conus-fajokért egészen rendkívüli árakat adtak, hat példány kelt el, darabonként 20 fontjával, a Conus cedo-nulli 18 és 22, a C. omaicus 12 font, a C. malaccanus 10 guinea, a C. cervus 19 és a C. gloria-maris 42 fonton ment át új tulajdonos birtokába. 1866 május 9-én a Cypraea broderipii 13, a C. princeps 40 és a C. guttata 42 fonton cserélt gazdát. A Voluta-félékért ilyen árakat nem fizettek ugyan sohasem, de azért jó áron vették azokat is, adva egy-egy példányért 15-16 fontot is. Egy hölgy egy Pleurotomaria-faj (quoyana) egy példányát 1873-ban 25 guineán szerezte meg, e ritka csigák egy másik fajának (adansoniana) egy rendkívüli nagyságú és szépségű példányáért pedig nem kevesebb, mint 100 fontot kértek.
De a csigaházaknak bizonyos művelődéstörténeti jelentőségük is van. Pénz gyanánt több fajukat használták különböző vad népek a földnek majdnem valamennyi pontján. Ilyen célra a leggyakrabban használták a kaurit, a Cypraea moneta L. nevű fajt. Erről majd a faj ismertetése során lesz szó, itt röviden csak néhány más, helyenként szintén pénz gyanánt használt csigáról emlékezünk meg. A Nerita politának egy szalagos alakját ilyenként használják a Csendes-óceán déli részének egyes szigetein. A Kínába bevitt szandálfa legnagyobb része az ÚjHebridákról származik s azt a bennszülöttektől az Ovulum angulosum héjaiért cserélik be, amelyet ott különösen nagyra becsülnek mint ékszert. Néha, mint pl. a Duke of York szigetcsoporton, a csigaházpénzt csak bizonyos üzletek lebonyolítására használják, ott pl. csak a megvett sertés árát fizetik ki ezzel. Kalifornia indiánjainak nagyon gyakran használt pénze volt az Olivella biplicata, másutt pl. a Haliotisok (fülcsigák vagy tengeri fülek) darabjai. Egészen sajátságos formája volt a pénznek, sőt jóval több ennél az Észak-Amerika keleti partjai mentén élő indiántörzseknél a „wampum”. A wampum tulajdonképpen nem egyéb, mint hosszúkás, hengeres, mintegy negyedhüvelyk hosszú és félolyan vastag gyöngysor. A gyöngyök egy része fehér, a másik pedig piros volt s a Venus mercenaria nevű kagyló teknőiből készültek. Ezt a wampumot főképpen pénz gyanánt használták, de volt egy másik fajta wampum is, amelyet a Busycon carica és B. perversum nevű csigák héjából készítettek. Ezeket különböző módon színezve, különböző alakú, elrendezésű, díszítésű öveket készítettek belőlük s az indiánok ezeket az írásbeli megörökítés egyik sajátságos formája gyanánt használták, mert ezekkel nemcsak események emlékét rögzítették meg, nemcsak híreket küldtek egymásnak, hanem még szerződéses megállapodásokat is ilyeneken örökítettek meg. Ilyen wampumon van megörökítve pl. az a szerződés is, amelyben a leni-lenapok 1682ben Penn Vilmos javára lemondtak a mai Pennsylvániáról.
Sokat lehetne beszélni arról, hogy a különböző vad népek mennyi csigafajnak a házát használják fel egyes használati tárgyaknak és dísznek, mint karpereceknek, nyakláncoknak és más efféléknek, azonban ez már inkább a néprajz körébe tartozik.
Már említettük, hogy a test lágy részeit a héjhoz egy izom erősíti hozzá, amely másrészt az oszlopon tapad meg. Ez az izom az oszlopizom. Az izom a tapadás helyétől mintegy szétsugárzik a test különböző részei felé, s rendesen egy-egy különösen erős izomnyaláb halad a fej és a láb felé. A szárazföldi tüdőscsigák fejébe bocsátott izomnyaláb több kisebb ágra tagolódik szét, hogy azok a bélcsatorna elülső részét és a tapogatókat külön-külön visszahúzhassák és betűrhessék. Ha az oszlop, ami szintén megtörténhetik, utólagosan felszívódik, akkor a visszahúzóizom gyökere, gyakran szintén több ágra bomolva fel, a héjnak más részein tapad meg, másrészt pedig egyes esetekben a köpenynek bizonyos részeihez tapad és egészen sajátságos, pl. patkóalakú képződménnyé lesz, mint amilyen pl. a csészecsigák visszahúzóizma.


 Brehm: Az állatok világa / NEGYEDIK OSZTÁLY: CSIGÁK (GASTROPODA)
http://mek.oszk.hu/03400/03408/html/2900.html[2020. 10. 21. 17:25:15]
A test hasoldalát, mint láttuk, a láb foglalja el. A láb alakja, szerkezete és működése különböző lehet egyes esetenként, azonban a leggyakrabban mégis széles, nagyon izmos szerv, amely alul lapos talpban végződik. Az állat ezzel a szervével rendesen egyszerűen tovasiklik az alzaton a nélkül, hogy körvonalai valamelyest megváltoznának, avagy valamely része felemelkednék az alzatról. Ez a láb egészen sajátságos mozgásszerv, amelynek a működését csak a legutóbbi időkben sikerült megmagyaráznia a nagyszebeni Kimakowicz Mórnak s amelynek az ismeretéhez fontos adatokkal járult Rotarides Mihály. A legjobban fejlett ilyen mászólába van a szárazföldi tüdőscsigáknak. Ha valamelyik ilyen csigát, például az ehető csigát vagy akármelyik házatlan csigát üveglapra helyezzük és azon át figyeljük meg a mászását, azt fogjuk látni, hogy a lábán sötétebb harántszalagok jelennek meg, amelyek hátulról előre szaladnak egészen szabályos ütemben, mert amint az egyik sáv eltűnik a láb elülső végén, azonnal másik jelenik meg helyette a láb ellentétes végén. Ilyenképpen a lábon mintegy szabályos hullámok futnak végig, olyanformán, mint mikor a gyenge fuvallat szabályosan ringatja a fejét már kihányt rozsvetést. A folyamat éppen olyan szabályossággal folyik le, mint például a szívnek a verése, azzal a különbséggel, hogy a csigának hatalmában van a hullámok játékát akkor beszüntetni s akkor kezdeni, amikor akarja. Amint megáll, megáll a hullámok játéka is, amint megindul, újra kezdődik a játék is. Amíg a hullámzás tart, addig az állat előre mozog, hátrafelé mozogni egyáltalában nem tud, s nem tud oldalra kitérni sem.
A test felülete majdnem mindig lágy, és mivel véredények nagyon gazdagon behálózzák, azért alkalmas arra is, hogy rajta keresztül gázcsere folyhasson le, egyszóval alkalmas lélekzőszervnek. És sok csiga valóban egyszerűen a bőrén keresztül lélekzik. A lélekzőfelületet a bőrnek mindenféle kinövései és lemezei még tetemesen megnövelhetik, s különösen a köpeny szélén, a fejen és a láb hosszában, a talp fölött alakulhatnak ki ilyen lemezek; a láb fölött kialakuló lemez az ú. n. epipodium, erről alább még lesz szó. Azonban azokban az esetekben, amelyekben a test hasoldalán széles, a talajra ráfekvő láb alakul ki, a hátoldal túlnyomó részét pedig a héj eltakarja s így ezek a részek már nem vehetnek részt a lélekzésben, elkerülhetetlenné válik külön lélekzőszervek kialakulása, annál is inkább, mert az állat testének a megnövekedésével a test felülete aránylag kisebb lesz, és így a viszonyok a gázcsere lefolyása tekintetében nagyon kedvezőtlenül tolódnak el. Ezek a külön lélekzőszervek a köpeny alatt, tehát a köpenyüregben, a végbélnyílás és a vesék nyílásai közelében alakulnak ki. Lélekzőszervekül eredetileg lemezekből felépített kopoltyúk szolgálnak, ilyenekkel lélekzenek t. i. az ősibb vízi csigák, de ezek el is tűnhetnek és helyettük másféle bőrfüggelékek szolgálnak a vízben való lélekzésre; a szárazföldi csigák kopoltyúkkal természetesen nem tudnak lélekzeni, ezeknek a lélekzőszerveiül a köpenyüreg fala szolgál, amelyet ebből a célból nagyon gazdag véredényhálózat jár át, míg a kopoltyúk természetesen eltűnnek belőle. A szárazföldi lélekzés céljaira ilyenképpen átalakult köpenyüreget tüdőnek nevezzük, s az így lélekző csigákat tüdőscsigáknak hívjuk. De azért nem valamennyi vízben élő csiga lélekzik kopoltyúkkal, mert vannak közöttük tüdővel lélekzők is, amilyenek jórészt a mi vízi csigáink is. Ezeknek éppen azért lélekzetvétel céljából időnként fel kell emelkedniök a víz színére. Ez a körülmény a laikust első pillanatra meglepheti, pedig semmi különös sincsen benne, hiszen ez a tény nagyon egyszerűen magyarázható azzal, hogy a vízi tüdőscsigák szárazföldieknek az utódai, amelyek tehát a szárazföldről húzódtak vissza a vízbe, abba az elembe, amelyben még távolabbi őseik is éltek, így tehát tulajdonképpen csak visszatértek ősi otthonukba, ámde a közbeeső szárazföldi életük során elveszített kopoltyúikat már nem tudták visszaszerezni s így lettek nem kopoltyús, hanem tüdős vízi csigák.
A kopoltyúk nagyon szoros kapcsolatban vannak a szívvel, ez tehát szintén a köpenyüregben foglal helyet. A szoros kapcsolatot az bizonyítja, hogy abban az esetben amikor az állatnak két kopoltyúja van, akkor egyszersmind két szívpitvara is van, ha ellenben az egyik kopoltyú eltűnik – és a legtöbb kopoltyúval lélekző csigának csak egy kopoltyúja van – akkor eltűnik vele együtt az egyik szívpitvar is. Szívkamrája mindig csak egy van az állatnak. A szívnek és a lélekzőszerveknek kölcsönös kapcsolata különösen fontos azért is, mert azt rendszertani beosztás alapjául szokták felhasználni. Ugyanis a tüdőscsigák és az
HARMADIK OSZTÁLY: ÁSÓLÁBÚAK
(SCAPHOPODA) TARTALOM Elülkopoltyúsok


 Brehm: Az állatok világa / ÖTÖDIK OSZTÁLY: ŐSPUHATESTŰEK (AMPHINEURA)
http://mek.oszk.hu/03400/03408/html/2920.html[2020. 10. 21. 17:25:27]
MÁSODIK ALREND: Csupasz tengeri pillangók
(Gymnosomata) TARTALOM ELSŐ REND: Féregcsigák (Aplacophora)
ÖTÖDIK OSZTÁLY: ŐSPUHATESTŰEK (AMPHINEURA)
FEJEZETEK
ELSŐ REND: Féregcsigák (Aplacophora) MÁSODIK REND: Bogárcsigák (Placophora)
Az őspuhatestűek tudományos elnevezése arra vonatkozik, hogy idegrendszerük elemei nem központosultak a test elülső részében a garat körül, hanem annak központi részét egy, a garat fölött átnyúló és az agyducnak megfelelő idegpánt, valamint az ebből kiinduló és a test két oldalán annak leghátulsó részéig elnyúló két idegfonatpár alkotja. Az egyik pár mélyebben fut le a lábban, ez a többi puhatestű lábducainak felel meg, a másik viszont ennél jóval magasabban, és ez körülbelül egyenlő értékű a csigák pleuroviscerális connectivumával és az abban elhelyezett dúcokkal. Az egyoldali idegfonatokat harántnyújtványok kötik össze egymással, s ilyenek kötik össze a lábfonatpár két tagját is.
Testük a legegyszerűbb esetben hengeralakú; az ilyen fajok élénken emlékeztetnek valami féregre, pl. valami rövid földigilisztára. De gyakrabban azt tapasztalhatjuk, hogy a test a hasoldalon lapossá vált és itt mászásra való láb alakult ki rajta, amelyet a test többi részétől egy mély barázda, a köpenybarázda választ el. Testük vagy egészen csupasz, vagy pedig hátoldalukat nyolc, pikkelyszerűen egymás mögé sorakozó lemez borítja. Mivel így hátpajzsukat egymáshoz mozgathatóan illő mészlemezek alkotják, azért az állat a hasoldal felé be tud hajlani, sőt gömbölyödni, olyanféleképpen, mint pl. a pinceászka; erről a felületes hasonlóságról ezeket az állatokat bogárcsigáknak is szokták nevezni. Valamennyien tengeri állatok, s részben annak a fenekén, részben pedig a hullámtörés övében a nem sok vizet zavaró lények közé tartoznak. Az osztályt az alábbi két rendre osztjuk fel.
MÁSODIK ALREND: Csupasz tengeri pillangók
(Gymnosomata) TARTALOM ELSŐ REND: Féregcsigák (Aplacophora)


 Brehm: Az állatok világa / MÁSODIK REND: Bogárcsigák (Placophora)
http://mek.oszk.hu/03400/03408/html/2924.html[2020. 10. 21. 17:25:38]
ELSŐ REND: Féregcsigák (Aplacophora) TARTALOM TÜSKÉSBŐRŰEK (Echinodermata)
MÁSODIK REND: Bogárcsigák (Placophora)
A bogárcsigák hátoldalát megnyúlt héj borítja, amelyet 8, egymás mögött sorakozó lemez alkot; ezek a lemezek az állat testét látszólag ízeltté teszik, magyar nevük, amely egyébként csak egyszerű fordítása a német népszerűsítő irodalomban használt névnek, erre a felületes hasonlóságra utal, amint arról egyébként már volt szó. Ez a hátpajzs általábanvéve megnyúlt tojás- vagy inkább elipszisalakú, felül domború. A hasoldal viszont lapított és azon két, egy barázdával egymástól élesen elválasztott rész különböztethető meg; elül van a körvonalai szerint a félköralakú fej, hátul az izmos láb. A fej közepén látható a szájnyílás, hátul, a láb vége fölött a végbélnyílás. A lábat a törzstől elhatároló és köpenyüregnek tekinthető hosszanti barázdában sorakoznak a szám szerint nagyon változó kopoltyúk, többnyire egy-egy sort alkotva a test két oldalán; a test hátulsó részén, szintén a köpenybarázdában foglalnak helyet egymástól elválasztottan az ivar- és vesenyílások.
Nagyságuk igen tekintélyes határok közt változik, mert míg a legkisebbek alig nagyobbak 1 cm-nél, mások megnőnek ökölnagyságúra is, s egyesek 1, sőt több kilogramnyi súlyt is elérhetnek.
Mielőtt a több tekintetben változékony külső sajátságok ismertetésére térnénk át, egy rövid pillantást kell vetnünk ez állatok belső szerkezetére is. Idegrendszerük lényegileg ugyanolyan szerkezetű, mint a féregcsigáké. Szájnyílásuk terjedelmes garatüregbe vezet, benne szilárd radulával, amely hosszú, esetleg a test harmadnyi hosszát is elérő, hengeres radulahüvelyben keletkezik. Minden egyes sorban 17 fogat találunk, közülük a középső a leggyengébben fejlett. Bélcsatornájuk erősen megnyult, többszörösen csavarodott, s vele nagy emésztőmirigy, „máj” függ össze. Véredényrendszerük, megfelelően a test erős izomzatának és a kopoltyúk hosszú sorainak, eléggé bonyolult összetételű. A szív felül a középvonalban fekszik, a legutolsó pajzspikkely alatt; megnyúlt kamrából s az annak kétoldalán elhelyezkedő egy vagy több pár pitvarból áll. A szívburok nem függ össze az ivarmirigyekkel, ez utóbbiak pedig nem függenek össze a vesékkel, de a vesék, mint a Molluscákban általában, egy-egy járat közvetítésével összeköttetésben állanak a szívburokkal. A hasonlóképpen a test középvonalában elhelyezkedő ivarmirigyből jobbra és balra egy-egy nagyon egyszerű kivezető járat vezet ki.
És most térjünk ismét vissza az állat külsejéhez. Láttuk, hogy a hátoldalukat 8 lemez borítja, de nem borítják a tulajdonképpeni köpenynek megfelelő részt, amely az állat testének mintegy külső peremét alkotja. Ezt az övnek nevezett részt, amely egyébként szorosan a héjhoz csatlakozik, pikkely- vagy tövisalakú mészképződmények fedik. Az egyes héjlemezeket izmok kapcsolják egymáshoz, melyeknek megtapadására a lemezek elülső végén külön nyúlványok alakulnak ki (ú. n. apophysisek). Minden lemez két egymás fölött elhelyezkedő rétegből áll. A külső réteget tegmentumnak, a belsőt pedig articulamentumnak nevezzük. Az élő állaton csak az előbbi látható, az utóbbi ellenben teljesen el van fedve. Az articulamentumok anyaga tömör, egészen meszes, a tegmentum anyaga ellenben hajlékony, rugalmas konchin, tehát az az anyag, amely mint már láttuk, a puhatestűek héjának szerves alapanyagát alkotja. A két réteg között egy lágy szövetréteg foglal helyet, amely a köpeny nyujtványa és azzal össze is függ. A tegmentumot csövecskék törik át, a szövet anyaga behatol ezekbe a csövekbe is s ott különböző érzékszervek alakulnak ki bennük. A többi puhatestű állat héjának ez az articulamentum felel meg, míg a tegmentumnak megfelelő rész azok héján nincsen.
Egyes alakok, mint pl. a Cryptochiton Gray héjából nem látható semmi sem, mert a köpeny föléje hajol és összenő fölötte. A Cryptoplax Blv. (Chitonellus Lam.) héjlemezei külsőleg még láthatók ugyan, azonban megkisebbedtek és keskenyebbekké lettek, úgyhogy részben már nem is érintkeznek egymással. Ezzel kapcsolatban az egész állat is nagyon karcsúvá, majdnem féregszerűvé lesz. De a legfeltűnőbb, hogy az állat lába is nagyon keskennyé válik, nem széles, húsos mászólemez többé, hanem nagyon közeledik egyes féregcsigák hasoldali barázdájában kialakult finom redőhöz.
A bogárcsigák érzékszervei általábanvéve eléggé gyengén fejlettek. Fejükön hiába keresünk szemeket, és nincsenek statocystáik sem, viszont a kopoltyúik táján olyan idegekkel kapcsolatos kiemelkedések találhatók, amelyek nyilvánvalóan a víz sajátságairól értesítik az állatot. És végül vannak nagyon jellemző érzékszerveik a hátoldalukon is. Láttuk már, hogy a tegmentumot csövek törik át, s hogy ezekbe a csövekbe behatolnak az alattuk lévő szövetek nyújtványai is és azok végén szabadon végződnek. Minden egyes ilyen szövetfonalat egy-egy


 Brehm: Az állatok világa / MÁSODIK REND: Bogárcsigák (Placophora)
http://mek.oszk.hu/03400/03408/html/2924.html[2020. 10. 21. 17:25:38]
konchinból álló sapka fed, mely pontosan beleillik a tegmentum nyílásába, a nagyobb nyílások végén tehát nagyobb, a kisebbekén kisebb ilyen sapkát találunk. Általában felteszik, hogy ezek a szervek a víznyomás különbségeinek a megérzésére valók. De a fedősapka sok esetben átlátszóvá lesz és lencsealakúan megvastagszik, s ezzel a szóban levő szervek látószervekké lesznek, ú. n. héjszemekké, hátul megfelelő fényfelfogó berendezésekkel. S a legcsodálatosabb az, hogy amint a héj nő, a szélén ilyen szemek állandóan keletkeznek, számuk tehát az állat élete végéig gyarapodhatik. Számuk rendkívül megnövekedhetik, Moseley szerint pl. az egyik fajnak mintegy 11.000 ilyen szeme lehet.
Színük rendesen okkersárga vagy barnatónusú, de a szivárvány összes színeiben mutatkoznak rajtuk különböző rajzolatok és foltok is. Nápolyban a piros Chiton rubicundus Costat alig lehet megkülönböztetni azoktól a piros korállféléktől, amelyeken 50–60 m mélységben él.
Lényegileg a fenéken élő állatok, amelyek előfordulnak valamennyi rendes sótartalmú tengerben, és valamennyi mélységben, a partok tájától kezdve le 4000 és még több méterig. A kevés mélytengeri faj egyúttal a legősibb szerkezetű is, azok tehát nyilvánvalóan a legközelebb állanak a már a paleozói rétegekből ismert ősökhöz. A legjobban fejlett alakokat viszont a hullámtörés színtájában találjuk, ami könnyen érthető, mert hiszen itt kell kifejlődni a köpenyüknek és a héjuknak legjobban, hogy védekezhessenek a hullámok csapkodása ellen, és itt kell a legjobban kifejlődnie a szívólábuknak is, hogy minél erősebben a part szikláihoz tudják kötni magukat és így védekezni az elsodródás ellen.
A Cryptoplax-félék zátonyépítő korallokon élnek, illetőleg a zátonyok hasadékaiban, a többiek ellenben, tehát a nagy többség köveken tapad meg, és sohasem szerves tárgyakon. Minél jobban tombol a hullámverés, annál erősebben odaszivják magukat. Ha erőszakkal mégis leszakítjuk őket, akkor begömbölyödnek, hogy azután csak lassan egyenesedjenek ki ismét. Blainville beszéli, hogy egy állatnak ehhez 7–8 napra volt szüksége. Bármilyen renyhének lássék is a legtöbbjük, mégis vannak egyesek, amelyek eléggé élénken mozognak előre. Fischer megfigyelte, hogy a Chiton fulvus Wood egy példánya nagy gyorsasággal felmászott egy horgony láncára. Lehetséges, hogy sokkal gyakrabban mozognak ilyen élénken, mintsem gondolnók, mert éjjeli állatoknak látszanak. Mivel sok faj a vízszín tájékán él, a levegőre jutást is baj nélkül elviseli. Sőt úgy látszik, hogy még levegőt is vesznek fel a kopoltyúüregükbe, legalább is Blainville szerint megfigyelhető, hogy erős ingerre víz és levegő távozik el belőle. Ezzel megegyezik Hedley adata is, amely szerint egy ausztráliai Chiton a dagály felső vonalánál él, ahol víz csak alkalmilag jut fel hozzá.
Táplálékukat mindenesetre a sziklákat bevonó szervezetek alkotják. Hogy több növényt esznek-e, mint állatot, kérdéses; az irodalom adatai szerint növényevőknek kellene lenniök, mert belükben gyakran kovamoszatokat találnak, Middendorf pedig a Bering-tengerben élő Cryptochiton stelleri Midd. belében még hüvelyk hosszúságú algafonalakat is talált. Azonban ezekből a megfigyelésekből nem lehet minden további nélkül az állatok táplálkozására következtetni, mert hiszen a kovaváz és a moszatok cellulózeja sokkal tovább ellenáll az emésztőnedveknek, mint az állati eredetű táplálék. Egyes fajokat mindig csak bizonyos kagylókon lehet találni, mint pl. az Ischnochiton exiguus Sow.-t gyöngykagylókon; hogy azonban milyen természetű a két állat kapcsolata, erről nem tudunk semmit sem.
Miként látszik, valamennyien váltivarúak. Tekintettel ivarszerveik említett egyszerűségére, párzás nem lehetséges, hanem mindkét ivar a vízbe üríti ki termékeit és azok a vízben egyesülnek egymással. A petéket a nőstény vagy kisebb csomókban, vagy igen tekintélyes nagyságúakban, esetleg 1000 darabot is tartalmazókban, kövekre erősíti, és pedig az európai fajokéi, amennyire ismeretes, tavasszal vagy nyár elején. Egyes fajok ivadékgondozók, amennyiben az anya a petéket köpenyüregében tartja s ebben az esetben a fiatalok a peteburkot a fejlődésnek előbbre haladott stádiumában hagyják el.
Valami sok ellenségük nem lehet a bogárcsigáknak, már csak erős védőpajzsuk miatt sem. Egyes fajokat itt-ott esznek is. Egyik fajuk, Guilding szerint, mérges.
ELSŐ REND: Féregcsigák (Aplacophora) TARTALOM TÜSKÉSBŐRŰEK (Echinodermata)


 Brehm: Az állatok világa / ELSŐ ALTÖRZS: Nyeles tüskésbőrűek (Pelmatozoa)
http://mek.oszk.hu/03400/03408/html/2926.html[2020. 10. 21. 17:25:50]
TÜSKÉSBŐRŰEK (Echinodermata) TARTALOM ELSŐ osztály: Tengeri liliomok (Crinoidea)
ELSŐ ALTÖRZS: Nyeles tüskésbőrűek (Pelmatozoa)
FEJEZETEK
ELSŐ osztály: Tengeri liliomok (Crinoidea)
A nyeles tüskésbőrűek a mult állatai. Az élet őskorában nagyon virágzó állatcsoport voltak, de napjainkig csak egyik osztályuk kevés tagja maradt meg. Az a körülmény, hogy mészvázuk nagyon erősen fejlett, valamint hogy a tenger fenekén éltek, valósággal predesztinálta őket arra, hogy kövületek alakjában megmaradjanak. A megmaradásra alkalmas váz alkata fontos olyan vonásokat őrzött meg, melyek alapján lágy részeik részleteibe is be tudunk pillantani, s így annak a tekintetében sem vagyunk a sötétben való tapogatásra kényszerítve. Így egészen szilárd alapon járunk, mikor a kihaltakat be akarjuk sorolni a tengerek fenekén ma is élő fajok mellé. Gömbded, bimbóalakú állatok voltak, sőt egészen laposak is akadtak közöttük (Cystoidea, Blastoidea), amelyek a kambrium tengereiben jelennek meg, de a kőszénkorszakban már ismét eltűnnek. Testüket többé-kevésbbé szabályos, sokszögletes mészlemezek páncélja borította s rövidebb vagy hosszabb nyélen ült, sőt egy részük nyél nélkül, a szájellenes oldalánál volt odanőve a tenger fenekéhez. Felfelé irányúló szájnyílásukból rendesen öt barázda sugárzik ki, az „ambulakrális barázdák”, melyek ez állatok legprimitívebbjein, az Edrioasteridákon, egy darabig egyszerűen még a többnyire egészen szabálytalan alakú mészlemezekkel fedett testen futnak. Másokon e barázdák végső részei rövid, el nem ágazó karokon, „ujjakon” folytatódnak, vagy pedig az ambulakrális barázda számos oldalágat bocsát ki, amelyek valamennyien ilyen nagyon finom ujjakon futnak le. A végbélnyílás mindig oldalt fekszik a szájmezőn, sohasem a szájellenes oldal középpontjában, mert onnan a nyél indul ki.
TÜSKÉSBŐRŰEK (Echinodermata) TARTALOM ELSŐ osztály: Tengeri liliomok (Crinoidea)


 Brehm: Az állatok világa / MÁSODIK ALTÖRZS: Nyeletlen tüskésbőrűek (Eleutherozoa)
http://mek.oszk.hu/03400/03408/html/2928.html[2020. 10. 21. 17:26:01]
ELSŐ osztály: Tengeri liliomok (Crinoidea) TARTALOM ELSŐ OSZTÁLY: TENGERI UGORKÁK
(HOLOTHURIOIDEA)
MÁSODIK ALTÖRZS: Nyeletlen tüskésbőrűek (Eleutherozoa)
FEJEZETEK
ELSŐ OSZTÁLY: TENGERI UGORKÁK (HOLOTHURIOIDEA) MÁSODIK OSZTÁLY: TENGERI SÜNÖK (ECHINOIDEA) HARMADIK OSZTÁLY: TENGERI CSILLAGOK (ASTEROIDEA) NEGYEDIK OSZTÁLY: KÍGYÓKARÚ TENGERI CSILLAGOK VAGY KÍGYÓKARÚAK (OPHIUROIDEA)
A ma élő tüskésbőrűek túlnyomó többsége ebbe az altörzsbe tartozik. Azonban a tengeri sűnök és a tengeri csillagok mögött ugyanaz a hosszú mult végtelenkedik, mint a ma már csak oly szegényesen képviselt nyeles tüskésbőrűek mögött. Szervezetük tekintetében nagyon elütnek a nyelesektől. Mert aki azt hiszi, hogy a tengeri csillag öt karját minden további nélkül egyenlő értékűnek veheti a tengeri liliomok egyszerű vagy elágazó karjaival, az a viszonyokat nagyon is egyszerűeknek veszi. A tengeri liliomoknak karjai és kihalt rokonaik „ujjai” lényegileg a váznak a test határain túlnőtt nyujtványai, mintegy azzal a célzattal, hogy a táplálékbarázdák rendszerét megnagyobbítsák. Azonkívül a nyeletlen tüskésbőrűek irányítottsága, orientációja is egészen más. A tengeri csillagok szájnyílása az alzat felé fordult, tehát az is annak a „hasoldala”; azon futnak végig, a szájnyílásból kiindulva, az ambulakrális lábakat magukban foglaló barázdák és futnak egészen a karok végéig, ahol a sugárirányú ambulakrális edények a véglemezeken végtapogatóban végződnek. A végbél viszont a test ellentétes oldalán nyílik, az apikális (aborális) oldalon, vagyis a „hátoldalon”, s közelében a madreporalemez foglal helyet. A szabályos tengeri sűnök szervezete olyan, mintha a tengeri csillag karjai behúzódtak volna a gömbded testbe. Az ambulakrális lábak öt kettős sorban a szájnyílástól fölfelé húzódnak és a sűnnek egész hátoldala mintegy összezsugorodott egy kicsiny, csupán csak a végbélnyílást és a madreporalemezt hordozó terecskévé e soroknak a végénél. A tengeri ugorkák testének a főtengelye, vagyis a száj- és a végbélnyílást egymással összekötő tengely, hosszában erősen megnyúlt, és az állat nem szájával lefelé mozog, hanem úgy halad tova, mint valami féreg, vagyis a szájnyílásával előre.
Valamennyi nyeletlen tüskésbőrű szervezetének az alapterve ugyanaz, annak részei különböző módosulásokban feltalálhatók valamennyin, azonban az egyes osztályokat mégsem lehet egymásból leszármaztatni. Azok ezirányú kapcsolata, a tengeri csillagokét és a kígyókarúakét leszámítva, még homályba van burkolva, valamint az is kérdéses, hogy az egész törzs gyökerét melyik állatcsoport közelében kell keresni. De mégis vannak hívei annak a nézetnek, hogy a külsőleg férgekhez hasonlító tengeri ugorkákat valóban a férgekből kell származtatni. Azonban az általánosan elfogadott nézet ma az, hogy a tengeri ugorkákat, bár az alapterv egyes vonásai elmosódtak is rajtuk és ennek következtében egészen különleges helyet foglalnak el a nyeletlen tüskésbőrűek sorában, mégis csak rendes alkotású, ötsugarú tüskésbőrűekből kell levezetni. Mert bizonyos sajátságaikat utólagosan szerezték azáltal, hogy a férgekéhez hasonló életmódhoz alkalmazkodtak.
ELSŐ osztály: Tengeri liliomok (Crinoidea) TARTALOM ELSŐ OSZTÁLY: TENGERI UGORKÁK
(HOLOTHURIOIDEA)


 Brehm: Az állatok világa / HARMADIK REND: Ágaskarúak (Cladophiurae)
http://mek.oszk.hu/03400/03408/html/2941.html[2020. 10. 21. 17:26:12]
MÁSODIK REND: Valódi kígyókarúak
(Streptophiurae) TARTALOM MOHAÁLLATOK (Bryozoa)
HARMADIK REND: Ágaskarúak (Cladophiurae)
Nagyon jellemző a rend tagjaira, hogy karjaik gyakran már közvetlenül az eredésük helyénél elágaznak, de a kar további útjában még többször is elágazhatik, úgyhogy a kar végül is egyre vékonyabbá váló ágak tucatjaira válhatik szét. A karok fel- és lefelé is bepödörhetők. Ezekkel kapaszkodnak be a korallokba és nem ritkán a halászok hálóiba is, s azokból sértetlen karokkal szinte lehetetlen kiszabadítani őket. Bár a karokban sok mészlemez van, bőrük mégis lágynak látszik. Életmódjukról alig tudunk valami biztosat. Majdnem valamennyi faj nagyobb mélységekben él, egyesek nagyon feltűnő színűek. A gorgófő (Gorgonocephalus eucnemis Müll. et Trosch.) az Atlanti-óceán északi részében és a Jeges-tengerben fordul elő a Lena torkolatától Észak-Amerika keleti partjaiig; fogják már 38 m mélységben is, de lehatol 1800 m-ig. Japán körül él a nagyon változékony színű G. sagaminus Doed.
Gorgófő (Gorgonocephalus arborescens Ag.)
MÁSODIK REND: Valódi kígyókarúak
(Streptophiurae) TARTALOM MOHAÁLLATOK (Bryozoa)


 Brehm: Az állatok világa / ELSŐ OSZTÁLY: ECTOPROCTA
http://mek.oszk.hu/03400/03408/html/2944.html[2020. 10. 21. 17:26:23]
MOHAÁLLATOK (Bryozoa) TARTALOM ELSŐ REND: Patkós szájkorongúak (Lophopoda
vagy Phylactolaemata)
ELSŐ OSZTÁLY: ECTOPROCTA
FEJEZETEK
ELSŐ REND: Patkós szájkorongúak (Lophopoda vagy Phylactolaemata) MÁSODIK REND: Kerekszájkorongúak (Stelmatopoda vagy Gymnolaemata)
MOHAÁLLATOK (Bryozoa) TARTALOM ELSŐ REND: Patkós szájkorongúak (Lophopoda
vagy Phylactolaemata)


 Brehm: Az állatok világa / MÁSODIK OSZTÁLY: ENTOPROCTA
http://mek.oszk.hu/03400/03408/html/2949.html[2020. 10. 21. 17:26:38]
MÁSODIK REND: Kerekszájkorongúak
(Stelmatopoda vagy Gymnolaemata) TARTALOM PÖRGEKARÚAK (BRACHYOPODA)
MÁSODIK OSZTÁLY: ENTOPROCTA
Sokan a föntebb ismertetett mohaállatok közé soroznak még néhány olyan nemet is, amelyeknek a legszembeötlőbb bélyege az, hogy végbélnyílásuk a tapogatókoszorún belül fekszik, s éppen erről nevezték el őket.
Testük többé-kevésbbé palackhoz hasonló s az állatot az alzathoz erősítő nyélből és a tulajdonképpeni kehelyalakú, a zsigereket magában foglaló törzsből áll. A külső bőr burkot, kutikulát választ el s ez a burok különösen erős lehet a nyélen; egyes fajok, mint pl. a Pedicellina echinata Sars kutikulája tüskékkel fedett. A kehely peremén tapogatókoszorú ül, a tapogatók befelé hajlottak és belül csillókkal fedettek. A kehely alján, mindjárt a tapogatókoszorú alatt foglal helyet a szájnyílás és vele szemben a végbélnyílás.
Legtöbb fajuk váltivarú, tehát hímjeik és nőstényeik vannak, de akadnak köztük hímnősek is. Valamennyi szervük be van ágyazva egy sűrű, izmokkal gazdagon átjárt szövedékbe (u. n. parenchymába), olyanféleképpen, mint pl. a laposférgeké, tehát valódi testüregük nincs. Ez természetesen igen nagy eltérés az Ectoproctáktól, és ez okból sok búvár hajlandó is teljesen elválasztani egymástól a két csoportot és az Entoproctákat inkább a laposférgek közé akarná beosztani. A nyelet is ilyen szövedék tölti ki, és azon kívül izmok is nagyon dúsan átjárják, ami az állatnak igen nagy mozgékonyságot biztosít.
A szaporodás vagy ivarosan, vagy ivartalanul megy végbe. Ivartalanul, bimbózás útján olyan fiatal egyének jönnek létre, amelyek gyorsan és az alak különösebb megváltozása nélkül lesznek az anyaállathoz hasonlóvá és nagyságuk teljes elérése után vagy leválnak az anyaállatról, vagy pedig állandóan összeköttetésben maradnak vele. Ez utóbbi esetben az anyaállatból lassanként telep alakul ki. De nemcsak így szaporodnak, hanem időnként anélkül, hogy a föntebb ismertetett módon való szaporodás félbeszakadna, petéket is termelnek; a peték megtermékenyítve hagyják már el a petefészket. A petékből olyan lárvák fejlődnek, amelyeket minden nehézség nélkül le lehet vezetni a férgek ú. n. trochophora-lárvájából (l. a következő kötetben!).
A legtöbb Entoprocta tengeri állat, csak az Urnatella Leidy nemzetség lakik Észak-Amerika édesvízeiben. Részben meglehetősen rejtett életet élnek és a vízben lebegő legapróbb szervezetekből élnek. A Pedicellina echinata Sars a Földközi- és az Északi-tengerben honos. Az egyes egyének egy gyökérszerű, az összes egyéneket összekötő szövedékből emelkednek ki. A váltivarú Loxosoma neapolitanum Kow. és L. singulre Keferst. egyénei az ivarérettség elérése után elválnak egymástól; elrejtve élnek szaruszivacsok üregeiben.
MÁSODIK REND: Kerekszájkorongúak
(Stelmatopoda vagy Gymnolaemata) TARTALOM PÖRGEKARÚAK (BRACHYOPODA)


 brehm-17-052-1.jpg %d×%d pixels
http://mek.oszk.hu/03400/03408/html/img/brehm-17-052-1.jpg[2020. 10. 21. 17:26:40]


 brehm-17-046-1.jpg %d×%d pixels
http://mek.oszk.hu/03400/03408/html/img/brehm-17-046-1.jpg[2020. 10. 21. 17:26:41]


 brehm-17-047-3.jpg %d×%d pixels
http://mek.oszk.hu/03400/03408/html/img/brehm-17-047-3.jpg[2020. 10. 21. 17:26:42]


 Brehm: Az állatok világa / ELSŐ OSZTÁLY: ZÁROSHÉJÚAK (TESTICARDINES)
http://mek.oszk.hu/03400/03408/html/2952.html[2020. 10. 21. 17:26:53]
PÖRGEKARÚAK (BRACHYOPODA) TARTALOM MÁSODIK OSZTÁLY: ZÁRNÉLKÜLIEK
(ECARDINES)
ELSŐ OSZTÁLY: ZÁROSHÉJÚAK (TESTICARDINES)
Az idetartozó első család, a Terebratulidák sorából mindenekelőtt két fajt kell megemlítenünk; e két faj a Liothyrina (vagy Terebratula) vitrea Born, a másik pedig a Terebratulina caputserpentis L. Az előbbi nem ritka az Atlanti-óceánban és a Földközi-tengerben, míg a másiknak az Atlanti-óceán északi része a hazája, pl. a norvég fjordokban kotróháló segítségével könnyen gyüjthető. Barett ezt írja az életmódjáról: „Ez a faj minden másnál gyakrabban mutatkozik és messzebbre nyujtja ki a tapogatóit vagy cirrusait; a norvég partokon kisebb számban mindenütt megtaláltam 30–150 fonál mélységben, gyakran Oculinához, egy korallfajhoz erősítve. A cirrusok a karok felhágó részein rövidebbek, mint a lehágókon; majdnem állandóan mozogtak s gyakran észrevettem, hogy apró testecskéket vezettek a tövüknél levő csatornába. Tengervízzel telt edényben lassanként kinyitották a teknőiket. Az idegen tárgyakon megtapadt példányok sajátságos képességet és hajlandóságot tanusítottak arra, hogy nyelük izmai segítségével mozogjanak. A leválasztott példányokat ide-oda lehetett mozgatni, anélkül, hogy teknőiket bezárták volna. Kinyujtott tapogatóikat megérintve, rögtön behúzták azokat, házuk pedig bezáródott, de csakhamar kinyílt ismét. Mikor az állat visszahúzza az izmait, akkor a cirrusok befelé hajlanak; de ha kinyílik a héj, akkor látható, hogy a cirrusok fölhajlanak és kiegyenesednek. Gyakran látható azonban, hogy az állat a héj kinyitása előtt kidug néhány cirrust és ide-oda mozgatja őket, mintha kémlelné a területet, hogy nem fenyegeti-e veszély. Csak egy alkalommal vettem észre olyan áramlást, amely a cirrusok két sora között befelé haladt. Iparkodtam megállapítani, hogy valóban van-e ilyen áramlás, olyanképpen, hogy apró ecsettel kevés indigót tettem a vízbe, amelyben az állat tartózkodott... és megállapíthattam, hogy az indigórészecskék a csatornán át a száj felé siklanak.” Alig szükséges kiemelnünk, hogy ezt az áramlást a láthatatlan csillók okozzák.
Terebratula caput-serpentis L.


 Brehm: Az állatok világa / ELSŐ OSZTÁLY: ZÁROSHÉJÚAK (TESTICARDINES)
http://mek.oszk.hu/03400/03408/html/2952.html[2020. 10. 21. 17:26:53]
Waldheimia (Magellanea) flavescens Val.
Crania anomala.


 Brehm: Az állatok világa / ELSŐ OSZTÁLY: ZÁROSHÉJÚAK (TESTICARDINES)
http://mek.oszk.hu/03400/03408/html/2952.html[2020. 10. 21. 17:26:53]
Waldheimia
A Thecidium-félék családjából említésre méltó a Thecidium Defr. nemzetség. Mindenekelőtt az jellemzi, hogy karvázával befelé irányuló nyujtványok függenek össze. A családnak ma már csak kevés képviselője él, amilyen pl. a Lazace-Duthiers által tanulmányozott földközi-tengeri faj, a Th. mediterraneum Risso.
„A Thecidium héja – írja ez a búvár – a tenger alatt levő testekre tapad. Jókora tömegben találtam olyan tárgyakon, amelyeket a korallhalászok hálói a Bona-öböltől a Rosa-fokig a tenger fenekéről hoztak fel. A mélység, ahonnan kihalászták, 40–50 fonálnyi volt... Egy-egy ökölnyi kődarabon néha 20–30 példányt is találtam. Az élő állat megfigyelése nagyon könnyű; másfél hónapig is életben tartottam őket, és pedig csupán azzal, hogy naponta változtattam a vizüket. Feltétlenül szükséges azonban, hogy leválasszuk őket arról a tárgyról, amelyen megtelepedtek, mert ezeken mindenféle más állat is lakik, szivacsok, férgek, apró rákok, stb. s hamarosan elpusztulva, megfertőzik az akvárium vizét, ami a Thecidium halálát okozhatja.
„Az első napokban kihalászásuk után, igen tágan szétnyitották a héjukat azokban a nagy hordókban, amelyekbe rakattam a köveket; amikor azonban kiválogatva, kisebb edénybe helyeztettem át őket, már nem nyitották annyira szét őket. A kis hátteknő egész derékszögben emelkedik a hasteknő fölé, de az általunk tett legcsekélyebb mozdulatra is azonnal villámgyorsan becsukódik. – Kétségtelen, hogy érzékeny a fény iránt. Egyik nap több példányt láttam nyitott héjjal a nagy edényben. Nagyon óvatosan közeledtem hozzájuk, s közben, hogy jobban láthassak, előrehajoltam, de a fejem így árnyékot vetett rájuk, s abban a pillanatban becsukódott valamennyi, amelyre árnyék esett. A nyitott Thecidiumon, éppen mivel a teknői nagyon szétállanak, minden részt meg lehet különböztetni, nagyon jól lehet látni a karokat és az azokat beszegő rojtokat. A héj belső felülete azonban, amelyen a köpenylemez nyugszik, olyan vakító fehér és annyira átlátszó, hogy tisztán megkülönböztethetjük a mészhurkokat és a héj kiemelkedéseit, anélkül, hogy a köpenyt észrevennők. Ez annyira meglepett, hogy szinte azt kérdeztem magamban, vajjon födi-e még puha burkolat is a megfigyelt mészrészeket?”
A Rhynchonellidák családjának a gyökerei még mélyebbre lenyúlnak, mint a devonig leérő Terebratulidákéi, ma azonban már csak négy faj képviseli őket. A Rhynchonella Fischer nemzetség a legősibb és legjobban elterjedt szervezetek közé tartozik, mert hiszen a szilurtól kezdve valamennyi földtani formációban megtalálható. A még ma is élő Rh. psittacea Chemn.-en látni a legjobban a hasteknő jellemző csőrforma nyujtványát. A nyél számára való nyílás ez alatt a csőr alatt van. A teknők úgy vannak egymáshoz erősítve, mint a Terebratuláéi, a karváz azonban csak két rövid, keskeny, elcsökevényesedett, csészealakú lemezkéből áll, amelyek a kis teknő legmagasabb pontján vannak megerősítve. E faj előfordulásáról és életmódjáról Barett skandináviai utazása közben szintén gyüjtött néhány megfigyelést: „Elevenen csak ritkán található az északi vidékeken, nevezetesen Tromsö táján, 70–150 fonál mélységben; üres héjakat Hammerfest mellett is gyüjtöttek az iszapban. Úgy tapasztaltam,


 Brehm: Az állatok világa / ELSŐ OSZTÁLY: ZÁROSHÉJÚAK (TESTICARDINES)
http://mek.oszk.hu/03400/03408/html/2952.html[2020. 10. 21. 17:26:53]
hogy ezt a fajt nagyon nehéz megfigyelni, mivel az állat különösen érzékeny minden behatás iránt és a legkisebb mozdulatra bezárja a héjait. A karok spirális járatai eléggé kitágulnak arra, hogy rojtjaik a héj széléig érjenek. Gyakran megfigyeltem ezt a fajt nyitott héjjal is, de sohasem láttam, hogy karjait kigömbölyítette és a héjból kinyujtotta volna.”
PÖRGEKARÚAK (BRACHYOPODA) TARTALOM MÁSODIK OSZTÁLY: ZÁRNÉLKÜLIEK
(ECARDINES)


 Brehm: Az állatok világa / MÁSODIK OSZTÁLY: ZÁRNÉLKÜLIEK (ECARDINES)
http://mek.oszk.hu/03400/03408/html/2953.html[2020. 10. 21. 17:27:09]
ELSŐ OSZTÁLY: ZÁROSHÉJÚAK
(TESTICARDINES) TARTALOM A FÉRGEK (VERMES) ÁLLATTÖRZSE
MÁSODIK OSZTÁLY: ZÁRNÉLKÜLIEK (ECARDINES)
Az eddig tárgyalt Brachiopodák, kevés kivétellel, a nagyobb mélységek lakói. Másként áll a Lingulidák és Discinidák dolga. Ezeknek a héja mintha valami szaruszerű anyagból állana, zára nincs, a széle tehát síma. Az idetartozó fajok főként és nagy egyedszámban a parti övet lakják, de csak a melegebb tájakon. Így a Lingula anatina Brug. és L. pyramidata Morse, az előbbi család jellemző képviselői, az Indiai-óceánban és Amerika partjain él, míg a Discina striata Schum., a második család tagja, Nyugat-Afrika partjain honos.
A Lingula héja vékony, majdnem hajlítható, zöldes színű. A két teknő majdnem egyforma, a belsejében nincsen váz a vastag, húsos, spirálisan felcsavarodott kar számára. Morse érdekes megfigyeléseket tett a Lingula pyramidata Stimps.-on. A nyele kilencszer olyan hosszú, mint a teste, nem tapad meg, hanem mozgékony, mint valami féreg, és mint némelyik féreg, szintén csövet tud készíteni homokból, amelybe vissza tud húzódni. A cső nyílása fölött keresztbe hajló sertéi azután mint valami rosta megakadályozzák, hogy a vízzel együtt homok is juthasson a kopoltyúkhoz. Morse azt hiszi, hogy legalább is a Lingula pyramidata nem él tovább egy évnél. Többszáz, júniusban és júliusban gyüjtött példány mind egyenlő nagyságú és egyformán frisshéjú volt, tehát nagyon természetes a következtetés, hogy koruk is egyforma. A nyáron gyüjtött példányok szeptember végén mind elpusztultak olyan jelenségek kíséretében, amilyenek kíséretében Williams vizsgálatai szerint bizonyos férgek (Nais, Arenicola) természetes halálukat érik el.
A Lingula geológiai előfordulásáról Suess ezt írja: „Ez a csoport, miként a Discináé is, már nem csekély fajszámban jelenik meg a legrégebbi kövületeket tartalmazó rétegekben. Attól az időtől kezdve a mai napig valamennyi formáción keresztül fenntartotta magát, anélkül, hogy bármelyik időszakban is valami feltűnőbb maximumot ért volna el elterjedtség dolgában.”
A Craniidae család tagjai valamennyi többi Brachiopodától eltérnek abban, hogy hasteknőjüknél fogva hozzánőttek idegen tárgyakhoz. Hátteknőjük fedőalakú s a két teknőt tulajdonképpen csak izmok tartják össze egymással. A karok megtámasztására a hasteknő közepéből kiálló egyszerű orralakú mésznyúlvány szolgál. A négy élő faj közül a legelterjedtebb a mi északi tengereinkben élő Crania anomala Müll., amely majdnem mindig a Terebratulina caputserpentis társaságában fordul elő, ezt azonban nem követi sem Észak-Amerika északi tengereibe, sem pedig a Földközi-tengerbe.
A kagylógyüjtők és a múzeumi zoológusok előtt a Brachiopodák még nemrégiben is elsőrendű ritkaságoknak számítottak, és ennek megfelelően nagyon drágán fizették őket. Azon a véleményen voltak, hogy legalább is a Terebratulák egészen különleges mélytengeri állatok, mert csak olyan mélységekből ismerték őket, amelyeket akkor az állati élet szélső határának tartottak. Azonban az újabb mélytengeri expedíciók másra tanítottak bennünket és megállapították, hogy bár a Terebratulák csak bizonyos területeken fordulnak elő, azonban az ilyeneken azután tekintélyes tömegben szoktak élni, éppen úgy, mint az ősvilági tengerek egyes pontjain is, így abban, amelyben a németek „Muschelkalk”-ja rakódott le. Másodszor pedig a Challenger kutatásai óta tudjuk, hogy éppen a Brachiopodák nem valami különösen jelentős részét alkotják a mélytengerek állatvilágának. Ez életmódjuk alapján könnyen megérthető. A pörgekarúak helyhez kötött állatok és általában véve sziklás fenékre van szükségük, amelyen mintegy lehorgonyozhatják magukat. Azonban a jelentősebb mélységekben ilyen fenék csak ritkán akad, mert ott a feneket rendesen lágy iszap vagy agyag borítja, tehát olyan anyag, amely a Brachiopodák megtelepedését lehetetlenné teszi.


 Brehm: Az állatok világa / MÁSODIK OSZTÁLY: ZÁRNÉLKÜLIEK (ECARDINES)
http://mek.oszk.hu/03400/03408/html/2953.html[2020. 10. 21. 17:27:09]
Lingula pyramidata Stimps.
ELSŐ OSZTÁLY: ZÁROSHÉJÚAK
(TESTICARDINES) TARTALOM A FÉRGEK (VERMES) ÁLLATTÖRZSE


 brehm-17-048-1.jpg %d×%d pixels
http://mek.oszk.hu/03400/03408/html/img/brehm-17-048-1.jpg[2020. 10. 21. 17:27:10]


 brehm-17-048-2.jpg %d×%d pixels
http://mek.oszk.hu/03400/03408/html/img/brehm-17-048-2.jpg[2020. 10. 21. 17:27:11]


 brehm-17-048-3.jpg %d×%d pixels
http://mek.oszk.hu/03400/03408/html/img/brehm-17-048-3.jpg[2020. 10. 21. 17:27:12]


 brehm-17-048-4.jpg %d×%d pixels
http://mek.oszk.hu/03400/03408/html/img/brehm-17-048-4.jpg[2020. 10. 21. 17:27:13]


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
A FÉRGEK (VERMES) ÁLLATTÖRZSE TARTALOM ELSŐ ALTÖRZS: Kevésgyűrűjűek (Oligomera)
Általános jellemzés
Magyarra átültette és kibővítette: Dr. Gelei József
Mit értsünk férgen? Mely állatokat sorozzunk a férgek állatkörébe?
Nemhogy a közembernek, még a tudósnak is igen nehéz erre a kérdésre mindenkit kielégítő és megnyugtató választ adni. A közbeszéd a féreg szóval sokféle dolgot jelöl; nemcsak a farkast hívja toportyánféregnek, hanem néha még az embert is féregnek minősíti. Férges lehet az alma is, a borsó is, sőt a búza is a magtárban s a székely a sok egyéb kártékony lény között az egeret is féregnek hívja. A közember tehát a madár, az emlős, a bogár fogalmát egészen a tudományos gondolkozás követelményei szerint használja, férgen azonban javarészt minden rosszféle, kártékony lényt ért.
Vajjon mindenkoron tisztában volt-e és tisztában van-e ma is a tudós állatbúvár azzal, hogy mit tekintsen féregnek? Aligha. Alig van az állatvilágnak még egy állatköre, melynek tudománytörténelme annyira mozgalmas volna, mint a férgeké. Azóta, hogy Linné az állatvilág rendszerét megalkotta, hol lemorzsolódott a Linné által idesorolt állatok egyrésze, hol pedig ellenkezőleg itt is, ott is nőtt a kör terjedelme. Azonban még ma sem állapodtak meg a tudósok végérvényesen abban, hogy minő állatokat soroljanak a férgek közé s így természetesen nem is tudják világosan megmondani, hogy mi az idetartozó állatok közös jellemvonása. Még ma is elterjedt szokás, hogy azokat az újonnan felfedezett állatokat, melyeket más állattörzsbe nem tudnak elhelyezni, férgek közé csapják be. Ezért sokan nevezik a férgek állattörzsét a zoológia lomtárának. Ez és a hasonló kijelentések azért igen sajnálatosak, mert a lomtárba rendszerint a hasznavehetetlen, az elavult dolgokat szokták helyezni, már pediglen a férgek állatkörébe rendkívül sok olyan állat tartozik, melynek vizsgálata az élettudomány továbbvitelére sokkal nagyobb haszonnal volt, mint akár az emberre vonatkozó összes tudományos búvárlatok. Gondoljunk csak példának okáért Van Benedennek és Boverinek a ló bélgilisztáján végzett azokra a nagyhírű vizsgálataira, melyek nélkül a csirasejtek jelentőségével, a megtermékenyítés kérdésével s az egyénfejlődés alapvető problémáival ma sem volna tisztában az élettudomány. Vagy, hogy mi, magyarok, másra ne gondoljunk, jussanak eszünkbe a mi nagy életbúvárunknak, Apáthynak azok a világhírű vizsgálatai, melyeket a piócák idegrendszerén végzett s amelyek nélkül Apáthyig az idegélettan az idegrendszer alkatát s a részek hivatását illetőleg sötétben tapogatódzott. – Ezek miatt azok, akik az élettudományt a történelem szemüvegén át értékelik, nem szívesen hallják, ha a férgeket az állattan lomtárának nevezik, – lomtárakból ilyen ékes kincsek nem szoktak kikerülni.
Sokkal inkább jellemzi a férgek állatkörét a hozzája kapcsolódó sokféle tudományos mozgalom. Mennyit is változott Linné óta a tudományos gondolkozás! Akkor még azt tanították, hogy csak 6 állatosztály létezik: emlősök, madarak, kétéltűek, halak, rovarok és férgek. Mennyi mindent bele nem tömtek ebbe a „férgek”-nevezetű nagy zsákba. Milyen biztosan állították a férgek jellemzéseként akkor azt, hogy ezeknek csak egyetlen kamrával ellátott, előkamra nélküli szívök, hideg, fehér vérük van, azonban nincsenek érzőszerveik, (egyenest: szarvaik), hanem csak érzőfonalaik.” S ezeknek a jellemző vonásoknak gilisztára, csigára, tengeri csillagra, polypra egyaránt kellett illeniük. Még a Cuvier rendszerében is igen megtámadható helyet foglalnak el a „férgek”. Cuvier példának okáért a szelvényezett férgeket, melyeknek teste félreismerhetetlenül gyűrűkre tagolódik, az „ízeltlábúakhoz” csatolta s a megfelelő állatkört ízeltállatoknak nevezte el. A bélférgeket azonban s a hozzá hasonló lényeket csodálatosképpen a „sugaras állatok” körébe osztotta.
Ma már a véglények, a tömlősök, a tüskebőrűek, a puhatestűek, az ízeltlábúak, a moloscoideák, a köpenyesek és a gerincesek, melyek mindenikének több-kevesebb tagja valaha a „férgek” közé volt sorolva, mind külön egy-egy állatkört, vagy állattörzset alkotnak; a lándzsahalacskát pedig mely egykoron szintén féreg vala, (melyet Pallas Limax lanceolarisnak nevezett) ma már a gerincesek őséhez hasonló lénynek és az ingolnát (Myxine glutinosa), melyet Linné még szintén a férgek közé sorozott, alsóbbrendű halként ismerjük s a kerekszájúak közé soroljuk. Másrészt azonban a hosszú időn át véglénynek tartott, majd pediglen az ízelt lábúak közé sorolt kerekesférgeket és


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
az egy egész évszázad hosszáig a kagylók közé sorolt karlábúakat a férgek közé osztották be s a mohaállatokkal hozzák rokonságba. Újabban azonban a mohaállatocskákat a karlábúakkal együtt kiveszik a férgek köréből és a Molluscoideák külön állatkörébe sorolják. A tudomány történelmében megtörtént az is, hogy az életmódjukat véve figyelembe, az élőlények testében élősködő szervezeteket, féregszerű állatokat, mint példának okáért a légykukacot, a bélférgek csoportjába osztották be; Baer és Leuckart alapvető munkásságára volt szükség, hogy ezek a súlyos tévedések kiderüljenek. Ha néha mégis még ma is bélférgekről beszélünk, az már csak élettani értelemben veendő, éppúgy, mint ahogy szárazföldi állatok, vagy víziállatok neve alatt sem foglal össze ma már senki határozott rendszertani állatcsoportokat.
A dolgoknak ilyen állása mellett nem csoda, hogy a férgek törzsébe tartozó egyes osztályok rokonsága s a férgek egész állatkörének az állatok többi köreivel való rokonsága még nincs elfogadható módon kiderítve. Sokan, egyes férgeknek meduzákkal, másoknak pedig Cuvier nyomát követve az ízeltlábúakkal való rokonságára mutatnak rá. Más búvár tagadólag rázza a fejét az ilyen állításokra s azt mondja, hogy a legközelebbi rokonok a tüskebőrűek, melyeket sugárszerűleg összenőtt féregtelepnek tekint.
Hibás ez a felfogás! kiáltja a harmadik búvár: a legközelebbi rokonok a gerincesek s az összekapcsoló tag gyűrűsférgek csoportja. Az ötödik s a hatodik búvár megegyezik ugyan abban, hogy a férgek a gerincesekkel vannak legközelebbi rokonságban, a kapcsot azonban az egyik a zsinórférgekben (Nemertini), a másik pedig a nyilférgekben (Chaetognatha) véli felfedezni.
A búvárok másik csoportja nem a kifejlett állatoknak ilyen, vagy amolyan fokú hasonlatosságát veszi tekintetbe, hanem azt vizsgálja, hogy különböző állattörzsek álca állapotai hogyan hasonlítanak egyes férgek kifejlett képviselőihez, vagy éppen egyes féregálcákhoz. Némelyek példának okáért arra mutatnak rá, hogy egyfelől a puhatestűek, a mohaállatocskák, a gyűrűs-, a csillag- és az örvényférgek álcája, másfelől pedig a kifejlett kerekesférgek között milyen nagyfokú hasonlóság van, s így az említett állatcsoportok közös őséül valamely kerekesféregszerű lényt, a trochophorát jelölik meg (l. az alábbi képeket.)
4. Tornaria-álca a oldalról és b hátfelől tekintve, o = száj, A = alnyílás, S = érzőmező (tetőszerv), W = makküreg, c = szívkezdet, P = gallér és P' = másodlagos testür.


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
1. Troctophora-álca, mint a férgek közös ős álcaalakja.
4. A Polygordius trochophora álcája.
Ezzel a megállapítással szemben azt az ellenvetést lehet tenni, hogy különböző állatcsoportok álcái az életmód és a környezet megegyezősége alapján alkatukban is igen nagy hasonlatosságra tehetnek szert. Mégis, azoknak a kutatásoknak eredményeiként, melyek nemcsak az álcának, hanem az azt megelőző egyénfejlődésnek menetét is figyelemre méltatták, nagy valószínűséggel mondhatjuk, hogy az említett állatcsoportnak a „Trochophora-körbe” való összefoglalása igen sok tudós helyeslő véleményével találkozik.
A trochophora, a férgeknek és puhatestűeknek szabadon úszó közös álcaalakja. Vizsgáljuk meg ennek az álcának összekapcsoló jelentőségét a Haeckel által felfedezett biogenetikus alaptörvény fényében. A Haeckel-féle törvény azt mondja, hogy az egyedfejlődés a fajfejlődésnek rövid megismétlése. Ha ezt a törvényt kissé bővebben körülírjuk, arról van benne szó, hogy a ma élő állatok egyéni fejlődésének egyes szakaszai bizonyos tekintetben az ősök állapotaihoz, fejlődési fokaihoz hasonlítanak. Ebből már most a trochophora-esetre vonatkozólag nem következik egyenesen az, hogy a trochophora-körbe tartozó állatok ősei a mai trochophoráéhoz hasonló fejlődési


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
fokon ivarérettségre jutottak volna, tehát valójában éppen ilyen ősöktől származtak volna le, hanem az adott jelenségből éppen csak arra következtethetünk, hogy az ősök is egyedfejlődésükben átmentek a trochophora-álca fokán, tehát hogy a trochophora mindig csak álca volt.
Ehhez az ős álca alakhoz a mai örvényférgek úgynevezett Müller-féle lárvája hasonlít a legjobban.
2. A Müller-féle álca, mint a Polycladidák álcája.
Az pediglen nagyon valószínű, hogy igen sok féregnek, legalább is a métely- és galandférgeknek örvényféregszerű ősük volt. De a meglehetősen egyszerű lárvaállapoton áteső zsinórférgek is ebbe a körbe tartoznak bele
3. Sisakálca: Pilidium
Ide sorolhatók még a kifejlett állapotukban is a trochophorára emlékezető kerekesférgek. A legjellegzetesebb trochophora-álcával a gyűrűs- és csillagférgek fejlődésében találkozunk, melyeknek szelvényezettsége az örvényférgekben már mutatkozó kezdeti állapotokból könnyen levezethető. Emlékeznünk kell másrészt arra a felfogásra, mely az örvényférgeket sugaras alkotású, szabadon úszó ősöktől és pediglen a bordásmeduzák bizonyos csoportjaitól származtatja. Ilyenképpen tehát a tömlősöktől a legalsóbbrendű férgekhez a bordásmeduzákon át


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
kapunk kapcsolatot s viszont ezekből a magasabbrendű férgeket, a gerinces-ősökhöz hasonló gyűrűsférgeket vezethetjük le könnyűszerrel.
Kiesnek ebből a leszármazásvonalból a fonálférgek s a velük rokonságban lévő Nematomorpha-csoport képviselői, mivel ezeket a férgek többi csoportjaival sem alkatuk, sem pedig egyénfejlődésük menete alapján nem tudjuk rokonságba hozni. Rauter M. újabban talán jogosan mutat rá arra, hogy ezek az állatok olyan ízeltlábú ősökből származtathatók le, melyek az élősködő életmód következtében igen nagy mértékben visszamaradtak a fejlődésben.
A felsorolt bizonytalanságok közepette természetes dolog, hogy a kétségtelenül igazi férgek között itt a „férgek állatkörében” olyan kisebb csoportokról is szó esik, melyek rokonsági vonatkozásaik miatt egyik-másik állattörzshöz közelebb állanak, mint a többi férgekhez. Így pl. itt kapnak helyet a bellégzetűek és a nyílférgek, melyek hovatartozandóságáról még a jövőben is sokat fognak beszélni.
Lássuk ezekután közelebbről azt, hogy a férgek miben különböznek fölfelé is meg lefelé is a szomszéd állattörzsektől. A tömlősöktől, mint sugaras szimmetriájú állatoktól jól megkülönbözteti kétoldalas részarányosságuk, a has és a hátoldal elkülönödése. Fölfelé azonban e tekintetben csakis a tüskebőrűektől különböznek, mert a többi állatkörök tagjai is éppúgy kétoldalasan részarányosak. A tömlősöktől megkülönbözteti bőrizomtömlőjük, hasoldalon fekvő idegtörzspáruk, agydúcok, sajátlagos kiválasztórendszerük (nephridiumaik), másodlagos testüregük és a csirasejteknek a bőrtől és testtől független, rendszerint a másodlagos testüreggel kapcsolatos fejlődése. Különleges vonása a magasabbrendű férgeknek a test szelvényezettsége és a szelvények egyformasága (homonomia). Ezzel szemben a férgeknél magasabbrendűekben a szelvények különneműek (heteronomia), fejük képződik s a testüreg nincs a szelvényekre szorítkozva, hanem átfut az egész testen.
A „féreg” fogalmával mindig valamely kétoldalasan szimmetrikusan alkotott, megnyúlt testet kapcsolunk össze, amely majd hengerded, mint a földigilisztáé, majd hasoldalt lapított, mint a piócáé, majd pedig szalagszerűen lapos, mint a pántlikagilisztáé. A bőr általában puha s azt rendszerint, ha máskor nem, legalább az álcafokon csilló borítja. Ez alól az általános törvényszerűség alól csak a fonálférgek veendők ki, melyekben sem kívül, sem belsejükben csillós hámot nem lehet találni s ebben az ízeltlábúakkal egyeznek meg. A bőr rendszerint egyetlen hámsejtsorból alakul, melynek külső felülete az örvény- és zsinórférgek kivételével cuticulát, többé-kevésbbé vastag chitines, vagy szarúnemű hártyát fejleszt, melynek kettős rendeltetése van; egyfelől alakot szab a testnek, másfelől pedig sérülésektől védelmezi az állatot. Igen gyakori jelenség az, hogy a hámsejtek között mirigysejtek helyezkednek el. Ezek nyálkát termelnek, amely igen gyakran vastag réteggel vonja be a testet, vagy azért, hogy szemét ne kerüljön a hámsejtekre, vagy pedig azért, hogy az állatot ellenségtől védje, azonkívül pedig a bőrt nedvesen is tartja, ami különösen a szárazon élő férgek légzéséhez elkerülhetetlen. Ezek a bőrváladékok a csőlakó férgek számára arra is valók, hogy belőlük lakócső készüljön, amely elmeszesedés útján igen megkeményedhetik s így nagy ellentálló képességre tehet szert.
A bőrrel rendszerint szoros kapcsolatot tart fenn a bőralji izomzat, amely körben, illetőleg alatta hosszában futó izomrostoknak hálózatából képződik, és ú. n. bőrizomtömlőt alkot, melynek rostjai egymásba kapaszkodnak. Ez az ú. n. bőrizomtömlő gondoskodik arról, hogy az állat teste hosszában, vagy harántul összehúzódjék, hogy ebből kígyózó, vagy araszoló, vagy ú. n. féregszerű (peristaltikus) mozgás származzék, sőt még arról is, hogy vegyes testrészecskék külön mozogjanak. – Azt mindenki, aki a természet iránt csak valamit is érdeklődik, tudja, hogy a féregnek nincs lába. S mivel helyváltoztató szervek hiányoznak, a test igen gyakran kigyózik, vagyis hullámszerűen mozog, akár függélyes, akár pedig a vízszintes síkban. Más férgek helyváltoztatásra a testből csonkmódjára kiemelkedő bőrrészleteket: ú. n. bőrcsonkokat (parapodium) használnak, melyekbe sörték illeszkednek. Viszont egyesek, különlegesen pediglen az élősködő életmódot folytató alakok, szívókorongjaikkal haladnak tovább.
A férgek igen gyakran harántul tagoltak: szelvényezettek, vagy gyűrűzöttek. A test gyűrűi rendszerint unos-untalan egyforma szervekkel vannak ellátva, mint mondjuk: homonomok (lásd a földigilisztát)


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
4. A Földi giliszta (Lumbricus herculeus Sav.).
A szelvények egyformasága a külső testfelületen is meglátszik, amint azt a földigiliszta példája tanítja, mert a gyűrűk véges-végig egyformák. Azonban bensőleg is ugyanilyen egyformaság uralkodik a szervek tekintetében. Minden gyűrű ugyanazon szervvel van ellátva. Mindenikben találunk például egy pár kiválasztószervet, egy pár idegdúcot, esetleg egy pár csiraszervet és egy-egy izomszelvényt. Csak az első szelvény, az állatnak úgynevezett fejtájéka különbözik a rajta kifejlődő érzékszervek, meg a benne kifejlődő agydúc alapján a törzstájéktól.
A férgek idegrendszere fejlettebb, mint a tömlősöké. Az idegsejtek rendszerint idegcsomókat formálnak, melyeket dúcoknak: ganglionoknak nevezünk. A dúcokból az idegsejtek, vagy dúcsejtek kötegekké formálódott nyújtványai, mint idegek hatolnak a test különböző tájaira. Az alsóbbrendű férgeknek rendszerint a fej, vagy nyaktájékukon két szimmetrikus dúcuk van, melyekből a hason két hosszanti ideg fut végig.
5. A Tejfehér planária, Dendrocoelum lacteum O. F. Müll. g = agydúc a rajta fekvő szemmel, n = hosszideg, p = garat, d = bélcsőágazat.
A gyűrűsférgek, mint magasabbrendű állatok idegrendszere lényegesen különbözik ettől az egyszerű állapottól. Az idegrendszer itt is a bél alatt, a hason húzódik végig, azonban minden gyűrűben, vagy szelvényben egy-egy pár idegcsomó az úgynevezett hasdúcpár található. A ganglion-párok megfelelő idegekkel harántul is, hosszában is össze vannak kötve s így a hasidúcpár-sor létra-, vagy kötélhágcsószerű alkatot mutat. A dúcpár-sorozatnak legerősebben fejlett tagjai az első törzsszelvénybe esnek s ezeket, mint garatalatti-dúcokat különböztetjük meg, szembeállítván velük a garatfeletti, az úgynevezett agy, vagy cerebralis-dúcpárt. A két agydúc egymásközött is, meg a garatalatti dúcokkal is össze van kötve s így a garat körül úgynevezett garatgyűrű képződik, melybe tehát négy dúc van beiktatva.


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
1. A Gyűrűsférgek idegrendszere, balra az Aphrodité-é, jobbra a Serpulá-é; o = garatfölötti, n = garatalatti dúc, c = garatkommisura, g = hasdúc.
A testnek minden egyes dúcából, mint központból a szomszédos testrészbe, mint kerületbe idegek futnak ki, melyek az izomzatot, a mirigyeket és az érzékszerveket látják el ágakkal. Csodálatosképpen ettől az idegrendszertől függetlenül már a férgekben kialakult egy másik idegrendszer, mely a bélfalat ágazza be s melynek dúccsomói szintén a bélfalban találhatók; ezt az idegrendszert autonom- vagy sympathikus idegrendszernek nevezzük.
A férgek érzékszervei nem a rendszertani foknak megfelelően mutatnak kisebb vagy nagyobb bonyolódottságot, tökéletlen vagy tökéletes fejlődést s így nem igen találkozunk általánosítható formákkal, hanem sokkal inkább az érzékszervek tökéletessége azzal függ össze, hogy az egyes állatfajok minő körülmények között élnek s az élet velük szemben minő feltételeket szab. Így példának okáért szemekkel aszerint vannak ellátva, hogy mennyiben élnek többé vagy kevésbbé szabad életmódot s táplálékuk után mennyiben kóborolnak többet vagy kevesebbet. Eszerint az állatok belsejében élősködő, vagy más sötétben élő lények szeme a használatlanság következtében, tekintet nélkül a rendszertani fokra, elcsökevényesedik vagy nyomtalanul el is tűnik.
A bélről kevés általánosat mondhatunk. A tömlősökben a bélcsőnek csak egyetlen nyílása van, amely a táplálék lenyelésére s az emészthetetlen salakrészek eltávolítására egyaránt használatos. A férgek nagy részében ezzel szemben a szájnyílással ellentétes részen utólagosan végbélnyílás alakul ki, melyen a táplálék salakja távolodik el. Csupán a laposférgekben hiányzik még ez a nyílás. (Végbélnyílásnélküliek: Aprocta.) Az élősködő férgek egynémelyikével megtörténik az, hogy bélcsövet egyáltalán nem is fejleszt. Ezek élete abban a kényelemben telik el, hogy nem kell emészteniök, mert a gazdaszervezet megemésztett tápnedveit a bőrükön át fel tudják szívni. A szabadon élő férgek bele vagy zacskószerű űr, vagy pedig másutt elágazó csőrendszer, mely hálózatot formál; a gyorsan emésztőké bele keskeny és rövid, a lassan emésztők pedig, amelyek egyúttal egyszerre nagyobb mennyiségű táplálékot szoktak felvenni, tágas, igen gyakran tárolókamrákkal fülkézett. Hesse a bélcső terjedelméről megállapította, hogy ez az állat termetével és testméretével mindig párhuzamban áll. Mentül nagyobb és felületében mennél tagozottabb: nyujtványosabb, vagy fülkésebb valamely állat bele, annak teste is annál nagyobbra nő. Lásd például a nagytestű Planaridákat az ő ágas belükkel szemben a piciny egyenesbelű örvényférgekkel.
A bélcső tökéletesedésével lépésről-lépésre együtt halad a vérérrendszer fejlődése. Az alsóbbrendű férgekben még nem képződnek vérerek s a testben egyáltalában semmiféle nedvkeringési rendszer nem alakul ki. Némelyekben a vérereket a bél és a bőrizomtömlő között képződő résrendszer helyettesíti, mely vagy a középső csiralemezben fejlődik és azt akkor másodlagos testüregnek, vagy cölomának nevezzük, vagy pedig a nélkül is kialakul s akkor


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
rés- vagy blastocöl-rendszernek nevezzük. Némely féregben a résrendszer és a vérérrendszer együtt található. A vérerek rendszerint pirosasra színezett vérrel vannak telve. Az erek vastagabb szakaszaikon vagy szív módjára lüktetnek, vagy a hosszabb csövekben féregszerű mozgás: peristaltika űzi előre a vért. Ez a háti értörzsben hátulról előre kering.
Lélekzőszerv gyanánt rendszerint az egész testfelületet használják. Némely gyűrűsféregben azonban kopoltyúszerű függelékek lépnek fel, melyek nem egyebek, mint testfelületmegnagyobbodások. A kopoltyúk tökéletesen fejlett és zárt vérérrendszert kívánnak meg. Viszont pedig a mindenütt működő bőrlégzés a bőrnek még az esetben is nedvesen tartását: nyálkával való bevonását teszi szükségessé, ha az állat a szárazon levegőből lélekzik (l. a földigilisztát).
Az anyagforgalom bomlási termékeit a nitrogéntartalmú gyüledékeket, melyeket összefoglaló néven húgyanyagoknak nevezhetünk, a kiválasztószervek különítik el és távolítják el a szervezetből. Ezek az alsóbbrendű férgekben, valamint a trochophoraszerű álcákban ú. n. „vízérrendszert” vagy protonephridiális rendszert alkotnak. A protonephridium-ok fa módjára elágazó csövecskék, melyek vagy egyenest a szabadba, vagy pediglen a bélcső vég- vagy kezdeti szakaszába torkollanak. A csövek elágazódásuk során mind vékonyabbá és vékonyabbá válnak s a végükön egy-egy kiszélesedő tölcsérben fáklya módjára, lobogó és kurta ostort formáló csillópamattal vannak felszerelve. A belül tölcséres végsejteket e miatt a csillópamat miatt, illetőleg annak lobogó, lángszerű mozgása miatt, lángsejteknek nevezzük, s ezt a lángsejtes, vagy zártcsövű kiválasztórendszert, mint protonephridiumot megkülönböztetjük a gyűrűsférgek nyitott tölcsérű csőrendszerétől, mint metanephridiumtól. Az alsóbbrendű férgek protonephridiumai ágazataikkal a szövetek közé vannak beágyazva, a magasabbrendűek metanephridiumai azonban a nyílt tölcsérükkel a másodlagos testüregből vagy coeloma-üregből indulnak s kanyarulatos lefutás után a közeli testfalat átfúrván, mindig a szabadba nyílnak.
A szaporodás terén igen nagyfokú változatosságokkal találkozunk. Az alsóbbrendűeket csodálatosképpen igen fejlett párzószervek jellemzik, a magasabbrendűekben azonban egyszerű alkatúak az ivarszervek. A szaporodás módja igen sokféle. Ismerünk bimbózást, átalakulást (metamorphosis), nemzedékek váltakozását (metagenesis), élősködést, mely a tojástól a halálig tart, élősködést, mely csak az öregkorban következik be, élősködést, mely csak a fiatal korra vonatkozik és végül az egész életen át szabad életmódot. S mindez nem csodálatos, ha meggondoljuk azt, hogy az állatok minő sokfélesége tartozik a férgek törzsébe.
Az életmódra vonatkozólag általánosan mondhatjuk azt, hogy a férgek is majdnem úgy vízi lények, mint a tömlősök. A tengert és az édesvizet egyaránt benépesítik. Mégis, ezeknek a vizeknek szomszédságában, nedves környezetében igen sok faj vált szárazföldlakóvá. Csodálatosképpen már a legalsóbbrendű és a legjellegzetesebb vízilények az örvényférgek közül igen sok szárazra került, mely a trópusok nedves erdőségét nagy számban népesíti be. A szabad vándorok mellett találunk helyhezkötött, odanőtt (sessilis), vagy pedig szabad életmódot folytató, ú. n. csőlakó férgeket. Némelyek, mint egy a végett, hogy példázzák előttünk azt, hogy milyen úton válik parazitává valamely lény, szabadon is élnek, mihelyt azonban alkalom nyílik rá, élősködnek.
A férgek szellemi képességeiről igen keveset tudunk. Eddig még nem figyelték meg semmi cselekvésüket és viselkedésüket, amelyből arra lehetne következtetni, hogy emlékezőképességük van-e vagy nincs? Határozott ingerekre mindig határozott módon felelnek és ezért a férgeket reflex-lényeknek nevezzük.
A „Férgek állatkörét” a gyűrűzöttség hiánya, illetőleg a gyűrűk száma szerint a következő három altörzsre osztjuk:
I. Gyűrűtlenférgek (Amera),
II. Sokszelvényűek vagy Közönséges gyűrűsférgek (Polymera, Annelida),
III. Kevésgyűrűjűek (Oligomera).
Az Amera-altörzsben két osztálycsoportot különböztetünk meg, és pediglen:
1. Laposférgek (Plathelmintes),
2. Hengerférgek (Nemathelmintes).
A gyűrűsférgek csoportjában a Piócákat (Hirudinea), a Sörtelábúakat (Chaetopoda) és a Csillagférgeket


 Brehm: Az állatok világa / Általános jellemzés
http://mek.oszk.hu/03400/03408/html/2965.html[2020. 10. 21. 17:27:24]
(Gephyrea) osztjuk. Végezetül a Kevésgyűrűjűek (Oligomera) csoportjában egész röviden a Nyílférgekről (Chaetognatha) és az Bellégzetűekről (Enteropneusta) emlékezünk meg. Sokan ide, a Férgek csoportjába osztják a Mohaállatkákat (Bryozoa) és a Pörgekarúakat (Brachiophoda), ezeket azonban a Brehm utolsó előtti kötete külön állatkörökben ismerteti.
A FÉRGEK (VERMES) ÁLLATTÖRZSE TARTALOM ELSŐ ALTÖRZS: Kevésgyűrűjűek (Oligomera)


 Brehm: Az állatok világa / ELSŐ ALTÖRZS: Kevésgyűrűjűek (Oligomera)
http://mek.oszk.hu/03400/03408/html/2966.html[2020. 10. 21. 17:27:36]
Általános jellemzés TARTALOM I. OSZTÁLY: NYILFÉRGEK (CHAETOGNATHA)
ELSŐ ALTÖRZS: Kevésgyűrűjűek (Oligomera)
FEJEZETEK
I. OSZTÁLY: NYILFÉRGEK (CHAETOGNATHA) II. OSZTÁLY: BELLÉGZETŰEK (ENTEROPNEUSTA)
Ebbe az altörzsbe a tudomány legújabb álláspontja szerint sokkal több állatosztályt sorolnak, mint amennyit a német Brehm felölelt. Így ide tartoznak a mohállatok (Bryozoa) és a karlábúak (Brachiophoda) is, hogy csak a legfontosabbakat említsük. Mi itt az altörzs két legfontosabb osztályával, a nyílférgekkel (Chaetognatha) és a bellégzetűekkel (Enteropneusta) kötünk ismeretséget. Mindkét csoportban a test csak három szelvényre tagolódott, minden szelvénynek külön saját belső testürege: coelomája van. Mindkét osztályt a gerincesek szempontjából az a fontos közös bélyeg jellemzi, hogy az álca szájnyílása a kész állat végbélnyílásává lesz, mint ahogy ez a gerincesek esetében is így van és a szájnyílás másodlagosan tör át a bőrnek a bél fenekéhez tartó betüremkedésével kapcsolatban (deuterostomia). A coeloma is a bélcső háti oldalából szakad ki, két oldalfülke képzéssel, ami megint a gerincesek hasonló esetére emlékeztet.
Általános jellemzés TARTALOM I. OSZTÁLY: NYILFÉRGEK (CHAETOGNATHA)


 Brehm: Az állatok világa / MÁSODIK ALTÖRZS: Sokszelvényűek vagy közönséges gyűrűsférgek (Polymera seu Annelida)
http://mek.oszk.hu/03400/03408/html/2969.html[2020. 10. 21. 17:27:47]
II. OSZTÁLY: BELLÉGZETŰEK
(ENTEROPNEUSTA) TARTALOM I. OSZTÁLY: CSILLAGFÉRGEK (GEPHYREA)
MÁSODIK ALTÖRZS: Sokszelvényűek vagy közönséges gyűrűsférgek (Polymera seu Annelida)
FEJEZETEK
I. OSZTÁLY: CSILLAGFÉRGEK (GEPHYREA) II. OSZTÁLY: SÖRTELÁBÚAK (CHAETOPODA) III. OSZTÁLY: PIÓCÁK (HIRUDINEA)
Ez a nagyjelentőségű állatcsoport nevét onnan kapta, mert az állatok teste kívülről is jól látható gyűrűkre, s annak megfelelően belső szelvények hosszanti sorozatára tagolódik. A szelvények úgy fejlődnek, hogy a gyűrűket elválasztó barázdáknak bemetszéseknek megfelelően hártyás válaszfalak, harántsövények (dissepimentumok vagy septumok) nyomulnak a testüregbe, melyet szintén kamrák hosszanti sorára tagolnak fel. A gyűrűk, illetőleg a szelvények száma bizonytalan s véges-végis a test hosszában egyforma alkatúak. A száj az első szelvény mögött fekszik. A gyomor mellső szakasza igen gyakran ormányként kinyújtható és kitüremlíthető, melyet ilyenkor vagy ásásra, vagy pedig a zsákmány megfogására használ fel az állat. Már a bevezetésben kifejtettük azt, hogy a gyűrűsférgek magasabbrendűsége különösen idegrendszerük alakjában és tagolódásában válik nyilvánvalóvá, mint azt legjobban a ábráról is leolvashatjuk.
1. A Gyűrűsférgek idegrendszere, balra az Aphrodité-é, jobbra a Serpulá-é; o = garatfölötti, n = garatalatti dúc, c = garatkommisura, g = hasdúc.
Az ábra balfelén látható egyik tengeri gyűrűsféregnek, az Aphroditének idegrendszere még a kötélhágcsós alkatot egészen világosan mutatja, mert a dúcpárok jobb és bal csomói egymástól távol esnek. A jobboldalin, a Serpuláén azonban, a létrához való hasonlatosság annyiban mosódik el, hogy a hasdúcpárok egymáshoz igen közel esnek s egymással összeolvadnak. Az ábra első fele által feltüntetett állapot az ősibb, a másodikon látható az előrehaladottabb. Az idegrendszer gazdagabb és tökéletesebb kifejlődéséből következik, hogy a gyűrűsférgek életnyilvánulásai erő és a sokoldalúság tekintetében sokkal magasabbrendűek, mint a többi férgeké.
A gyűrűsférgek között a mozgásszerve alkata és a mozgás módja szerint két főcsoportot különböztetünk meg, melyek közül az egyiknek a földigiliszta, a másiknak pedig az orvosipióca a képviselője.


 Brehm: Az állatok világa / MÁSODIK ALTÖRZS: Sokszelvényűek vagy közönséges gyűrűsférgek (Polymera seu Annelida)
http://mek.oszk.hu/03400/03408/html/2969.html[2020. 10. 21. 17:27:47]
4. A Földigiliszta (Lumbricus herculeus Sav.)
2. Az Orvosi pióca, Hirudo medicinalis, 1. a pihenő állat felülről, 2. úszó helyzetben, 3. felmetszett garattal, 4. tojása (kokon).
A földigilisztán a helyváltozó szerveket csak úgy vesszük észre, ha az ujjunkat az állat testén hátulról előre haladva végig húzzuk s e közben annak, a mozgatósörtéktől származó érdességét megállapítjuk. A földigiliszta a gyűrűsférgek második osztályába, a „sörtelábúak” közé tartozik. Ezeket azok az apró sörték jellemzik, amelyek vagy közvetlenül a bőrbe, vagy pedig a bőrből kiálló lábszerű csonkokba vannak beültetve; az állatok a sörtéket mozgás közben mint támasztó, kapaszkodó, vagy evezőszerveket használják fel. Velük ellentétben a pióca körül a gyűrűsférgek III. osztályába csoportosulnak, az úgynevezett „símaférgek”, melyek testének símaságát sem sörték, sem lábcsonkok nem zavarják. Ezeknek testüregét a törzsben hatalmasan kifejlődő izomzat annyira elnyomja, hogy csak némi csőrendszer marad vissza belőle. Végezetül a gyűrűsférgek első osztályban, a „csillagférgek”-ben fejlődik ugyan másodlagos testűr, csakhogy itt a szelvényekre való tagolódás és a testfelület gyűrűzöttsége fogyatékos.
A tengeri gyűrűsférgek, valamint a csillagférgek tojásából, mint a bevezetésben említettük, szabadon úszó trochophora-álca fejlődik, amely mind az örvényférgek Müller-féle álcájához, mind pedig a kifejlett kerekesférgekhez sokban hasonlít. A trochophora-álca ilyenképpen az állatok nagy számának mintegy összefoglaló képviselője, melyeket az álca után a trochophora körben foglalhatunk össze.


 Brehm: Az állatok világa / MÁSODIK ALTÖRZS: Sokszelvényűek vagy közönséges gyűrűsférgek (Polymera seu Annelida)
http://mek.oszk.hu/03400/03408/html/2969.html[2020. 10. 21. 17:27:47]
4. A Polygordius trochophora álcája.
Az örvényférgek ismertetésekor rámutatunk arra, hogy a Gunda segmentata bélágainak és szaporítószerveinek, valamint a kiválasztószerv szájadékának szabályos megismétlődése azt az útat mutatja, melyen a gyűrűsférgek, az örvényférgekből a fajfejlődés folyamán létrejöttek. Az örvényférgek az ál-, a gyűrűsférgek az igazi szelvényeződésnek, metameriának képviselői. A szelvényezettség azt mondja, hogy az állat egymásután következő részeiben a fontos szervek megegyező módon ismétlődnek meg. Ennek megfelelően a gyűrűsféreg minden egyes szelvényében megtaláljuk megfelelő kiöblösödéssel a bélcsövet, egy-egy dúcpár képében az idegközpontot, az idegeket és a vérereket ugyanazon számban és elhelyezkedésben, továbbá nagyon sok szelvényben a szaporítószerveket, s végül minden szelvénynek van saját kiválasztószerve: metanephridiuma, melyet éppen ezért szelvényszervnek is neveznek. A metanephridium minden gyűrűsféregben azonos alkatú; minden egyes szelvényben egy pár, többé- vagy kevésbbé kanyargós, kígyózó lefutású csatornát találunk, melynek belső nyitott, csillós tölcsére az előző szelvényfalon áttör és az előző testüregi kamrából veszi fel a gyüledéket, viszont, szájadéka előtt húgyhólyagot formálván, a testfelületre ugyanazon szelvénybe torkollik, amelyben kanyarulatos csatornája fekszik.
Ez a szabályos szelvényeződés azáltal válik sok esetben elmosódottá, hogy több szelvény vagy teljességében, vagy pediglen csak egyes szervei tekintetében összeolvad, s így eltűnik. Még a legvilágosabban megmarad és szembe ötlik a szelvényeződés a másodlagos testűrnek: a cölomának fülkéződésében. A másodlagos testűr a középső csíralevélben: a mesodermában képződik. Ez pedig maga egypár sejtből: a két ősmesodermasejtből keletkezik, amelyek az álca két oldalán, a végbél mellett képződnek és eleven oszlások során az úgynevezett mesodermacsíkot hozzák létre. Az állat szelvényeződésének első jele, mindig ebben a mesodermalemezben mutatkozik azáltal, hogy abban páros kamarasor képződik.
A gyűrűsférgek egyrésze egyenesen fejlődik, vagyis a tojásból az anyaállathoz hasonló piciny szervezet bújik elő, másrésze azonban előbb álca állapoton esik át; az álcát, mint fentebb láttuk, trochophorának nevezzük.
II. OSZTÁLY: BELLÉGZETŰEK
(ENTEROPNEUSTA) TARTALOM I. OSZTÁLY: CSILLAGFÉRGEK (GEPHYREA)


 Brehm: Az állatok világa / HARMADIK ALTÖRZS: Gyűrűtlenférgek (Amera)
http://mek.oszk.hu/03400/03408/html/2981.html[2020. 10. 21. 17:28:00]
MÁSODIK REND: Ormányos piócák
(Rhynchobdellidae) TARTALOM I. OSZTÁLYCSOPORT: HENGERFÉRGEK
(NEMATHELMINTHES)
HARMADIK ALTÖRZS: Gyűrűtlenférgek (Amera)
FEJEZETEK
I. OSZTÁLYCSOPORT: HENGERFÉRGEK (NEMATHELMINTHES) I. OSZTÁLY: FONÁLFÉRGEK (NEMATODA RUD.) FÜGGELÉK: HÚRFÉRGEK (NEMATOMORPHA) II. OSZTÁLY: BUZOGÁNYFEJŰEK (ACANTHOCEPHALA) III. OSZTÁLY: TÜSKÉSFÉRGECSKÉK (KINORHYNCHA) IV. OSZTÁLY: SÖRTÉSÁLLATKÁK (GASTROTRICHA) V. OSZTÁLY: KEREKESFÉRGEK (ROTATORIA) II. OSZTÁLYCSOPORT: LAPOSFÉRGEK (PLATHELMINTES) I. OSZTÁLY: ÖRVÉNYFÉRGEK (TURBELLARIA) II. OSZTÁLY: MÉTELYEK (TREMATODA RUD.) III. OSZTÁLY: GALANDFÉRGEK (CESTODARIA RUD.) IV. OSZTÁLY: ZSINÓRFÉRGEK (NEMERTINI)
Általános jellemzés.
Írta: Dr. Gelei József
A Bütschli és Kükenthal nyomán ide együvé foglalt állatok legközönségesebb képviselői, minők az örvényférgek, fonálférgek és kerekesférgek, egymástól első tekintetre oly nagymértékben különböznek, hogy szinte lehetetlennek látszik ezeknek egy csoportba való összefoglalása. Mégis testük szelvénytelen volta, idegrendszerüknek egy, az egész testet bevonó idegszövedékre való visszavezethetősége, különösen pedig kiválasztószervüknek lángsejtes alkata, továbbá igazi coelomaüregnek hiánya s ezzel kapcsolatban a csíraszerv zsák- vagy tömlőszerű alakja, mindezek együtt elég közös bélyeget szolgáltatnak ahhoz, hogy az egyébként is örvényféregszerű ősökre visszavezethető állatokat egyazon altörzsbe foglaljuk össze. Ide a férgeknek jellegzetesen víziéletmódot folytató alakjai tartoznak. Csak kevés vált közülük szárazföldi lénnyé. Kevés köztük a növényevő is, hanem sokkal inkább húsevők, illetőleg ragadozók, aminek az a következménye, hogy egész rendeket kitevő csoportok váltak élősködőkké.
Az emberre nézve a gerinctelen állatok világában az ízeltlábúakon kívül ezeknek van legnagyobb jelentőségük. Egyesek, mint a fonál-, métely- és galandférgek, vagy egyenesen ártanak az embernek, mint betegségokozók, vagy pediglen közvetve veszedelmesek azáltal, hogy az ember gazdasági állatait és termékeit leírhatatlan mennyiségben pusztítják. Az örvényférgek s különlegesen a kerekesférgek pedig hasznukkal a vízgazdaság, a haltenyésztés terén játszanak igen jelentős szerepet.
A fönnebb mondottakra való tekintettel az állatok alkatáról összefoglalólag is szólhatunk pár szót. A test az általános féregalkatnak megfelelőleg többé-kevésbbé hosszában megnyúlt. A szájnyílás rendszerint a mellső, a végbélnyílás pedig, mely csak a laposférgekben hiányzik, a hátulsó testvégen van. Mindig találunk előbelet, amely külbőri: ektodermális származású. A voltaképpeni emésztőszakasz, a középbél entodermális keletű. A magasabbrendűeknek külbőri származású végbele vagy kloákája van. Az előbél különleges szakasz az izmos nyeldeklő vagy pharynx.
A bél és a bőr között igazi testüregre, melyet peritoneális hám bélelne, nem akadunk. Éppen azért az idetartozó


 Brehm: Az állatok világa / HARMADIK ALTÖRZS: Gyűrűtlenférgek (Amera)
http://mek.oszk.hu/03400/03408/html/2981.html[2020. 10. 21. 17:28:00]
állatokat sokan a coelomátlanok csoportjának nevezik. A coeloma helyén az alsóbbrendűekben ugyanolyan kötőszövet: parenchyma képződik, mint aminővel a bordásmedúzákban ismerkedünk meg, ilyenek a parenchymás laposférgek. A magasabbrendűekben a parenchyma helyét résrendszer tölti ki, mely testnedvvel van telítve. Ennek a testnedvnek a test alakja, tartása és feszessége tekintetében igen nagy jelentősége van. A test ezen kétféle alkata közül elsődleges a parenchymatikus és másodlagos a résrendszeres, úgynevezett schyzocöliás állapot.
A testben kiképződő résrendszer egyúttal a nedvkeringést is lehetővé teszi. Megjegyezzük azonban, hogy a parenchymás állatok között egyik rendben, nevezetesen a zsinórférgekben valóságos vérérrendszer is alakult ki.
A gyűrűzetlen férgek legjelentősebb egybefoglaló kapcsa a kiválasztórendszer. Ez az úgynevezett protonephridiáis typusnak felel meg, melynek legfontosabb képviselői éppen az amerás férgek. A protonephridium egymás végében sorakozó egyetlen sejtsor belsejében képződött ú. n. intracellurális csatornarendszer. A csatornák fa módjára elágazhatnak, vagy hurkolatosan felgomolyodnak. A csövecskék belső végükön zártak. A cső űrterébe átszivárgott nedveket a legegyszerűbb fokon csillók mozgatják, melyek a cső belsejében egyenletesen vannak elosztva. Ezt a különben ritka állapotot a legtöbb állatban fölváltja a folyadékmozgatásnak az a magasabbrendű módja, hogy a csillók a csatornácskák végére hosszú, lobogó pamatban, az ú. n. lángpamatba tömörülnek s ezáltal a csatornák végét tölcséresen kiöblösítik. Mivel a lobogó pamat közelében, a tölcsér szájadékát befedő protoplazmában rendszerint sejtmagot találunk, ezért a protonephridiális kiválasztórendszernek végsejtjeit lángsejtekként szoktuk megkülönböztetni
5. Lángsejt a Phaenocora unipunctata Oerstd.-ből
A búvárok arra a nevezetes jelenségre jöttek rá, hogy a protonephridiális rendszer szoros összeköttetésben van a férgeknek ősi szülőhelyükről, a tengerből az édesvízbe való kivándorlásával. A legalsóbbrendű gyűrűzetlen férgek ugyanis tengerlakók. Ezeknek még semmi protonephridiális rendszerük nincsen. Ezek teste éppen olyan mértékben sós, mint a tengeré s így nincsenek annak a veszedelemnek kitéve, hogy a tengervíz szüntelen benyomuljon a testükbe, azt felpuffassza és szétrepessze; ezekről tudományosan azt mondjuk, hogy testük egyenlőnyomású, izotonikus a tenger vizével. Az édesvízbe kivándorolt és ott különböző irányban megváltozott alakok testük sótartalmát megőrizték, ezzel azonban magukat annak az állandó veszélynek teszik ki, hogy az édesvíz testüknek vízáteresztő külső hártyáján szüntelen behatol a testbe s annak sóit egyfelől kilúgozza, másfelől pediglen az állatokat felrepeszti. Az elárasztásnak ettől a szüntelen veszedelmétől mentesíti, mint valami mentő szivattyú, az állatokat a protonephridiális készülék. Annak csillós bélése, vagy lángsejtes motorikus végkészüléke azért lobog örökösen, amiért a Véglények lüktető hólyagja is szüntelen lüktet, nevezetesen, hogy a testből a fölösleges vizet állandóan kiszivattyúzza. A protonephridiális rendszernek ezt a jelentőségét különlegesen azok a magasabbrendű amerás férgek igazolják, melyek túlnyomórészt édesvíziek, egyes rokonaik azonban tengerben is élnek, mert ez


 Brehm: Az állatok világa / HARMADIK ALTÖRZS: Gyűrűtlenférgek (Amera)
http://mek.oszk.hu/03400/03408/html/2981.html[2020. 10. 21. 17:28:00]
utóbbiaknak nincs kiválasztórendszerük. – Fejtegetéseink kiemelt jelentőségét csupán a fonalférgek zavarják, melyeknek egyszerű alkatú protonephridiumában az esetben sincs lángsejt, ha az állatok az édesvíz lakói is. Ehhez azonban azt kell megjegyeznünk, hogy a fonálférgek különleges életmódjuk folytán igen módosult lények, másfelől pediglen azt, hogy vastag, tömött kutikulájuk mentesíti a környező víz hatásaitól.
A kiválasztó rendszerről még két nevezetes jelenséget kell feljegyeznünk. Az egyik az, hogy az örvényférgek Rhynchomesostoma nemzetségében a protonephridiumok az ivarnyílásba torkolnak s így a húgyivari készülék együttessége első kezdeteiben már a mi alsórendű férgeinkben nyilatkozik. Sőt a kloaka képződésére is találunk már példát a kerekesférgekben. A másik jelenség pedig, amiről meg kell emlékeznünk, a zsinórférgekben a vérérrendszer és kiválasztórendszer összefüggése. A magasabbrendű állatokban azt tapasztaljuk, hogy a vérerek hatolnak be a vesébe és teremtik meg az anyagforgalom és a kiválasztás szerve között a szoros kapcsolatot, itt azonban fordítva, a lángsejtes csövek fonják körül a véreret és maguk mennek így el a gyüledékfuvarozó rendszerhez.
A gyűrűtlenférgek idegrendszere a test hosszában futó hosszanti törzsekből s a mellső testvégen kialakuló dúcpárból képződik. Az egyszerűbb formákban számos hosszanti ideggel találkozunk, s ezért a magasabbrendűekben azt az állapotot, hogy ott csak két ideg fut le, a fejlettebb felsőbbrendű jelenségnek minősítik.
Az érzékszervek közül általánosan elterjedtnek kell tekintenünk a tapintósörtékkel ellátott s magánosan fellépő, a testen rendszerint egyenletesen elszórt tapintósejteket. Ezek a mellső testvégen rendszerint nagyobb számban fejlődnek, mint a test egyéb részein. Általános jelenség az is, hogy a mellső testvégen és pediglen rendszerint oldalt vegyiérzékszerv képződik. Ez a vegyiérzékszerv, mint szaglószerv már itt, az egész állatországra jellemző gödörszerű, vagy csatornaszerű mélyedést formál s mivel az agydúccal közvetlen kapcsolatban van, ezért agyszervnek, vagy cerebrális orgánumnak is nevezik. – A látószerv meglehetősen kezdetleges alkotású s vagy egyszerűen a bőrben fekvő festékfolt képében jelentkezik, mint azt a fonal-, kerekesférgekben és némely örvényféregben látjuk, vagy pediglen a mezenchymában képződik s az ú. n. befelé fordított pohárszemecskék: invertált pohár-ocellumoknak típusát képviseli. – A tömlős állatokban oly gyakori és fontos tetőtéri szervvel, mint helyzetérzékszervvel itt nem igen találkozunk. Mindössze a minden tekintetben legegyszerűbb szervezetűnek tartott s a tenger vizében élő bélüregnélküli örvényférgekben, az ú. n. Acoelákban találunk ilyen szervet.
A búvárok nem tudtak még egyöntetűen megállapodni abban, hogy a gyűrűzetlenférgeket hogyan származtassák le valamely közös ősből. Azzal a tudományos áramlattal szemben, hogy az örvényférgek közül a Polycladidákat tekintsük legegyszerűbb lényeknek s így a bordásmedúzákból származtassuk az örvényférgeket, újabban mindinkább hódít az a felfogás, hogy bizonyos egyenesbelű örvényférgek, melyek a Graffilidákhoz voltak hasonlóak, az a közös őstörzs, melyből egyfelől az Acoleákon keresztül a laposférgek, másfelől pediglen mind a kerekesférgek, mind pediglen a fonalférgek leszármaztak volna. Ez a graffilidaszerű közös ős a Gastrotrichákat is egészen símán kapcsolja be az Amera közös altörzsbe.
MÁSODIK REND: Ormányos piócák
(Rhynchobdellidae) TARTALOM I. OSZTÁLYCSOPORT: HENGERFÉRGEK
(NEMATHELMINTHES)


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
III. OSZTÁLY: GALANDFÉRGEK (CESTODARIA
RUD.) TARTALOM TÖMLŐSÖK (COELENTERATA)
II. CSOPORT: Ormánycsövesek (Rhynchocoela)
IV. OSZTÁLY: ZSINÓRFÉRGEK (NEMERTINI)
Magyarra átültette és kibővítette: Dr. Gelei József.
A magyar olvasóközönséget ezek a csodálatos alakú és túlnyomórészt a tenger vizében élő férgek a múltban nem igen érdekelhették, mivel az európai édesvizekben található kevés fajból hazánk területéről egyetlen sem volt ismeretes. Gelei azonban 1928-ban hazánkban három helyen mutatta ki ezt a rejtett életmódot élő állatot. Az első lelőhely a Balaton északi partja, a régi Révfülöp-i hidrobiológiai állomás volt, itt talált Gelei nagyobb számban állatokat a vízpart sekély vizétől lepett kövei alatt, másrészt pedig nemsokára Szegeden, a Tisza folyó medréből kövekről, illetőleg fürdőcölöpökről behozott kaparékban kapott, részben kifejlett, részben pedig igen nagyszámú fiatal példányt. Nemsokára a Szeged környéki vizekből is, így a Szeged szomszédságában lévő Maty-ér rendszeresen beszáradó mocsárvízében is ismeretessé váltak a magyarhoni zsinórférgek. Ezekre a leletekre való tekintettel helyénvaló, hogy a magyar Brehm-ben is részletesen foglalkozzunk a zsinórférgekkel.
A zsinórférgeket a laposférgek többi csoportjaitól az különbözteti meg, hogy van végbélnyílásuk és vérérrendszerük. Némely búvár, tekintettel a vérereikre, melyek a férgek körében különlegesen a gyűrűsférgeket jellemzik, úgy gondolkozik, hogy ezeket az állatokat inkább a gyűrűsférgekkel együtt kell tárgyalni. Mégis a bőrnek alkata, a bélnek szerepe az emésztés folyamán, a bőrizom-tömlő, a testnek szelvényezetlen volta, a szemek, továbbá az idegrendszer, legkülönlegesebben pedig a kiválasztórendszer alkata mind arra vall, hogy e lények határozottan a laposférgekkel vannak közvetlen rokonságban. Mindezeknek a rokonbélyegeknek alapján valószínű, hogy az örvényférgek és a zsinórférgek közös ősöktől származnak, s a különbség csak onnan ered, hogy a fajfejlődés során a zsinórférgek magasabb fokra fejlődtek.
A zsinórférgek megismerésére kövessük nyomon a gráci zsinórféreg, Prostama graezense Böhmig (a XIX. táb. 1. rajz) szervezetét. Elnevezésüket hosszú, hengerded, fonalszerű testüktől kapták, amely sohasem lapul el, hanem csak legföljebb a hasoldalon kissé kiegyenesedik. A test mellső végén a legtöbb állaton igen jól megkülönböztethetjük a törzstől elkülönödött fejet. A fejen kétoldalt, az agydúc közelében, szaglásra szolgáló érzőgödröket, elül, a homlok végén ízlelősejtek csoportját s a fejtetőn az örvényférgekére emlékeztető egy vagy több szempárt találunk. Bőrük alkata teljesen megegyezik az örvényférgekével. Az egyrétegű bőrhám ugyanis csillós sejtekből és közöttük elszórt nyálkaképzősejtekből alakult. A mellékelt ábránk tanusága szerint a szájnyílás, egészen a mellső testvégen, s kissé a hasoldal felé eltolódva fekszik. A szájnyílásra hosszú előtér, az ú. n. ormánybél (rhynchodaeum következik, melybe hátoldal felől az ormány, hátul pedig a folytatásában a voltaképpeni szájnyíláson át, az izmos bárzsing (oesophagus) nyílik. A bárzsing után a redősfalú gyomorbélbe jutunk, mely a szintén hosszú és szabályos közökben oldalzsebekkel ellátott középbélbe vezet. A középbélre csaknem közvetlenül a végbélnyílás következik; igazi végbelet alig tudunk megkülönböztetni.
A zsinórférgekre rendkívül jellemző készülék az a hosszú hüvelyben rejtőző ormány, melynek segítségével az állatok áldozataikat megfogják, megmérgezik és a szájnyíláshoz közelebb húzzák. Az ormány visszatüremlített állapotban s egyúttal visszahúzva a bélcső fölött nagy, hosszúra megnyúlt ormánytáskában vagy hüvelyben helyezkedik el. Az ormányon három főszakaszt különböztetünk meg. Elül van a mellső ormányhenger, a középen az ormánydob, mely a rekeszizomból és a ballonból áll, a hátulsót pedig a hátsó ormányhenger alkotja. Az ormány mellső hengerszakasz rendkívül izmos és magas hengereshámtól van borítva, amely kitüremlített állapotában kifelé fordul s a zsákmányt nagyfokú tapadékonyságával fogvatartja, s egyúttal a zsákmányra csavarmenetben felcsavarodik. A középső szakaszban a rekeszizom, illetőleg az előtte fekvő tőrkamrában helyezkedik el a támadó tőr, mely gombszerű, vastag talpi részével a tőrpárnába van beerősítve. A tőrpárna a tőrviselő táska tölteléke és a rekeszizom falában elhelyezkedett mirígyeknek terméke. A középső szakaszban, oldalt, kb. a támadótőr magasságában két tőrtáska rejtőzködik, amelyben több-kevesebb tartaléktőrt találunk. A tőrök egyenként egy-egy sejtben keletkeznek. A tőrtáskák jól belakmározott állatokban rendszerint üresek, ha azonban hosszú időn át éhezik


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
az állat, egy-egy táskában 6 tőrt is találhatunk. A magyarhoni példányokban Gelei egy-egy táskában rendszerint 34 tartaléktőrt talált. A támadásra fölszerelt tőr közvetlen szomszédságában fecskendővezeték torkollik, mely a rekeszizom mögött elhelyezkedő ballon üregének kivezető csatornája. A ballon méregnedvet tartalmaz, melyet izmos fala, a kitüremlített ormány végére kerülő tőr által ejtett sebbe fecskendez bele, abban a pillanatban, amint a tőrt az ormány visszahúzza a sebből. A mérget viszont az ormány harmadik szakasza, a hátsó ormányhenger termeli.
Az ormány működése igen egyszerű. Az ormány, mint említettük, folyadékkal telt izmos ormányhüvelyben van elhelyezve, s viszont az ormánycső belső végén visszahúzó izom: retractor található, mely az ormánytáska fenekéhez kapcsolja az ormányt. Ha a visszahúzó izom elernyed s viszont az ormánytáska fala összehúzódik, a táskában lévő folyadék kinyomja és kitüremkedésre készteti az ormányt, egész addig, amíg a diaphragma, illetőleg a rajta ülő tőr szabadba nem kerül; kitüremlített állapotban tehát az ormánytáskában csak a belső ormányhenger: vagyis a méregmirígy marad vissza. Ha pedig a jól végzett munka után elernyed az ormánytáska izma s viszont a visszahúzóizmok állnak munkába, akkor az ormány megint hüvelyébe húzódik vissza.
Nem minden zsinórféregben találunk az ormánykészülékben tőrt s ezen az alapon régebb a zsinórférgek, mint fegyvertelen, illetőleg fegyveres állatok két csoportra oszlottak.
A zsinórférgek vérérrendszere csak 3 ércsatornából áll. kettő Kezek közül oldalt a bélcső mellett, egy pedig fölötte húzódik végig. A hátoldali ér legalább is a mellső és hátsó végen, esetleg közben is hurkok útján összekapcsolódik a kétoldali törzzsel. A vérfolyadék vagy vöröses vagy pedig színtelen s a háti értörzsben hátulról előre kering. A vérmozgást a vérerek izmos fala, irányát pedig az erekben található billentyűrendszer biztosítja. A vérben sejteket nem találunk, a vérfolyadék pedig az állatok tápláltságának megfelelően fehérjében gazdagabb vagy szegényebb. Ilyenképpen inkább nyirokanyagnak, mint vérnek felel meg.
A kiválasztást egypár elágazó csőrendszer végzi, mely teljesen a laposférgek protonephridiuma szerint van alkotva. A kiválasztócsatornák ugyanis befelé itt is zártak s a finom csövecskék végén a már ismert lángsejtek helyezkednek el. A lángsejtek rendszerint a vérerek falába fúródnak.
A zsinórférgek idegrendszere nem magas fejlettségű. A fejben két dúcpár van, egyik a garat felett, a másik a garat alatt. A négy dúcot a garatot, illetve az ormánybelet körülvevő garatgyűrű kapcsolja egymással össze. Az alsó dúcpárból a test hosszában két tekintélyes hosszanti ideg szalad végig. A hát középvonalában pedig igen gyönge fejlettségű, hosszanti ideget különböztetünk meg.
A zsinórférgek a többi laposférgektől különösen abban különböznek, hogy váltivarúak; a nemeket azonban külsőleg nem tudjuk egymástól megkülönböztetni. Az édesviziek között azonban kétivarúakat: hermaphroditákat is találunk. Az ivari készülék rendkívül egyszerű, párzószervekkel rendszerint nem találkozunk. A csiraszervek egyszerű zsákokat formálnak, melyek a gyomorzsebek között nagy számban helyezkednek el és mindig párosával találhatók. Az egyes zsákok egyenként nyílnak a hátoldalon a test felületére. Az állatok a tojásokat zsinórokban, vagy öves kokonokban szabálytalan tömegben rakják le. A zsinór, illetőleg a csőszerű öv kocsonyásan megmerevedő nyálkás tömegből képződik s már az anya testén kialakul, úgyhogy a tojásokkal megrakott nyálkás övből az anyaállat kicsúszik.
Némely fajok a tojásból egyenesen zsinórféreggé fejlődnek. Sok esetben azonban a tojásból sajátságos alakú álca bújik ki, melyről a hozzá nem értő szem sehogy se tudja elképzelni, hogy abból hogyan válik zsinórféreg. Ezt az álcát, mely az európai tengerekben a tavaszi hónapokban nagy tömegben rajzik, a lovagi vívósisakhoz való nagy hasonlóság miatt sisaklárvának: pilidiumnak nevezik.


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
Sisakálca: Pilidium
A sisaklárva egész testfelületét csilló borítja. A szegélyén azonban zsinórmenetben erőteljesebb csillózat s a sisak tetején hosszú, ostorszerű pamat képződik. Oldalt, a sisak arcvédőlemezéhez hasonlóan, két nagyobb lebeny csüng alá, melyek szegélye szintén zsinórcsillózattal van bevonva. A lebenyek között nyílik a száj, amely vakon végződő gyomorba vezet. A száj környékén csakhamar négy betüremkedés keletkezik, melyből a zsinórféreg teste fejlődik. Ezek a betüremkedések növekvésük közben körülfogják a gyomrot, ezt magukkal együtt a fejlődésben előbbre viszik s végül is az álcabőrt keresztültörik, hogy ilyenképpen a féreg hosszanti növekvésnek indulhasson. Megemlítjük még, hogy a pilidiumnál egyszerűbb lárva is ismeretes, az ú. n. Desor-féle álca.
A zsinórférgek hossza rendkívül változik. Némelyek csak néhány milliméterre nőnek, mások azonban több méter hosszúra is megnyúlnak a nélkül, hogy egyúttal megvastagodnának; rendszerint azonban 20–60 cm hosszúak. A tengeri zsinórférgek gazdag színpompájukról nevezetesek. A szín a bőr festékszemcsézetétől vagy pedig a bőrmirígyek váladékától származik. Nagyon gyakoriak a sárga, barna és a vörös szín minden elképzelhető árnyalatai és keverékei, a tiszta kék szín azonban hiányzik. Az alapszínen igen gyakran rajzolatok, márványozottság, párhuzamos hosszanti vonalak és színes harántgyűrűk mutatkoznak. Színük alapján a környezetbe sokkal jobban beilleszkednek a tőrrel föl nem fegyverzett fajok, mint a tőrösek.
Az elvesztett részek helyrepótlása tekintetében a zsinórférgekről is azt mondhatjuk, mint amit az örvényférgekről már megtanultunk; nevezetesen, hogy ezek is igen nagy mértékben képesek a regenerációra. Itt is megtörténik az, hogy a testnek piciny leszakadt darabjából lassanként megint teljes egyén fejlődik.
A zsinórférgek túlnyomórészt tengeri állatok. Igen kevesen úsznak szabadon a nyilt tengeren. A legtöbb partlakó, ahol a kőtörmelék között, kövek alatt, sziklahasadékokban s korálltömbök, padok réseiben, valamint a tengeri algák között rejtőzködve élnek. Némelyek a fenék homokjába ássák be magukat, mások pedig a bőrük által elválasztott nyálkacsőben laknak. Néhány nemzetség a trópusok nedves erdőségeiben levegőn élő szárazföldi állattá változott. Ezek közül némelyek virágházi növényekkel Európába is elkerültek, itt azonban csakis a virágházak nedves, meleg levegőjén maradnak életben. Egyetlen nemzetség: a Prostoma vált a mérsékelt égöv édesvizeinek lakójává.
A zsinórférgek rendkívül lassan mozognak. Mozgásuk közben állandóan nyálkát hagynak el, mint a mászó csiga. A nyálkát azonban nem hasoldaluk termeli, mint távoli rokonaik, az örvényférgek, hanem egész testfelületük választja el; ezért nem is nyálkaszőnyegen csúsznak, mint az örvényférgek, vagy a csigák, hanem az egész testüket folyton körülvevő nyálkacsőben. Ezzel a jelenséggel van kapcsolatban az, hogy testük hengerded maradt s nem lapult el, mint az örvényférgeké. Hihetetlen lassú, óvatos mozgásuk magyarázza meg azt, hogy az édesvizi


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
alakokat mért oly nehéz megtalálni. Lomha, lassú természetükkel ellentétben veszedelmes rablók. Különlegesebben gyűrűsférgekkel és pedig azok közül is főként a csőlakókkal táplálkoznak, melyeket rendkívül ügyesen cipelnek ki ormányukkal lakóházukból. E mellett azonban csaknem mindenféle hústáplálékot megesznek, s így könnyen széttagolható húscafatokkal jól táplálhatjuk az akváriumi életet elég jól viselő állatokat. Mivel a húsételben nem sokat válogatnak, érthető, hogy mint asztalivendégek: kommenzálisták igen gyakran vesznek részt más állatok lakomáján, a nélkül, hogy azokat bántanák. Egyes fajok élősködőkké: parazitákká váltak.
A zsinórférgek legjobb ismerője, Bürger Ottó, közel 500 fajt írt le. Mi azonban, mivel a természet iránt érdeklődők olvasótábora nagyon ritkán találkozik ezekkel az állatokkal, rendszeres ismertetésükkel nem foglalkozunk, hanem csak egypár jellegzetes alakot ragadunk ki a fajok nagy tömegéből.
Először is a Tubulanus (Carinella) superbus Kölliker nevű fajt mutatjuk be, mely pompás színekben tündöklik. Erről az állatról alkati különlegessége tekintetében megemlítjük azt, hogy háti értörzse hiányzik és ormánykészüléke nincs tőrrel ellátva. 75 cm-re megnő és csak 5 mm vastag. Teste vörösbarna, vagy cseresznyepiros színű s négy hosszanti fehér és számos szintén fehér harántcsíkkal van díszítve. Az Atlanti-óceán európai partjai közül az angol, a skót és a francia partokon s a Földközi-tengerben találták. A homokos parttájék lakója, találtak azonban 40–50 m-es mélységben is.
Az eddig megfigyelt legnagyobb zsinórférgek az angol partok közelében élnek s rendszerint a szintén fegyvertelen Lineidák családjába tartoznak. A Lineus longissimus Gunnerus 5–10 cm-re nő, sőt néha 30 m hosszú szalagszerű példányokat is fogtak már. Nappal rejtekhelyükben összegomolyodva találhatók; zsákmány után csak éjszakai dagály idején látnak. Egyik ide tartozó hosszú zsinórformájú Lineust, a L. eniculatus Chiajet a képen szemlélhetünk.
Lineus geniculatus Chiaje (Kükenthal-Krumbach: Hdbuch d. Zoologie, Bd. 2.)
A kisebb fajok közé tartozik a Cerebratulus marginatus Renier. Ezek nemcsak az Atlanti-óceán északi részein, hanem a Földközi-tengerben is igen gyakoriak. A szabad tengerben kitűnően úsznak, miközben az angolnákra emlékeztetően kígyózva mozognak. Valószínűleg az úszó életmóddal függ össze, hogy farkfüggelékük van.
Meg kell emlékeznünk a Pelagonemertidákról is. Testük a lebegő tengeri életmódhoz alkalmazkodva, feltűnően széles és vékony. Ausztráliától délkeletre, az Indiai-óceán nagy mélységéből halászták a Pelagonemertes moseleyi Bürger nevű 4 cm hosszú és 2 cm széles, gyönyörűen átlátszó állatot, melynek belső szervei közül különösen a sötét gesztenyebarna bél tűnik föl az átlátszó testben. Az állat arról nevezetes, hogy a test hátrafelé szabályosan szűkül és négy bemetszéssel öt gyűrűre van felosztva. Az első gyűrű egymagában olyan hosszú, mint a hátulsó négy, azonkívül szárnyszerűen széles s így az állatot a lebegésben kiválóan segíti.


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
Pelagonemertes moseleyi Burger, nagyítva
Sajátos alkatáról nevezetes a Malacobdella Blainville nemzetség. Az idetartozó fajokat a vénus-kagylóban (Cyprina islandica) s a tátongó-kagylóban (Mya truncata és M. arenaria), a gazdaállat kopoltyúján, köpenyegén, vagy a zsigerpúpon igen gyakran találják. Ennek a zsinórférgekre nem igen jellemző életmódnak megfelelően az állatok igen különleges testalkatot öltenek. Törzsük rövid és széles, s a hátsó testvégen tekintélyes, tányérformájú szívógödör fejlődik. Ez a szívókorong megtévesztette a régi búvárokat, s hol a piócák, hol pedig mételyek közé sorolták az ide tartozó állatokat. A Malacobdellák nem élősködnek, hanem a kagyló köpenyterét csak mint vadászterületet használják ki, kifogdosván azokat az apró állatokat, melyeket az áramló víz a köpenytérbe sodor: tehát a szó szoros értelemben vett asztaltársak, commensalisták.
A szárazföldi planáriák (Tricladida terricola) természethistóriája a zsinórférgek között is megismétlődik. A Bergendal által felállított Geonemertes nemzetség tagjai valamennyien szárazföldlakók. Némelyek 7 cm hosszúra is megnőnek. Valamennyi idetartozó faj hatalmas ormánnyal van felszerelve, melyben támadótőr rejtőzik. Az ormány a bélcsővel együtt közös nyíláson nyílik a testfelületre. Rendszerint négy szemük van. A vöröses fehér testű s barna, hosszanti csíkokkal díszített Geonemertes pelaensis Semper a Palau-szigeteken él és nedves levelek, valamint fák nedves kérge alatt tartózkodik. Bürger a Bermuda-szigeteken élő Geonemertes agricola Will. Suhm nevű fajról Coe R. W. híradása szerint a következőket írja: „Ez a faj a
Bermuda-szigeteken nagy tömegekben él. A tenger partjától azonban nem távozik messzire, hanem csak a Mangrove-mocsarak s a velük határos dombok közelében marad. Nyáron a szárazföldi zsinórférgek csakis mélyen a nedves talajban, a talajvíz közelében találhatók. Tavasszal azonban a dombok lejtőire is felmásznak. Valószínű, hogy a nyáron kiszáradó helyeken a földi gilisztáktól vájt járatokban a föld mélyebb szintjére húzódnak le. Legkedveltebb lakóhelyül azonban a magas hullámverések és áradások szegélyvonalát használják; itt a Mangroveerdőségek sűrű szegélyen, ahol a talajt a fekete humusz alkotja, de tovább, a magasabb helyeken sötét vagy vörös agyagba megy át, a tenger hullámai által oda kivetett kövek alatt, fadarabok vagy más tárgyak között és azok alján rejtőzködnek”. Bürger ebből a jelenségből igen helyesen állapítja meg azt, hogy ezek a szárazföldi zsinórférgek nem édesvizi alakokból váltak ki, hanem közvetlenül a tengerből vándoroltak a száraz szomszédságba. A Geonemertes pelaensis arról is nevezetes, hogy piócákhoz hasonlóan araszoló csúszással halad előre, miközben szájnyílását szívókorong módján használja megtapadásra.
Az ausztráliai Geonemertes chalicophora Graff gyakran került Európába, meleg növényházakba, hová növényekkel hurcolták el.
Európa és Észak-Amerika édes vizeiben a Prostomatida-család különféle fajai találhatók. A Prostoma-nemzetség


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
egyik faja a gráci zsinórféreg, Prostoma (Tetrastemma) graecense Böhmig
A Grázi zsinórféreg: Prostoma gräcense egyik rokonának szervezete
Európa különböző vizeiben, így elsősorban is Grác környékén, továbbá Prága közelében található. Ugyanezt a fajt lelte, mint föntebb említettük, Gelei a Balatonban és Szeged környékén. A Balatonból gyűjtött magyarhoni példányok legnagyobbika 13 mm-re nyúlt, szélessége azonban nem közelítette meg a németföldiekét, mivel azok 3.4 mm vastagságával szemben alig a mi állataink 1 mm vastagok s így egész fonalszerűek voltak. Az egyenletesen hengerded testen alig tudunk valami tagolódást megállapítani. A mellső testvégen a fejszerű szakaszt különíti el az a bemetszés, mely a kétoldali szaglószerv mögött fut körbe. Az állatok középtestének a színe az iszap szürkés-barnás árnyalatához hasonlít, amely szín egyébként piócák fiatal példányain is megállapítható. A test mellső végének vöröses-barnás árnyalata a vízben hígított vér színére emlékeztet. Az öregebb állatok teste sötétebb barnás-szürke lehet. A törzs színét a táplálék természetszerűleg befolyásolja.
Ha az állatokat zavaros vízzel halásszuk ki és az iszap az edény falára leüllepszik, akkor az a láthatatlan nyom, melyen az állatok ide-oda mászkálnak, utólag előtűnik. Az iszapból lassan leüllepedő lepedék ugyanis megmarad a tovacsúszó állatoktól hátramaradó nyálkában.
Készítsünk éles borotvával keresztmetszetet az állatból és tegyük azt a nagyító alá. Azon mindjárt megállapíthatjuk, hogy a külbőr erőteljesen csillós sejtekkel van borítva s a hámsejtek között sűrűn nyálkasejtek találhatók. A csillók erős csapkodása segíti az állatot csúszó mozgása közben. A mozgásközben szüntelen elmaradó nyálka pedig burkot képez az állaton, mely mint a víznél szilárdabb borítóközeg, biztos támasztékul szolgál a csapkodó csillóknak. A metszetben a hám alatt vékony kötőszöveti alapréteg, utána pedig a bőrizomtömlő következik. Az állatok lassan ennek a bőrizomzatnak segítségével húzódnak össze, illetőleg nyúlnak ki és annak révén végeznek hátrafelé araszoló mozgást. Az izomtömlőn belül mesenchymát találunk, melynek kötőszöveti sejtjei „mésztestekkel”: valószínűleg el nem távolítható gyüledékképződményekkel telnek meg.
Mikor az első, balatoni példányokat kifogtam s a lupé alatt jellegzetes alakjukról s a három pár szemről megállapítottam, hogy zsinorférget kaptam, nagy meglepetéssel figyeltem rendkívül lassú, lomha csúszásukat. Azt hittem, hogy a lomha mozgás az akkori (az 1928. év nyarán uralkodott) nagy melegtől s a meleg bénító hatásától származik. Ezért a délután gyüjtött állatokat, mintegy 2 liter tartalmú uborkásedényben hűvös helyre tettem, hogy majd a következő hűvös kora reggelen jobban megfigyelhessem. Az edényt akkor délután alig vizsgáltam néhány percen át, mindjárt észrevettem, hogy az állatok oxigénkedvelők, mert hamarosan a víz felső szintjébe közelébe kúsztak fel. Nagy meglepetésemre másnap reggelre valamennyi állatom eltűnt. Később jöttem rá, hogy hová lettek. A planctonhálóban összegyüjtött balatoni kőlepedék ugyanis igen gazdag élővilágot tartalmaz, ez a víz


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
oxigéniumát hamar elhasználja a zsinórférgeim – mint ahogy azt igen sok planária is teszi, ha a víz megbűzhödik kimásztak a vízből a nedves üvegfalra, de ott később beszáradtak. Ez a beszáradás azonban nem jelent halált. A beszáradóképesség az édesvízi zsinórférgeket általánosságban jellemzi. Úgylátszik, nyálkarétegük védelme alatt megszokták azt, hogy nedves fűben, vagy mohában csigák módjára kimásszanak. Ilyenkor éri el őket a szárazság, amidőn összehúzódva testük felületén nyálkából védőcistát képeznek. Ennek védelme alatt betokozódott állatok a beszáradás ellenére is még kissé mindig nedves talajkörnyezetben vizenyős tájnak vízzel való feltelését biztonsággal várják be. Csakis így tudom megmagyarázni azt, hogy a Szeged melletti Maty-érben, melynek vize, amint azt 5 év óta megfigyelem, minden évben kiszárad, Prostomákat találtam.
Az állatok, amint azt róluk már mások is megállapították, kerülik a világosságot. A balatoni példányokat kövek alatt fogtam s a Tiszából előkerülteket is gerendák alsó szintjéről kapartam le. Az aquariumban tartott példányok a víz színét benépesítő Elodeák alsó oldalára telepednek rá, oda, ahol a planáriák is rendes pihenőjüket tartják. Grácból a múlt évben megfigyelésre s az itthon gyüjtöttekkel való összehasonlításra mintegy 20 példány Prostoma graecenset kaptam. Ezek mintegy 100 cm-nyi ürtartalmú hengeres csőben hónapokig éltek dolgozószobámban, ahol őket az ablak közelében tartottam. Az üvegcsőnek mindig árnyékos, a teljes fényvisszaverődés folytán sötétebb oldalán helyezkedtek el. Az állatok pihenőhelyükből napok hosszáig nem mozdultak. Ezzel a jelenséggel kapcsolatos a szerfelett nagy koplalókészségük. Reisinger megállapítása szerint étlenül félévig elélnek s ha kéthetenként jóllakatjuk őket, azt mondja Reisinger, hogy jóltartott példányokként egészen rendes fejlődésen mennek keresztül. Az öreg állatoknak ezzel a mozdulatlan természetével szemben a teljesen színtelen, kissé fehéres, de átlátszó fiatal példányok rendkívül elevenen úszkálnak a vízben. A tiszai példányokra is először a fiatalok révén akadtam rá, azt hívén róluk, hogy valami gyors iramban tovaúszó örvényférgeket halászok ki a szipókával. Reisinger megjegyzi, hogy a fiataloknak ez az eleven úszóképessége és hajlama rendkívül fontos a faj tovaterjedését illetőleg. A fiatal állatoknak a víz árama iránt érzéke van. Mozgóvízben mindig az árammal szemben helyezkednek s így történik meg az, hogy a víz sodra nem viszi el.
Érzékeik közül különösen tökéletes szagérző képességükről győződtem meg. A több napon át koplaló példányokat tartalmazó víz színére kettészakított legyet helyeztem el. Pár perc leforgása alatt az összes gráci zsinórféreg a légy tetemén termett s azt nagy mohósággal kebelezték be. Reisinger úgy véli, hogy az agydúcon elhelyezkedő kétoldali vegyi érzékszerv valóságos szagérzékszerv t. i. a távolban eső táplálék vegyi hatását érzi meg vele az állat, (Reisinger úgy tapasztalta, hogy a férgek 17 cm. távolságról megérzik nyugvó vízben a feldarabolt tubuficidákat) holott a homlokvégen elhelyezkedő, ú. n. frontalis szerv az állat ízérzékét képviseli, mivel azzal az éhes lény a megközelített táplálékot veszi észre.
Szemét ugyanis a táplálék felkeresésében nem használhatja, mert az a laposférgek egyszerű irány- és nem képlátó szemének a fejlődési fokát érte el. Fennebb már szó volt arról, hogy az állatok fénykerülők: negatív fototactikus lények, tehát szemük segítségével fény és árnyék között tudnak csak különbséget tenni s így azt az árnyékos helyek kiválasztásában sikerrel használják. A táplálék ingere azonban legyőzi fénykerülő természetüket, de épúgy az oxygénszükség is. Mindakét esetre vonatkozólag tapasztaltam ugyanis azt, hogy rejtekhelyüket még a legerősebb fényben is elhagyják, akár táplálékot gyanítanak a környéken, akár pedig amiatt, mert rejtekhelyükön megromlott a víz.
Természetes táplálékuk gyanánt különféle gyűrűsférgeket, különösen pedig Oligochaetákat említhetünk fel. Ezek híjján apró rákocskákkal és bogárlárvákkal is megelégszenek.
A zsinórférgek ivaros úton szaporodnak. Rendszerint váltivarúak. A Prostoma graecense azonban rendszerint kettősivarú: hím-nős. A petesejtek künn a szabadban, a nyár folyamán kb. 1 hónap leforgása alatt érnek meg. Az állatban össze-vissza mintegy 300 tojás termelődik. A spermimumok párzási szervek híjján maguktól vándorolnak be a partner női csirasejtjeihez. A megtermékenyítés az anyaállat testében, a csiratüszőben játszik le. Mivel megtermékenyítet petéket az esetben is raknak le az állatok, ha egyenként tartjuk őket, természetes hogy önmegtermékenyítés is lehetséges. A Prostoma graecense éjszaka petézik. Petéit hosszú zsinórokban helyezi el. Petézés alkalmával az állat egész testét vastag nyálkaburokkal veszi körül s a testből kikerülő peték ebbe a burokba mindjárt beleragadnak. A megtermékenyített petéből egyenesen apró zsinórférgek fejlődnek s így az állatok szaporodása meglehetősen gyors.
Ha már az állatok a Tiszában és a Balatonban találhatók, akkor nyilvánvaló, hogy magyar földön a Tisza és a Duna összes mellékvizeiben s az áradásokkal kapcsolatosan az összes szomszédos tisztavizű állóvizekben is elterjedtek.


 Brehm: Az állatok világa / IV. OSZTÁLY: ZSINÓRFÉRGEK (NEMERTINI)
http://mek.oszk.hu/03400/03408/html/3021.html[2020. 10. 21. 17:28:11]
Föllelésük csak alapos kutatás és türelem kérdése.
III. OSZTÁLY: GALANDFÉRGEK (CESTODARIA
RUD.) TARTALOM TÖMLŐSÖK (COELENTERATA)


 Brehm: Az állatok világa / ELSŐ ALTÖRZS: Csalántalanok (Acnidaria)
http://mek.oszk.hu/03400/03408/html/3023.html[2020. 10. 21. 17:28:23]
TÖMLŐSÖK (COELENTERATA) TARTALOM I. OSZTÁLY: BORDÁS- VAGY FÉSÜS MEDÚZÁK
(CTENOPHORA)
ELSŐ ALTÖRZS: Csalántalanok (Acnidaria)
FEJEZETEK
I. OSZTÁLY: BORDÁS- VAGY FÉSÜS MEDÚZÁK (CTENOPHORA)
TÖMLŐSÖK (COELENTERATA) TARTALOM I. OSZTÁLY: BORDÁS- VAGY FÉSÜS MEDÚZÁK
(CTENOPHORA)


 Brehm: Az állatok világa / MÁSODIK ALTÖRZS: Csalánosok (Cnidaria)
http://mek.oszk.hu/03400/03408/html/3032.html[2020. 10. 21. 17:28:34]
II. alosztály: Csupasztestűek (Nuda) TARTALOM I. OSZTÁLY: HYDRAÁLLATOK (HYDROZOA)
MÁSODIK ALTÖRZS: Csalánosok (Cnidaria)
FEJEZETEK
I. OSZTÁLY: HYDRAÁLLATOK (HYDROZOA) II. OSZTÁLY: KEHELYÁLLATOK (SCYPHOZOA) III. OSZTÁLY: VIRÁGÁLLATOK (ANTHOZOA) IV. OSZTÁLY: PLÁNULASZERŰEK (PLANULOIDEA)
A „Csalánosok” nevüket azoktól a sajátságos alkatú csalánsejtektől kapták, melyek külbőrükben mindenütt találhatók, ahol az állatot ellenség támadhatja meg, vagy ahol áldozatával érintkezik. A csalánsejteknek nagyon különleges alkotásuk van. Bennük a minden sejtre jellemző sejtmagonkívül a szabad fölületen sejtenként egy-egy érzősörtét (cnidocilium), pocakos sejttestükben főfegyverüket, a csalántokot (cnida) és a csalántok alatt a tokra boruló izomszálacskáknak rendszerét találjuk. Némely csalánsejtben a tok és a sejt alapja között fölcsavart lasszó helyezkedik el. Ha a csalánsejtek alkatában a részletek irányt is érdeklődünk, akkor az egyetlen érzősörtéről meg kell említenünk azt, hogy az a sejtnek csapszerű kúpos kiemelkedésében van beillesztve. A piciny kis kúpocska palástján támasztó rostocskák futnak végig és nyomulnak be a sejt testébe a csalántok irányában. Az érzősörte ennek a rostkötegnek a tengelyében egész a csalántokig hatol. Legfontosabb része a csalánsejtnek a csalántok, melynek belső alkatát és különböző fajait a képen láthatjuk. Ez tojásdad képződmény s hegyesebb felével a szabad felület felé tekint. Külső végén kis fedőlappal, mint valami fojtással van ellátva. A toknak kettős fala van. A fojtásba a külső fal megy át. A belső fal a fojtás alatt a tok belsejébe fordul vissza és a csalánfonálba, vagy tömlőbe folytatódik. A csalánfonál voltaképpen finom tömlőcske, mely a tok belsejében visszatüremlített állapotban van és a különböző csalánsejtekben különböző módon van felcsavarva. A csalántokot az említett izomfonálrendszer a tok belső szélesebb vége felől úgy övezi körül, mint ahogy az orvos tartja kezében a fecskendő gummilabdát. Ezek az izomszálacskák az érzősörtétől hozzájuk szaladt inger hatására hirtelen összehúzódnak, a csalántokot megszorítják s erre a tokfedő: a fojtás fölpattan s a keztyűujj módjára visszatüremlített csalántömlő villámgyorsan kitüremkedvén, a csalántokból, illetőleg az egész csalánsejtből kiszalad. Nehogy a tok is vele szaladjon s így az áldozat tovarohanjon, a lasszó gondoskodik a fegyver visszatartásáról. A kifordított állapotában kidobott csalántömlő vagy méreg-, vagy pedig ragadós anyaggal van bevonva.


 Brehm: Az állatok világa / MÁSODIK ALTÖRZS: Csalánosok (Cnidaria)
http://mek.oszk.hu/03400/03408/html/3032.html[2020. 10. 21. 17:28:34]
Csalántokok. A, B = egyenesszálú, C, D = csavartszálú tapadótokok a Pelmatohydra oligactisból, A és C = nyugvó, B és D = kipattant állapotban. E és F = a Hydra vulgaris nyugvó, illetőleg kipattant csavarótokja. G és H = a faltörő tok pihenő, illetőleg kipattant állapotban. (G, Hydra stellata-, H, Corine sortixból). ef = a tömlő, k = a tüskés nyak és st = a tok nyele (KükenthalKrumbach: Hdbuch d. Zoologie, Bd. 1.)
A csalánsejtek a tömlősök szervezetének mintegy a védő és támadó hadseregét alkotják. Miként a hadseregben több fegyvernemet találunk, a csalánsejtek is a védelem s a támadás különböző szükségleteinek megfelelőleg különféleképpen vannak alkotva. Általán minden tömlős szervezetében négyféle csalánsejt fejlődik a faltörők csapata, a csavarók csapata és az egyenes meg a görbeszálú ragasztók csapatja. Valójában véve csak a faltörők csalánoznak, a másik három csak arra való, hogy az áldozatot nyakoncsípjék. A csavaróknak fonala kilövellt állapotban kúpos csavarmenetet formál s arravaló, hogy a sörtés vagy a tüskés áldozatnak nyújtványait rugalmas csavarmenetével megfogja s az áldozatot a faltörők közvetlen közelébe hurcolja. Ha az áldozat nem tüskés, hanem síma bőrű, akkor a ragasztók lépnek munkába, a kitüremlített s ragadós anyaggal bevont fonállal keményen ráragadván az áldozat bőrére.
Ez a négyféle csalánsejt a szükségnek megfelelően a szervezet különböző részein áll szolgálatban. Katonáink módjára, valósággal katonai szolgálatuk helyére bevonulnak. Születési helyük ugyanis nem egyezik szolgálati helyükkel, hanem attól távol, rendszerint a törzs külbőr részében születnek s a bélen keresztül vonulnak fel a harctérre. A legtöbb természetesen a fogókarokba nyomul ki, ahol valóságos harci formációkat, u. n. ütegtelepeket formálnak. A képen a fogókar egy-egy duzzanata egy-egy ilyen üteget képez. A fogókaroknak egy-egy nagy hámsejtje valóságos külön kis tábor számukra. A hámsejtet, mint szervező és rendfenntartó erőt üteganyának nevezzük. Az ütegek, mint egy-egy domború erőd, valósággal kiemelkednek a kar szintjéből. Az üteg központját és egyben a legjobban előretolt helyet egy vagy két faltörő foglalja el, ezt körül állják a ragasztók, az üteg szélét viszont a csavaros fogóknak egész erdeje népesíti be. Az üteg támadó munkája pedig – egy-egy kis háború – a következőkép zajlik le. A gyanútlanúl a közelben úszkáló rákocska valamely tüskéjével megérinti a ragasztók érzősörtéjét, mire ezek hirtelen kipattannak s a rákon megtapadván, azt mintegy zsinórra fűzik. Az áldozatot ez a zsinór a szomszéd telep csavaros fogói közé vezeti. Azok közelről megragadják az állat minden elérhető tüskéjét s feszesen az állat fogókarára húzzák, mely egyúttal az áldozatra rá is simúl, vagy éppen rátekeredik. Most az áttörendő fal a faltörő csalánsejtek közvetlen közelébe kerül, azok kipattantják mérges tömlőjüket s az áldozat – a tömlőshöz képest rendszerint nagyerejű állat – a méreg hatása következtében pillanatok alatt megbénul.
A barna édesvízi hydra, H. attenuata szervezete, belében szúnyogálca
Csodálatosképen minden egyes csalánsejt csak egyetlen lövést adhat le. A csalántokokat a rugdalózó állat gyakran kirángatja a tömlős testéből. A csalánsejt erre elpusztul s mint hazájának áldozatkész katonája, még egyszer


 Brehm: Az állatok világa / MÁSODIK ALTÖRZS: Csalánosok (Cnidaria)
http://mek.oszk.hu/03400/03408/html/3032.html[2020. 10. 21. 17:28:34]
hasznot nyújt teremtő szervezetének, azzal, hogy testét táplálékul odaadja, a szervezetnek: visszavonul a szomszédos bélsejtbe és ott fölemésztődik. A pótlás a frissen bevonult új csalánsejtekből történik. Ezek az üteganya vezetése alatt a veszteség pótlására azonnal helyükre állanak, hogy szolgálat után ők is a többi után haljanak. A pótlás gyorsan megy, mert leírhatatlan az újszülött katonáknak a száma. Mőbius egyik vörösszínű tengeri rózsának, mely az Északi tengerben honos, egyetlen középnagyságú fogókarjában 4 millió harcost számolt s az egész tengeri rózsának hadseregét mintegy 500 millióra becsüli. Ilyenképen nem csoda, hogy ezek a különben együgyű szervezetű állatok veszedelmes támadást tudnak a tenger elevenen mozgó lényei ellen intézni és hogy némelyik közülük még a fürdőző emberre nézve is veszedelmes lehet.
A „Csalánosok”-nak 3 osztályát különböztethetjük meg, ú. m. a hydraállatokat (Hydrozoa), a kehelyállatokat (Scyphozoa) és a virágállatokat (Anthozoa).
II. alosztály: Csupasztestűek (Nuda) TARTALOM I. OSZTÁLY: HYDRAÁLLATOK (HYDROZOA)


 brehm-18-052-1.jpg %d×%d pixels
http://mek.oszk.hu/03400/03408/html/img/brehm-18-052-1.jpg[2020. 10. 21. 17:28:36]


 brehm-18-024-1.jpg %d×%d pixels
http://mek.oszk.hu/03400/03408/html/img/brehm-18-024-1.jpg[2020. 10. 21. 17:28:37]


 brehm-18-024-2.jpg %d×%d pixels
http://mek.oszk.hu/03400/03408/html/img/brehm-18-024-2.jpg[2020. 10. 21. 17:28:38]


 brehm-18-024-3.jpg %d×%d pixels
http://mek.oszk.hu/03400/03408/html/img/brehm-18-024-3.jpg[2020. 10. 21. 17:28:39]


 brehm-18-024-4.jpg %d×%d pixels
http://mek.oszk.hu/03400/03408/html/img/brehm-18-024-4.jpg[2020. 10. 21. 17:28:40]


 brehm-18-024-5.jpg %d×%d pixels
http://mek.oszk.hu/03400/03408/html/img/brehm-18-024-5.jpg[2020. 10. 21. 17:28:41]


 brehm-18-024-6.jpg %d×%d pixels
http://mek.oszk.hu/03400/03408/html/img/brehm-18-024-6.jpg[2020. 10. 21. 17:28:42]


 brehm-18-021-1.jpg %d×%d pixels
http://mek.oszk.hu/03400/03408/html/img/brehm-18-021-1.jpg[2020. 10. 21. 17:28:43]


 brehm-18-022-1.jpg %d×%d pixels
http://mek.oszk.hu/03400/03408/html/img/brehm-18-022-1.jpg[2020. 10. 21. 17:28:44]


 brehm-18-025-2.jpg %d×%d pixels
http://mek.oszk.hu/03400/03408/html/img/brehm-18-025-2.jpg[2020. 10. 21. 17:28:45]


 brehm-18-027-4.jpg %d×%d pixels
http://mek.oszk.hu/03400/03408/html/img/brehm-18-027-4.jpg[2020. 10. 21. 17:28:46]


 Brehm: Az állatok világa / IV. OSZTÁLY: PLÁNULASZERŰEK (PLANULOIDEA)
http://mek.oszk.hu/03400/03408/html/3068.html[2020. 10. 21. 17:28:57]
5. rend: Antipathariák (Antipatharia) TARTALOM SZIVACSOK (Porifera seu Spongiae)
IV. OSZTÁLY: PLÁNULASZERŰEK (PLANULOIDEA)
A mult század vége felé a tenger állatvilágát kutató tudósok még a tömlősöknél is egyszerűbb alkatú állatokra akadtak, amelyek csak külbőrből és a külhámsejtek által közbezárt és a szaporítást szolgáló néhány belső sejtből állottak. Igen sok tudós azt hitte, hogy ezekben az egyszerű alkatú állatokban állati részen is megtalálta azt a régen keresett kapcsot, mely a véglények: a Protozoonok világát összekapcsolja a sejtekre tagolt lények: a Metazoonok világával. Erre a vélt jelentőségükre való tekintettel az idetartozó állatokat Mesozoonoknak, „közti állatok”-nak keresztelték el. Mikor azonban észrevették azt, hogy valamennyi idetartozó lény élősködő alak s így példának okáért a Dicyemidák tintahalak veséjében, az Orthonectidák különféle tengeri gerinctelen állatokban, mint a kígyókarúakban és férgekben találhatók s ráeszméltek arra, hogy ezeknek az állatoknak szervezeti egyszerűsége az élősködéssel van kapcsolatban, azzal az élősködő életmóddal, mely a szabad életmóddal összekötött magasabbrendű szervezetből mindig egyszerűbbet és alacsonyabbrendűt termel, többé nem kerestek mindnyájan a Mesozoonokban eredendőleg egyszerű, kezdetleges szervezeteket, hanem Hatschekkel együtt arra ébredtek, hogy itt tömlős állatoknak, az élősködő életmód következtében a fejlődésben már az álcai fokon megakadt alakjaival van a tudománynak dolga. Az élősködésre vetemedett álca nem fejlesztett fogókarokat, mivelhogy állandóan benne fürdött a gazdaállat kész táplálónedveiben s ugyancsak nem fejlesztett bélüreget, minthogy a pántlikagiliszták sem fejlesztenek, mert a környező nedveknek nincs szükségük emésztésre.
Dicyemida, 20X
Az élősködő életmóddal összekötve az idetartozó alakok fejlődésében két különböző nemzedék váltakozik egymással: az egyik csupa nőstényekből áll, melyeknek petesejtjei szűzen fejlődésnek indulnak (agamia), a következő nemzedék azonban hímekből és nőstényekből áll, melyeknek petesejtjei termékenyítésre szorulnak. Némelyek az egyféle alakokból álló nemzedék tagjait nem tekintik nőstényeknek, és csírasejtjeiket nem petesejteknek nézik, hanem ivartalan (agam) sejteknek, mint a véglények ivartalan nemzedékét, és így különös jogot formálnak ahhoz, hogy a Mosozoonokat csakugyan a véglényekre következő külön körzetnek tekintsük. Egyetlen szabadon élő alak: a Trichoplax adhaerens F. E. Sch. Krumbach felfogása szerint nem egyéb, mint rendellenesen fejlődött medúzaálca.
KÜLÖNÖSEN TAGOLTAK (PARAZOA) ORSZÁGRÉSZE
Ide a Szivacsok alapján azokat a sejtekre tagolódott lényeket foglaljuk össze, melyeknek sejtjei nem alkotnak egymásra utalt szöveteket, nem képeznek egyformára kikülönödött és egymásra utalt sejtszövetségeket, hanem minden sejt a szomszédjától függetlenül, önállóan dolgozik és feladatát is időközönként megváltoztathatja, holott az igazi szöveteket alkotó sejtek vagyis az Eumetazoonok sejtjeinek feladata és hozzá módosult belső alkata rendszerint állandó.
5. rend: Antipathariák (Antipatharia) TARTALOM SZIVACSOK (Porifera seu Spongiae)


 Brehm: Az állatok világa / I. OSZTÁLY: MÉSZVÁZÚ SZIVACSOK (CALCAREA SEU CALCISPONGIAE)
http://mek.oszk.hu/03400/03408/html/3071.html[2020. 10. 21. 17:29:08]
SZIVACSOK (Porifera seu Spongiae) TARTALOM II. osztály: Hatsugaras vagy Üvegszivacsok
(Hexactinellida)
I. OSZTÁLY: MÉSZVÁZÚ SZIVACSOK (CALCAREA SEU CALCISPONGIAE)
A mészvázú szivacsokat lágy testük, egyszerű és őseredetű formákat feltüntető szerkezetük miatt az első rendbe kell ismertetnünk: A már korábban ismertetett szivacs-organizációnak legegyszerűbb alakulása ezek közt található meg a legtisztább kiképződésben. A váz csak calcitból, azaz szénsavas mészből áll és a vázelemek vagy csak nagyító alatt látható, néha azonban már szabad szemmel is kivehető váztestek formájában vannak szétszórva a testben. Szabad szemmel is láthatók sok fajban az osculum körül levő nagy mésztűk, melyek mint valami gallér fogják a nyílást körül s alakjuknál fogva nagyon emlékeztetnek a kötőtűre. Jóval kisebbek már a három- vagy négysugaras csillagok. Az egyes szivacsfajoknál vagy mindig egy és ugyanazon vázelem van, vagy pedig kétvagy háromfélének a legkülönbözőbb kombinációja, amikor egysugarasak, háromsugarasak és négysugarasak találhatók. Tájékozásul a váztestek nagyságáról megemlíthetjük, hogy a legismertebb mészvázú szivacsnak Sycon raphanusnak egysugaras váztesteiben a sugarak hossza 150–200 μ a négysugarasak tetősugarai 60–120 μ. A bőrben lévő tűk kb. 400–800 μ hosszúak, holott az osculumot körülvevő tűk 1–3 mm-t is elérnek. A mészrészek a szivacsot rendesen olyan tömegben töltik ki, hogy a test alakja és kerülete a kiszáradás alkalmával is változatlanul megmarad és ha kiszáradt, a mészváz alig fehérebb valamivel, mint az élő állapotban lévő állat. Hogy milyen kinézésű egy mészvázú szivacs, az először is függ a lelőhelytől; a formák változatossága igen nagy és ennek következtében a fajok elhatárolása felettébb nehéz. Már Haeckel azt a kijelentést teszi, hogy az általa elkülönített nagymennyiségű faj talán nagyobbára csak lelőhelyi forma, amelyeknél bizonyos tulajdonságok a helyi körülmények által erősödnek meg és ezek a fajoknak vett alakok bizonyos, magukban véve többnyire jelentéktelen tulajdonságban eltérnek ugyan, de egyébként számtalan és sokféle átmenettel egymásba folynak. A szivacsok a faj változékonyságának legkitünőbb példái. Éppen ezért, amikor Dendy és Row (1913.) 436 mészszivacsfajt sorolnak fel, ők is előzetes fenntartással teszik, mivel ma még teljesen ismeretlen, hogy az egyes fajok milyen mértékben változnak.
A mészvázú szivacsok igen egyszerű formák, közülük csak egy pár főképviselőt említünk fel, így azokat a tömlőszerű mészszivacsokat, (Homocoela vagy Ascones) melyek nem emelkednek felül az ascon állapot fokozatán. Ezek egyszerű vagy elágazó, zárt vagy nyitott hengerek, melyeknek vékony faluk van. Gyakran annyira finomak, hogy a vízben csak halványfehéres csillogásuk által vehetők észre. Néha azonban szoros, tömött fonadékot alkotnak, melyek dió-, sőt ökölnagyságúak lesznek s aztán, mint fehér vagy sárgás „növevények”, természetesen szembetűnnek. Így például a szép Ascetta clathrus (O. Schm.) Népoly mellett a Posilipo-fok és a Nisida-sziget barlangjaiban bőven található. Az északi tengerekben nagyon elterjedt az Ascaltis botryoides (Ellis et Solander), melyet először Lieberkühn vizsgált meg tüzetesebben.
A legszebbek az ú. n. sugárcsatornás mészszivacsok, (Syconidae) amelyeknek szervezete már a sycon fokán áll. Rendszerint magukban álló egyének ezek, melyek mint finom, díszes tiszta fehér, selymesen fénylő hengerecskék és kelyhecskék, kb. 1–2 cm átlagos nagyságban találhatók. Vannak azonban olyan egyes csövek is, amelyek kb. 10 cm magasak és 1–2 cm szélesek, mint pl. az ausztráliai Sycon giganteum Dendy. A leggyakoribb a kosmopolita Sycon raphanus (O. Schm.) amelynek szájadékát vékony tűcskék tölcsérszerű koszorúban veszik körül. A tengervizi akváriumokban, hacsak egy darabot is viszünk be belőle, lassanként egész tömegben lepik el az üveg falát és a köveket. Lárvák kedvező körülmények között a Sycon szövetében egész éven keresztül találhatók.
Az ostorkamarás mészszivacsoknál (Leuconidae) a falazat bonyolult leucon-csatornarendszer képződése által erősen megvastagodik és többé-kevésbbé szabálytalan formák keletkeznek, gumósak és göbösek, de lehetnek palack- és pohárszerűek is. Az idetartozó formák vagy magánosan álló egyének, vagy laza kolóniák, melyeknek egyes egyénei még jól megkülönböztethetők, mint a Földközi-tengerben gyakori Leuconia aspera (O. Schm.).
A mészvázú szivacsok életviszonyainak ismertetését legjobban Häckel útján tehetjük, aki már említett nagy munkájában ezt írja róluk:
„Valamennyi mészszivacs a tengerben él. Eddig e csoportnak egyetlenegy alakját sem találták édesvízben, vagy féligsós vízben. A sóban szegény Keleti-tengerből mindeddig egyetlenegy mészszivacsot sem ismerünk. Éppen


 Brehm: Az állatok világa / I. OSZTÁLY: MÉSZVÁZÚ SZIVACSOK (CALCAREA SEU CALCISPONGIAE)
http://mek.oszk.hu/03400/03408/html/3071.html[2020. 10. 21. 17:29:08]
úgy hiába kerestem mészszivacsokat Norvégiának mélyen benyúlt fjordjaiban is, mindazokon a helyeken, ahol a víz csak kevéssé sós, vagy édesvízzel kevert, míg kint a nyilt tenger partján nagyon gyakoriak. Úgylátszik ennélfogva, hogy a mészszivacsok az óceán átlagos sótartalmával bíró tengervízben élhetnek meg. Az édesvízben, vagy higított tengervízben gyorsan elhalnak”.
„Valamennyi eddig ismert mészszivacsot, vagy közvetlenül a tengerparton, vagy csak tőle, kis távolságban gyüjtötték. A nyilt tenger fenekén eddig még egyetlenegy mészszivacsot se találtak. Nem hoztak fel egyetlenegy mészszivacsot se azok a kutatások sem, amelyeken az utóbbi években a mélytenger fenekének minőségét vizsgálták, s amelyek egész csomó sajátságos kovaszivacsot hoztak napvilágra a nyilt tenger mély fenekéről.”
„A legtöbb mészszivacs szereti a sötétséget és elrejtőzik a fény elől. Csak kevés faj nő olyan helyeken, melyet többé-kevésbbé ér a fény. Ezért azokat a fajokat, melyek legszívesebben sziklákra és kövekre telepszenek, leginkább a tengerpart üregjeiben és barlangjaiban, a sziklahasadékokban és a kövek alsó lapján találjuk. A legtöbb faj a moszatok sűrűségében, árnyas csalitjaiban és sötét erdeiben él s minél sűrűbben nőnek az algák a sziklás partokon, minél kevesebb fény szűrődik át ág-bogaik közt, annál inkább remélhetjük, hogy találunk mészszivacsokat ágaik közt elrejtőzve. A sötétségnek ez a szeretete arra is rávisz sok mészszivacsot, hogy különböző állatok otthagyott üres házaiban, mint kagylóhéjakban, tengerisün páncélokban, csöves férgekben és másokban telepedjen meg”.
„A mészszivacsok többsége szilárdan a tenger fenekéhez nőve él. De mint kovaszivacsok, úgy a mészszivacsok közt is van néhány faj, mely teljesen meglett állapotban sem nő szilárdan a fenékhez, hanem szabadon áll a tengerfenék iszapjában s a hullámok, vagy áramlások alkalmilag elsodorják”.
„A Quarneróban Dezső Béla szerint 4 nembe tartozó 6 mészszivacs-faj él, melyek közül felemlítjük a Leucortis catinellii Dezső nevű fajt, mely a Quarnero és Adria sajátos faja.”
A Földközi-tenger olasz és francia partjain szinte hihetetlen mennyiségben fordulnak elő a mészszivacsok. A legtöbb mészszivacs a parti övben él, sok található az árapály területén, ami magyarázatát adja annak, hogy a kiszáradással szemben igen ellenállók, így pl. a Syconok még 24 órás szárazontartás után is csapkodnak ostoraikkal. A mészszivacsok a partok 3–4 méter mélységéig terjednek. Már innen egészen 18 méter mélységig nagyon szembetünő a csökkenés: azon túl már ritkaságszámba mennek és 700 méter mélység alatt már nem mutattak ki bizonyosan. A „Challenger” mélytengeri expedíció 30 fajt hozott haza, melyek közül csak kettőt fogtak 150 fonalnyinál nagyobb (nevezetesen 450 fonalnyi) mélységben. Valószínű, hogy e szembetűnő jelenségnek elsősorban az az oka, hogy a mélyebb tengerrétegekben, minthogy vizükben sok az elnyelt szénsav, a mész feloldódik. Úgylátszik, hogy egyetlenegy állat se táplálkozik a mészszivacsok lágy részeivel. Üregeikben is csak kivételesen található idegen lakó”.
SZIVACSOK (Porifera seu Spongiae) TARTALOM II. osztály: Hatsugaras vagy Üvegszivacsok
(Hexactinellida)


 Brehm: Az állatok világa / II. osztály: Hatsugaras vagy Üvegszivacsok (Hexactinellida)
http://mek.oszk.hu/03400/03408/html/3072.html[2020. 10. 21. 17:29:19]
I. OSZTÁLY: MÉSZVÁZÚ SZIVACSOK
(CALCAREA SEU CALCISPONGIAE) TARTALOM 1. rend: Hatoscsillagúak (Hexasterophora)
II. osztály: Hatsugaras vagy Üvegszivacsok (Hexactinellida)
FEJEZETEK
1. rend: Hatoscsillagúak (Hexasterophora) 2. rend: Kettőskorongos üvegszivacsok (Amphidiscophora)
Üvegszivacsoknak hívjuk azokat a főként tölcsér-, kehely-, kanna-, vagy csőalakú szivacsokat, melyek főképpen a tengerek nagy mélységeiben élnek és amelyeknek kovaváza, ha azt a csekély mennyiségű lágyrésztől megszabadítjuk, csodálatos finom szövedéket tüntet fel, olyant, mintha finom üvegfonalakból állana. A kovavázképletek hatsugaras alapformát mutatnak, melynek három egymásra merőlegesen álló tengelye van. E képletek akár elkülönítve legyenek egymásától, akár horgokkal, vagy nyújtványokkal, valamint a lágytest elemeivel legyenek összekötve, mint a Lyssakinákban, avagy ha össze is vannak forrva egymással és összenőtt fonadékot alkotnak, mint a Dictyonirákban ékesség tekintetében alig felülmulható hálózatot képeznek. Alapformájuk mégis mindig ugyanez marad s ez megfelel a kristályrendszerben a szabályos rendszer tengelyvázának, ahol 3 egyenlő hosszú és egymásra merőlegesen álló tengely van. Az alapforma azonban igen messzemenő változásokon mehet keresztül, t. i. az egyes sugarak eltünése által 5–4–3 és 2 sugarú képletek jöhetnek létre, amelyek közül az utóbbiak mint egytengelyű képletek meglehetős hosszúságot érnek el. Így a Hyalonema nagy példányainak gyökérszerű tűpamatában 60 cm hosszúra is megnőhetnek. E sugáralakú képletek átalakulása következtében különböző formájú, csinos és díszes formák lesznek, annyira változatosak, hogy még a legcsapongóbb fantázia is alig tudja elképzelni őket; e tekintetben csak a Radiolárék mulják felül őket. A tűkön mindig kimutatható a hatsugaras típus. A tűk belsejében ugyanis egy finom csatorna van, melyet életben szerves anyag tölt ki. A Hexactinellidák valamennyi tűjén, még ha látszólag egytengelyűek is, valamelyik helyén mindig látható, hogy a tengely hosszában haladó csatornára merőlegesen két rövid merőlegesen álló csatornácska van. Az üvegvázú szivacsok egyik alrendjénél, a Hexasterophorákban a hatsugaras képletek hegyei átalakulnak, ezek vagy díszesen szegélyezett korongocskákban tompulhatnak le, vagy pedig igen finom, szabályszerűen rendezett tűcskékben oldódhatnak fel, amelyek a maguk részéről ismét finoman meghajolhatnak és végükön kiszélesedhetnek, s úgy ülnek bokrétakerület sugár végén, mint valami virág porzói a nyélen. Néha úgy néznek ki, mintha hat kis liliomvirágból volnának összetéve. Vannak azonban nagyobbak is, amelyeknél egy 5 vagy 6 sugaras képletnek kifelé irányított sugarán számos ferde ágacska is keletkezhetik s hozza létre az igen szép fenyőalakú képleteket (pinuli).


 Brehm: Az állatok világa / II. osztály: Hatsugaras vagy Üvegszivacsok (Hexactinellida)
http://mek.oszk.hu/03400/03408/html/3072.html[2020. 10. 21. 17:29:19]
Horganyvázas szivacsok (Tetraxonida) kovatui
A második alrendben, az Amphidiscophorákban, hiányzanak ezek a hexasterek. Az idetartozó alakokban azonban máskép alakult vázelemek lépnek fel, olyanok, amelyek a többiektől egészen különböznek s azokban nem is található ú. n. amphidiscusok. Síma vagy bogos kovapálcikák ezek, amelyeknek mindkét végén csipkézett vagy síma korongocskák, vagy csillagocskák vannak rátéve. A csillagocskák sugarai többnyire a tengely felé hajolnak vissza, akár az esőernyőnek a bordái a nyél felé s olyanok, mintha két parányi esernyőváz volna egy nyélen annak a két végében; persze a nagyságuk alig több a milliméter századrészénél.
Így a Hyalonema Sieboldii amphidiscusai 17 μ –350 μ közt váltakoznak.
Az üvegvázú szivacsok sokféle alakot öltenek. Vannak csőformájúak, hengeralakúak, lombikszerűek, kehelyformák, tölcséralakúak, vagyis bőségszaruhoz hasonlók. Némelyek olyanformán néznek ki, mint a madár fészke, mások olyannak látszanak, mint egy faág. Némelyeket s ezek között meglehetős nagy alakokat, mint egyes egyéneket tekintenek, mások kolóniákat képeznek, egymással összehurkolt meanderszerűen csavarodott és hajlott ágakat, leveleket alkotnak, valóban mesébe illő szépségű, finom üvegmunkákhoz hasonló műremekek ezek.
A Hexasterophorák általában meglehetősen egyszerű alkotásúak, szerkezetük alapjában véve a sycon típusra vezethető vissza. Az Amphidiscophorákban ellenben az ostorkamrák és a kivezető rendszerek szabálytalan alkotásúak és igen bonyolultak. A szaporodás némelyekben külső bimbó által történi. Igen valószínű (Schulze és Ijama szerint), hogy peték és ondók ugyanazon egy egyénben képződnek és a Farrea occaban találtak álcákat, melyek az egész testben éppen úgy vannak eloszolva, akár a mészvázú szivacsok testében.
Egy üvegszivacs első, bár tökéletlen képe már megtalálható egy 1780-ból való francia folyóiratban, de ismeretesebbeké csak a XIX. század 30-as évei elején váltak, még ismeretesebbek lettek akkor, mikor Siebold, a híres utazó, egy csomó új alakot, köztük nevezetesen Hyalonemákat hozott Japánból Európába. Harminc éven át kitünő természetbúvárok egész sora hiába fáradozott azon, hogy tisztába jöjjön a csodálatos lények természetével. Maga Schultze Miksa, a nagy mikroszkópikus is, összetévesztette leírásában a Hyalonema Sieboldi (Gray) nevű szivacsnak hátulsó és mellső részét.
I. OSZTÁLY: MÉSZVÁZÚ SZIVACSOK
(CALCAREA SEU CALCISPONGIAE) TARTALOM 1. rend: Hatoscsillagúak (Hexasterophora)


 Brehm: Az állatok világa / III. OSZTÁLY: NÉGYTENGELYES KOVASZIVACSOK (TETRAXONIDAE)
http://mek.oszk.hu/03400/03408/html/3077.html[2020. 10. 21. 17:29:30]
2. rend: Kettőskorongos üvegszivacsok (Amphidiscophora) TARTALOM
IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
III. OSZTÁLY: NÉGYTENGELYES KOVASZIVACSOK (TETRAXONIDAE)
A négytengelyes szivacsok, vagy horgonyszivacsok, amelyek főképp a melegebb tengerekben élnek, vázképleteiket tekintve leggyakrabban négysugaras kovatűket tartalmaznak, amelyek alapformája a tetraeder tengelyvázára emlékeztet. Itt egy központtól kiindulólag egyforma szögben mennek ki a sugarak, az egyes sugarak között általában 120°-as szögek vannak. Valóságban azonban csak ritkán találunk ilyen szabályos tetraedertengelyváz szerint alakult tűket, elsősorban is egy sugár hosszabb, mint a többi három, s továbbá ezek maguk is igen sokféleképpen alakulnak.
Horganyvázas szivacsok (Tetraxonida) kovatui
Leggyakrabban olyanok fordulnak elő, amelyeknél a három kisebb tengely a meghosszabodott tengely irányában vissza van hajlítva, hogy szép háromkaros horgony jön létre, lehet, hogy a szabad végükön villaszerűen elágaznak, vagy lemezekké nőnek össze, amelyeknél azonban még a háromsugaras, centrális csatorna kivehető. A tűket formájuk szerint két csoportba oszthatjuk. A nagyobbakat megaskleráknak, a kisebbeket mikroskleráknak nevezzük. A pontosan rendszerező tudomány a megasklerák között is megkülönböztet ú. n tetraxonokat vagy teractinusokat és monaxonokat (monactinus- és diactinusokat) a mikrosklerák között pedig az ú. n. sigmákat és astereket vagy csillagokat. A szivacs testében a tűk nem mindenütt szétszórva, rendszertelen összevisszaságban jelennek meg, hanem elrendezésükben bizonyos szabályosságot találunk. Így a nagy tűk, amelyeknek végén kis ágakképpen jelentkeznek a négytengelyes alkotásnak megfelelő de jóval kisebb sugarak, a szivacstestkéreg részében kötegenként összefogva helyezkednek el, az ágakkal a szabad fölület felé fordulva, mintegy védekezésül a test számára, a tűk nyele, a hosszú tengely pedig a gömbölyded test középpontja felé tekint. Így látjuk ezt a kozmopolita Geodia-nemzetségben és rokonaiban, ahol a nagy tűk, mintegy kéregréteget képeznek, a közöttük levő terekben pedig igen díszes és fölöttébb sajátságosan alakult kovagömböcskék vannak olyan sűrűn, hogy szinte egy szilárd, kövezetszerű burkot alkotnak. E gömböcskék rétegén kívül van még némely fajban egy finom egysugaras tűkből álló pehelyréteg, amelynek tűi ha megfogja az ember, az ujjakba fúródva erős fájdalmat okoznak. Általában a hosszú tűkön kívül nagy számban találhatók ki is vázelemek, amelyek a szövetben mindenütt elszórva, igen sajátságos formákban jelennek meg, nevezetesen csillagocskák, golyók, kis kandeláberek, horgony, papucs, inggomb stb. alakúak s ezek mellett egyszerű, igen kicsiny tűk is. Helyzetük szerint különböző célokat


 Brehm: Az állatok világa / III. OSZTÁLY: NÉGYTENGELYES KOVASZIVACSOK (TETRAXONIDAE)
http://mek.oszk.hu/03400/03408/html/3077.html[2020. 10. 21. 17:29:30]
szolgálnak, így többek közt a gemmulák védelmére is valók.
Sajátságos alakok Lithisidák ú. n. desmái, melyekben az alapsugárzat szerint alakult vázrészekre szabálytalanul rakódnak rá újabb kovarétegek s ezáltal az rücskös kinézés lesz. Ezek a desmák össze is nőhetnek és a szivacs testében kőszerű csomókat alkotnak, úgyhogy az egész szivacs kövecsesnek látszik. Innen kapták e szivacsok nevüket.
A négysugaras kovaszivacsok testében egysugaras kovatűk is találhatók, ezek a monaxon megasklerák, melyeket rhabdiseknek is nevezünk, egyszerű, mindkét végükön kihegyezett tűk, részben nagyok, részben azonban csak igen kicsinyek. Éppen ezért az újabb rendszerezés nem tartja fenn a korábbi Monaxonida- vagy Monactinellida-rendet, hanem ezt két részre bontva, egy részüket a négysugaras kovaszivacsok közé osztja be, más részüket pedig a Cornacuspongidák között tárgyalja. Meg kell még említenünk azt is, hogy az itt felsorolt rendeket a régebbi rendszerezés egy közös osztályba foglalta össze, amelyet Demospongia néven neveztek el. Ebben foglalták össze a található szivacsok legtöbbjét, amelyben a tiszta kovavázú formák mellett voltak olyanok is, amelyeknél a kovatűket többé-kevésbbé a spongin helyettesítette. Másoknál homok és idegen anyagok vannak a gyérhálózatú sponginállományban, viszont vannak olyanok is, mint amilyenek a hús- és kocsonyás szivacsok, amelyekben a kemény vázrészek teljesen hiányoznak. Ma már ezeket külön rendekre bontva tárgyaljuk és így különböztetjük meg az előbb említett öt rendet.
A Tertaxonidák rendjében található egytengelyű vázelemek vagy mindkét végükön kihegyezettek, vagy pedig gombostűformájúak, az elsőt stylusnak az utóbbit tylostyusnak hívjuk. Általában azonban az itt található egytengelyű tűk nem oly változatosak, mint a Cornacuspongidák körében levők. A váztestek finomabb szerkezetét vizsgálva, azt hasonlónak látjuk a korább ismertetett kovatűkhöz, amennyiben például a Donatia nagy tűiben középütt szerves anyagból álló tengelyfonal húzódik végig, amelyre számos rétegben rakódik rá a kovasav. A rétegek közt azonban szerves anyag nem mutatható ki, de legfelül egy szerves anyagból álló burka van. Az egész spiculumot ezenfelül kívül még egy kötőszöveti burok veszi körül.
A váztestek a váztestképző sejtekben jönnek létre és első kezdődményük a mag közelében látható. Később több magvat lehet a váztest környékén észrevenni, úgyhogy a tű syncytiumban képződik tovább. Végül a képzősejtek eltűnnek, de hogy mi lesz a sorsuk, nem tudjuk.
A csatornarendszer e rendben jóval fejlettebb és egyenletesebb kialakulást mutat, mint a korább említett rendekben. A csatornarendszer legegyszerűbb formája egy fejlődési alakjukban az ú. n. rhagon-álca alakban mutatkozik, amelynek zsákformájú teste széles alappal van odarögzítve s a tetején egy osculum látható. A test falába vannak az ostorkamrák, amelyek a belső üregbe nyílnak. Ebből alakul ki a kifejlett példányok legegyszerűbb formája olymódon, hogy a testfal sokszorosan ki- és betüremkedik. Ezáltal az ostorkamrák zsebekbe és csövekbe nyílnak és közlekedésük úgy kifelé, mint befelé bonyolult közvetítéssel történik. A csatornázat annál bonyolultabb lesz, minél jobban vastagodik a test falazata. Az ostorkamrák itt többnyire gömbölydedek és kicsinyek, átmérőjük kb. 20–50 (rendesen eurypyle-sek, azaz tág nyílással nyilnak az elvezető csatornába, ritkán találhatók bennük külön odavezető és elvezető csatornák.
A test megvastagodott rétege a dermalis réteghez tartozik, kocsonyás alapállományból áll és többféle, ebbe beágyazott sejt található benne, így elágazó csillagalakú kötőszöveti sejtek, hólyagalakú sejtek, a fölület felé mirigysejtek, összehúzékony izomsejtek, vázalkotósejtek, igen sok amoeboida vándorsejt, amelyekben az emésztés történik s végül az ivartermékek őssejtjei, az ú. n. archäocyták. Fejlődésükről nem sokat mondhatunk, csak az újabb időben történtek e téren vizsgálatok (Gatemby, Farkas), amelyek a régi felfogással ellentétes fejlődésmenetről értesítenek.
A petéből való fejlődés a már említett rhagon-álcaalak közvetítésével történik s jellemző, hogy a csíralevelek megcserélődése itt nem található fel.
Az ivaros szaporodáson kívül bizonyos alakoknál, így pl. a Donatia (Tethy) lyncuriumnál a szaporodás bimbóképződéssel történik.
Leggyakoribbak a már említett Geodia-fajok, amelyek általában utálatos fokhagyma, vagy bakszaguk miatt nem kellemesek. Néha, mint Geodia muelleri Flemming = gigas O. Sch. 40 cm széles, halvány narancssárga színű gömbökké is megnőhet. Csatornáikban többnyire számos állat lakik, így rákok csaknem mindig a garnela-féle


 Brehm: Az állatok világa / III. OSZTÁLY: NÉGYTENGELYES KOVASZIVACSOK (TETRAXONIDAE)
http://mek.oszk.hu/03400/03408/html/3077.html[2020. 10. 21. 17:29:30]
Typton spongicola, továbbá Nemerteusok és gyűrűsférgek: felületükön pedig kagylók és csőlakó férgek találhatók. A kovapelyhekben pedig mindig találunk mikroszkópikus állatkákat.
Azokban a különböző családokban, amelyek mint hússzivacsok (Carnosa) foglaltatnak össze, a kovaváz mindig erősen vissza van fejlődve. Egyáltalában nem találunk tűket a középtengerben igen gyakori bőrspongyában, a Chondrosia reniformis Nardoban, amely rendszerint kis szabálytalan lepények és gumócskák képében található, de tenyérnyi nagyságúra is megnőhetnek, és rendszerint egy kiáramlító csatornával vannak ellátva. Ezek tekintélyes összehúzékonyságra is képesek. A síma, fénylő szivacsnak a felülete nyálkás és sötét színezetű, az alsó tapadófelülete pedig világos. Friss állapotban is fölöttébb szívósak, a levegőn nem bomlik és bűzlik, hanem szilárd, bőrszerű réteggé szárad össze. Ebben az állapotban éveken keresztül is eltartható s azután vizbe téve ismét felduzzad s egészen olyan kinézése lesz, amint akár a friss példánynak.
Schultze F. E.-nek volt először az a felfogása, hogy az egysugaras kovaszivacsok (Monaxonidák) jellegzetes vázelemei az egysugaras tűk, a négysugaras váz három ágának visszafejlődése által keletkezik. Nagymennyiségű szivacs van ilyen, amelynek minden tengerben nagymennyiségben találhatók. Ezeket is a Tetraxonidák közé soroljuk s közülök felemlítjük azt az egyik érdekesebb formát, melyet a franciák és németek tengeri narancsnak neveznek, ez a Donatia (Tethya) lyncurium L. Ezek ragyogó narancssárga színű, csaknem kerekded alakú szivacsok, amelyeknek átmérője 7 cm is lehet és amelyek majdnem az egész földön el vannak terjedve. A kéregréteg fölött, amelyben az ékes csillagocskák halmozódnak fel, számos kis púpocska emelkedik, ezeket hosszú, egytengelyű tűk támasztanak. Ezek helyén fűződnek le a külső bimbók; figyeltek meg gemmulákatis. Az osculumok bemélyedésben vannak, igen kicsinyek, alig nagyobbak, mint a víz beáramlására szolgáló pórusok. Ha egy ilyen frissen fogott kis narancsot kiveszünk a vízből, érdekes dolgot látunk. Ez olyan hevesen húzódik össze, hogy a víz az osculumokból valósággal messze kifröccsen, utána pedig térfogatának kétharmadára megkisebbedik. Ez az összehúzékonyság oka, hogy a konzervált Donatiák a váztestek helyén tüskés kinézésűek. Életben ezek a kis kiemelkedések jóval laposabbak.
Biológiailag legérdekesebb jelenség a fúrószivacsok, Cliona Grant (Vioa.) Ezek képesek arra, hogy kemény mészkőbe befúródjanak és azt szétrombolják. Így ezek is azokhoz a geológiai tényezőkhöz tartoznak, amelyek a parti zóna hegyet alkotó mészének lerombolásán dolgoznak. Dalmácia mészkőpartjain mindenütt nagyobb és kisebb sziklatöredékek fedik a talajt s ezeknek a milliárdnyi számba menő köveknek majdnem mindenike át van lyuggatva, sőt annyira szét lehetnek porhanyítva, hogy a különben fölöttébb kemény kövek maradványait kézzel is szétmorzsolhatjuk. Az összes üregek járatok által összeköttetésben vannak egymással. Éppen így szét van morzsolva a laza kő a víztükör alatt is. Itt az üregek aranysárga színű szivaccsal, az igen elterjedt Cliona cellata Granttal vannak tele. A lyukakon keresztül a szivacs kis pupillákat nyújt ki a kőfelületre, melyeken a pórusok, vagy osculumok, vagy mindkettő található. A sok lyuk közül némelyik olyan, amelyiken e kis szivacsok rombolómunkájának kezdő fázisa látható, miután mint lárvák megtapadtak: legtöbbet azonban a szivacs belülről haladólag fúrt keresztül.
A fúrószivacsok otthont találnak a kagylókban, csigákban, de minden más meszes anyagban is, mint pl. korallvázakban, mészalgákban stb. A kagylók közül különösen azokban, amelyek helyhez rögzítettek. Az osztrigatenyészeteknek ezáltal tetemes kárt okozhatnak, bár a héjakat csak a legbelső rétegéig, a kagyló köpenyére símuló lemezig furkálják össze. A megtámadott állat új héjállományának kiválasztása által védekezni igyekszik ugyan, de legtöbbször hiába, mert elpusztul bele. Hogy azonban az állat mérgezés következtében, avagy védőházának szétrombolása miatt vész-e el, ma még nem tudjuk.
Topsent szerint a francia osztrigatenyésztők ez ellen az ú. n. „maladie du pain d’épice” ellen, amely rendszerint csak a két évnél idősebb kagylókat támadja meg, olymódon védekeznek, hogy telepüket üres öreg héjakból készült sánccal veszik körül, az ellenség először ezeket támadja meg, az élőket pedig nem. Védekeznek olymódon is, hogy állataikat édesvízbe merítik be, amikor is a szivacs elpusztul.
A fúrószivacsok nemcsak a szivacstestnek hálózatos szétterjedését hozzák létre a mészkőben, hanem bizonyos növekedés után az állat a szikla külső oldalán is elterjed és meglehetős nagy, cipőszerű bevonatokat képez, melyeknek alul tömött vázuk van. Néha nagy, magas gumók keletkeznek, amelynek átmérője 30 cm-nél is több és amelyeket korábban külön néven írtak le és külön családba soroztak, míg végül vázelemeiknek a Clionáéval való azonosságát meg nem állapították és minden átmenetet meg nem ismertek, amely a kőben lévő szövedéktől a kéregig és tovább a szivacshoz vezet. Mivel a szivacsok a partokon nem nagy mélységben élnek, ritkán 200 m


 Brehm: Az állatok világa / III. OSZTÁLY: NÉGYTENGELYES KOVASZIVACSOK (TETRAXONIDAE)
http://mek.oszk.hu/03400/03408/html/3077.html[2020. 10. 21. 17:29:30]
alatt, tehát még az erősen mozgó vízben, külső formájuk fölöttébb változatos, mégis éppen úgy meg voltak lepődve a zoológusok, amikor a régóta ismert hatalmas Poterion neptuni nevű szivacsról, a neptun-kehelyről, egy m-nyi magasságú és kb. 30 cm széles nyeles kehely formájára alakult szivacsról Vosmaer kimutatta, hogy ez nem más, mint egy Clionának, a Cliona patera Hard.-nak kinövése, amely Hátsó-India és Jáva partjain a puhatestű állatok héjait és a mészkősziklákat pusztítja.
Igen sajátságos a kagylóhéjak kimarásának módja és formája. Apró kis darabkák, amelyeknek síma, lekerekített, egymással szemben élesen elhatárolt felületük van, úgy oldódnak le és tolatnak ki, mintha gömbölyű vésővel lennének kipattantva. Hogyan történik a fúrószivacsoknak az a munkája, amelyekkel ezt a kemény köveket megtámadják, biztosan nem tudjuk. Egy általuk képezett sav, amelynek segélyével a megtámadott részt szétrombolhatná, nem volt kimutatható. A kovatűk is alig használhatók végsőképpen; nem lehetetlen, hogy bizonyos sejtek tevékenységükkel direkte veszik fel a meszet, éppen úgy, mint a mészvázú szivacsok a mészvázukat, ugyanazon sejtek által, amelyekkel ezt képezik, ismét feloldhatják, ha t. i. mészmentes vízbe kerülnek, amikor a meszet a vízbe leadják.
A fúrószivacsnak igen közeli rokonai a paraszivacsok (Suberitida). A Középtengerben van a Suberites domuncula Olivi, a parti zónának egyik leggyakoribb szivacsa, amely gemmulák által is szaporodhatik. Ha az olasz partok egy kis halászbárkáján a fenékhálót kiborítják a fedélre, csaknem mindig gördülnek ki narancsvörös szivacsgolyók, amelyeknek leggyakrabban pár centiméternyi az átmérőjük. Ritkán gyermekfejnagyságot is elérnek. Érdekes, ha pár percig zavartalanul maradnak, mintha lábuk kelne, kezdenek elvándorolni a csomóból. Ha jól megnézzük őket, észrevehetjük a ráklábakat, amelyek hurcolják a kemény, síma szivacsot. Alig talál az ember magában levő paraszivacsot, mert legtöbbször egy remeterákkal társul. Ennek a rákcsaládnak képviselői ugyanis csigaházakat keresnek fel védőlakásul, amelybe potrohukkal bebújnak s a csigaházat magukkal hurcolják. Potrohuk ehhez az életmódhoz alkalmazkodott, amennyiben a potroh kemény páncélburkát elvesztette és begörbül, amelynek iránya a csavarodott csigaháznak megfelelően alkalmazkodott. Ha a rák nő, akkor új házat kell keresnie. Az átköltözködés, mivel a rák lágy potroha ragadozóállatok számára fölöttébb kívánatos csemege, meglehetős veszedelmes. Némely faj a költözködéssel járó veszedelmet olymódon kerüli el, hogy olyan héjakat keres föl, amelyen Suberites nő. Lehet az is, hogy a rák maga plántálja a héjra ezt a kellemetlen foszforszagú szivacsot. Ez aztán az egész csigaházat bevonja, úgyhogy a csigahéjból semmi sem látszik többé, a bejárat azonban a rák számára szabadon marad. Nyilvánvalóan a szivacs jól tenyészik az ő mozgó alzatán, mivel gazdája, illetőleg fuvarosa az igen mozgékony és rablótermészetű remeterák lakmározásai alkalmával meglehetős sok hulladék lebeg szanaszét a vízben, amelyet a szivacs felvehet és felhasználhat. Továbbá a rák vándorlásai alkalmával, különösen pedig a hozzá hasonlókkal való küzdelemben felkavarja az iszapot úgyhogy a törmelék nagymennyiségben hull a szivacsra és szolgál táplálékul; ha még hozzávesszük, hogy a mozgás által jóval erősebben szellőzik a környezet, mindig újabb és újabb oxygénben gazdagabb vízzel áramlítódik körül, sokkal inkább, mint azok a rokonai, amelyek mélyebb vízrétegekben egy-egy eldugott sarokban ülnek elgondolhatjuk, hogy a legkedvezőbb életföltételekhez jutott. Így a szivacs mindig nagyobbra és nagyobbra nő, szintúgy a rák is, a nélkül, hogy kényelmes lakását el kellene hagynia, a rák ugyanis megakadályozza, hogy a héj nyílása bespongyásodjék, amellett maga is mind mélyebben húzódhatik hátra a növekvő szivacsba, amelyben egy olyan járatot készít, mint amilyen a folytatása a csigaház ennek a csavarulatnak szélességéhez és irányához mindig pontosan talál. Hogyha az ember egy nagy Suberitest metsz keresztül, amely egy ilyen remeteráknak adott szállást, úgy annak belsejében rendesen egy kis csigaházacskát talál, amelytől egy fokozatosan kiszélesedő csavarmenetes csatorna halad kifelé. Nemcsak a remeteráknak, hanem másoknak is hajlékául szolgálnak ezek a tarka szivacsok, amelyeknek tömött váza nagyobb és kisebb, rendszerint gombostű formájú kovatűcskék milliárdjaiból áll, egy tömör gömbölyded testbe összeszorítva.
A Dromiák (gyapjasrák) egy más fajnak, a Suberites massa Nardonak darabjait tartják utolsó mellpáncéljuk segítségével hátukon, akár egy pajzsot, és a szivacs éppen úgy nő, hogy ráillik az állatra. Gyors menekvés alkalmával, mint akadályt, el is dobhatják.
A Suberites domuncula egyébként nemcsak a remeterákokkal él „symbiozis”-ban, hanem olyan vendégei is vannak, amelyek nem hasznosak ránézve, sőt inkább kihasználják: így a kis bolharákok (Amphipoda) között a Tritaeta gibbosa, amely a szivacsnak felső részén lyukat rág ki és abban lakik, ha pedig valami veszedelmes ellenség közeledik, maguk fölött lábaikkal összehúzzák a tetőt. Végül kis Hydrozoonok polypocskáinak kolóniái is helyezkednek el rajta, amelyek között tisztán Spongicola nemzetségek is vannak. A Suberitesekkel együtt van


 Brehm: Az állatok világa / III. OSZTÁLY: NÉGYTENGELYES KOVASZIVACSOK (TETRAXONIDAE)
http://mek.oszk.hu/03400/03408/html/3077.html[2020. 10. 21. 17:29:30]
rendszerint a Stephanoscyphus mirabilis is, amely a szivacsot egészen kiveheti formájából.
Ezek a szivacsok nagy mennyiségben fordulnak elő az Adriai-tengerben is, mint azt a magyar „Najade” expedició 1913-as eredményei tanusítják. Az itt felszinre hozott Tetractinellida és Monactinellida szivacsok száma összesen 80, amelyek között új faj is akad.
2. rend: Kettőskorongos üvegszivacsok (Amphidiscophora) TARTALOM
IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
III. OSZTÁLY: NÉGYTENGELYES
KOVASZIVACSOK (TETRAXONIDAE) TARTALOM V. OSZTÁLY: ÁGASVÁZÚ SZARÚSZIVACSOK
(DENDROCERATIDA)
IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
Az idetartozó szivacsok igen változatos alakúak, amelyekben az egyének csak nehezen vehetők ki. Alig van rend a szivacsok között, ahol az individualitás és a szimmetria annyira el volna mosódva, mint ezekben. Alaktalan testformájukat igen gyakran az határozza meg, amire ránőnek s amelyet néha egészen körülfognak. A telepben résztvevő egyéneknek mennyiségéről még leginkább az osculumok száma után következtethetünk, amennyiben rendszerint minden egyénnek egy osculum felel meg. A testalkotásban általában az a törekvés tűnik ki, hogy az állat igyekszik minél nagyobb felületet nyerni s így a porusok számát növelni.
Nagyon gyakori a tölcsérszerű alakulás, leveleságszerű képződés, mint pl. az Esperiopsis challengerin láthatjuk. Rendkívül nagy azonban a testalak variabilitása, amit mi is észlelhetünk az édesvízi Spongilla lacustris szivacson, ahol kéregszerű bevonatoktól, bokorforma alakulásig minden forma megtalálható. Különböző lehet a nagyságuk is, amely néha 1 m. átmérőt is elérhet. A testfal itt már bonyolultabb szerkezetet mutat, amennyiben a bőrrétegben hámszerű sejtelrendeződést, mirígysejteket és cuticula bevonatot is találunk. A víz sponginaállományt tartalmaz, vagy egészen abból áll, amikor az rostokból készült hálózatot képez, vagy keverve van kovatűkkel, amelyek közt a megasclerák egysugarasak, a microsclerák pedig úgynevezett cheloidák, melyek kicsiny, egyenes vagy behajlított ásószerű képletek és sigmoidák, azaz görbült tűcskék. A kovaváz-testek ritkán vannak szabálytalanúl szétszórva a testben, hanem a spongin-rostok mentébe helyezkedve el, azok elágazását követik, máskor hálózatot képeznek. Különösen gyakori a létraszerű alakulás, amikor a tűk csak végeiken vannak, mintegy összeragasztva a sponginállománnyal.
1. Esperiopsis challengeri fél természetes nagyságban 2. Édesvízi szivacs a Balatonból. Spongilla Carteri Bwbk. természetes nagyságban 3. Édesvízi szivacs. A) Ephydatia fluviatilis gemmulája (Vejdovsky sz.). a = amphidiscusok rétege, b = a tok osbimbósejtjeinek halmaza. B) C) Spongilla lacustrisból, B) a szélsők váztűk (makrosklerák), a közbülsők 3 drb. B) az ú. n. mikrosklera, c = a gemmulaborítótűk (Weltner). D) egy édesvízi szivacs redukciója Müller K. szerint 4. Ascon-típusú mészspongya falának keresztmetszete, belül a gallérossejtekkel (gs) és alatta a bor- v. dermalis réteggel (dl.) vs = vázképző: scleroblasta, pc = a bevezetőcsatornákat övező porocyták, e = külső fedőréteg, es = elágazó sejtek: amoebocyták (Soós: Rendszeres állattan)
Ujabb vizsgálatok azt derítették ki, hogy a Cornacuspongidák között olyanok is vannak, amelyekben a kovavázon kívül mészváz is képződik és legújabban olyanokat is találtak, amelyeknek „spiculumai” gelatinozus kovasavból, ú. n. colloscerából állanak. Lehetnek azonban ásványos anyagok is bennük, amelyek mint idegen testek rakódnak le a spongin-hálózatba. Így gyakran találunk más szivacsok tűit, kis tengeri állatok vázait, még sokkal gyakrabban azonban homokszemcséket, amelyek a szarúrostokba vannak beágyazva, mint azt nagyító alatt jól láthatjuk. Korábban azt tartották, hogy minden ilyesmi, ami véletlenül esett a szivacsra, lassan benövődik és passzive bezáratik, Sollas azonban egy spongin-állományt is tartalmazó Monaxoniusnál, amely szintén homokot tartalmazott, azt észlelte, hogy a szemcsék nyilván az amoebocyták által a felületről hurcoltatnak be, egészen hasonlóan ahhoz, mint az amphidiscusok az édesvízi szivacs gemmuláiban és azt hiszi, hogy általában ez a


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
szarúszivacsokban egyebütt is így van.
A szarúváznak szerkezete a szarúszivacsokban rendszerint igen egyszerű. A főrostok az állattelep alapjáról indulnak is és sokszorosan elágaznak, sűrűn vannak egymás mellett, a köztük lévő hézagok szűkek és mindannyian kb. merőlegesen állanak a felületre, vastagságuk 40–700 cm. közt váltakozik. Csak ezekben a rostokban vannak idegen testek beágyazva. A főrostokat igen finom harántrostokból álló, sűrű hálózat köti össze, ez a mellékrosthálózat. Az egyes fajoknak elhatárolása a szarúszivacsokban csaknem még nehezebb, mint a Monaxonidákban. A formáknak ez az összefoglalása a rendszerezés alkalmával sok bajt okoz és a fajokat megkülönböztető bélyegek értéke gyakran fölöttébb kétséges. A rendszerezésben az egyszerűség és a könnyű megkülönböztethetőség végett két csoportot különböztetünk meg tárgyalásunk folyamán. Egyik az, amelyben a kovavázas szarúszivacsokat foglaljuk össze, ahol tehát inkább kovaváz a feltűnő, a másik csoportban azokat tárgyaljuk, ahol főként a szarúállomány szembetünő.
A mi szempontunkból, mivel nálunk is előfordulnak, legnevezetesebb alakok az első csoportba az édesvízi szivacsok (Spongillida) családja, amelyeket régebben mint egytengelyű kovatűs szivacsokat az actinellida nevű alrendbe soroztak be, minthogy a kovatűkön kívül levő spongina-állományt nem vették figyelembe.
Mielőtt az édesvízi- és fürdőspongya ismertetésre térnénk, fel kell említeni legalább névleg néhány szintén a Cornacuspongida-rendbe tartozó tengeri alakot, melyeket korábban mint Monactinellida-rendbe tartozókat nem ide sorozták és nem ezek körében ismertették. Nagy mennyiségben fordulnak ezek elő az Adriai-tengerben is, s annak a gyüjteménynek, melyet a Najade-expedició 1913-ban fölszínre hozott, jelentékeny részét képezik, köztük több új faj van, melyek eddig az Adriából ismeretlenek voltak. Ezek a szivacsok: Mycale Gray, Biemma Schm., Chadorhiza M. Sars., Artemisina Vosm., Phelloderma R. et D., Stylotella Ldt., Myxilla Schm., Tdania Gray, Desmacidon Bow., Clathria Schm., Raspailia Ndo., Halicnemia Bwbk., Bubaris Gray, Axinella Schm., Gellius Gray, Reniera Ndo., Petrosia Vosm., Chalina Grant.
Rengeteg mennyiségben található ezek közül az északafrikai partokon helyenkint a Desmacydon Bwbk., amely nemzetségben egy u. n. fajnak vett forma egyszerűen átmegy egy másikba a lelőhely változása szerint. Külső formájuk szerint a szivacsok egyáltalában nem jellemezhetők. Ezek mind vékonyabb és vastagabb kérgek, fa vagy csokor-alakban, csövek vagy gumók formájában mutatkoznak. A szivacs szövetében a legkülönbözőbb kovatűknek egész sorozata van, amelyek szarúrostokba vannak beágyazva: egész különös formájuak ezek, amelyek egymásba azonban átmehetnek.
Ide tartozik az ujjszivacs Stylotella heliophila Wilson is, narancssárga vagy zöldessárga szivacs, amelyeknél ujjszerű nyúlványok vannak egy kéregszerű bevonat felett. Ez Észak-Amerika Atlanti-partjainak sekélyes vizeiben él és mint a „kísérleti nyúl”, bizonyos hírességre tett szert az északamerikai búvárok között, főképpen Parker használt a kísérleteihez a szivacsok viselkedésének kikutatására. Jellegzetes reactio ránézve, hogy mint az apálydagály zónának lakója, felső részén, az ujjhegyeken lévő osculumok záródnak, ez a szokásos védekezési módja csendes vízben is a kellemetlen ingerekkel szemben.
Ugyancsak a Cornacuspongidák közé soroljuk a szivacsféléknek egyetlen édesvízben lakó osztályát, a Spongillidákat is. Ez állatok nagyszámban élnek a földnek majdnem minden édes vizében. Zavaros erdei mocsarakban éppen úgy, mint a rohanó hegyi patakokban, ennek még a leggyorsabb sodrában is; megtalálták őket Krajna barlangjainak napfénytől sohasem ért tócsáiban és patakjaiban, néha a városi vízvezeték csöveiben is. Némely fajnak elterjedése végtelenül nagy így az Ephydatia plumosa Carter-fajt, mindenesetre igen különböző formában ugyan, ismerjük a Fehér-Nilusból, Bombayból és Mexikóból.
Észak-Amerika s az Amazon folyam vidéke nagyon gazdag édesvízi szivacsokban. De ha nem fajok, vagy fajváltozatok, hanem az egyének számát tekintjük, Európa némely vizeiben is, kiváltképpen ÉszakNémetországban, bámulatos tömegben jelentékeny nagy példányok fordulnak elő. Ugyanezt mondhatjuk a Balatonról is. A Mamudjánóban, Szumatra-szigeten, mint Weber Miksa írja, egy faj „a partnak némely köves részén számos követ, fadarabot stb. vastag párnával von be éspedig oly tömegben, hogy az ilyen helyeken fürdők bőrét a sok felkavart tű érzékenyen ingerelte”.
Általános felfogás, hogy a Spongillidák a tengervízi szivacsoktól származnak, amelyek egyszer az édes vízbe vándoroltak. Valószínűleg a tengeri Reniera-fajok voltak az elődei, amelyek az édesvízi szivacsokkal durvább és


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
finomabb szerkezetükben meglehetősen nagy hasonlóságot mutatnak és amelyek a félig sós vízekben is, de Velence városában a csatornák édesvizében is élnek. A Spongillidák viszont az erősen kiédesedett Keleti-tenger féligsós vizébe ismét visszavándoroltak.
A Spongillidákban a fajoknak és egyéneknek külső alakja felettébb ingadozó. Majd csak lapos párnák, a Spongilla fragilis pl. 1–5 mm, amelyeken az osculumokmint kis kráterek emelkednek ki, majd pedig darabos tömegek, a kiálló szúró fölülettel, majd pedig szép elágazódások, csinos fácskák. Némelyek laza, szivacsos szövetet alkotnak és száraz állapotban könnyen szétmorzsolhatók, mások kemények, akár a kő széttörhetők ugyan, de szét nem morzsolhatók. Minden elképzelhető tárgyon találhatók a vízben: köveken, eleven és holt növényi részeken, leginkább régi cölöpökön és nádtöreken. Minden vízben megélnek, ha elegendő táplálékot nyújt. Szinezésüket illetőleg uralkodó a piszkos fehér, szürke, sárgás, kékes és zöld szín. A tűk többnyire orsóalakúak, sokféle variációban tünnek elő, egyenesek vagy kiflialakuan hajlottak, éles heggyel vagy tompa véggel; néha többszörösen is görbültek, felületük síma, vagy bibircsós, de tövises is. A Balatonban élő Spongilla fragilis Leidy például Gelei szerint két raszben él egymás mellett, az egyik kis fehéres bevonatokat képez, a másik hatalmasabb és erősebb koloniákat, melyek áttelelnek. Változó a telepek keménysége is, amennyiben a hullámzónában vékonyak és kemények, a mélyben azonban lágyak, tömöttek. Jellemző, hogy az egymásmelletti telepek nem olvadnak össze, hanem törpe tarajban fölágaskodva néznek egymás mellett.
Az édesvízi szivacsok többévesek is lehetnek. Weltner a Tégeli-tóban Berlin mellett egész éven keresztül előforduló Ephidatia fluviatilis (L.) női példányaiban minden hónapban talált petéket, azonban nagy mennyiséget csak április második felében. A hím telepek spermája ugyanazon a helyen és ugyanannál fajnál május közepén kezd fejlődni és augusztusig spermákat tartalmazó példányokat lehet találni. Az édesvízi szivacsok tehát váltivarúak, szaporodásuk kétféle: ivaros és ivartalan. Az ivaros szaporodásban létrejövő álcák, a gastrula álcák nyártól késő őszig rajzanak ki az anya-kolóniából, tejfehér színű apró pontocskák, amelyek pillaruhájuk segítségével úszkálva köröket és spirálisokat írnak és kifejezetten kerülik a fényt. Testformájuk ovális. 2/3 mm hosszú és 1/3 mm széles. A Sp. fragilisről Gelei azt tapasztalta, hogy a Balaton egyes pontjain pozitív phototacticus álcák nagyobb számban lépnek föl, holott ez a faj is különben fénykerülő természetüket a kifejlett telepben is megtartják.
A szabadon rajzó álca, Maas Ottó vizsgálatai szerint finomabb szerkezetében már sok tekintetben nagyon közel áll a kifejlett szivacshoz és sokkal magasabb fejlettségű, mint a mészszivacs szabadon úszkáló lárvája. Mindenekelőtt teljesen beborítja a csillangós hám, mely a külső csiralevélnek (ektoderma) felel meg és a mellső rész félgömbalakú, víztiszta terének megfelelő üreget a belsőcsiralevél (entoderma) béleli. A két csiralevél közt azonban ott van már a középső is (mezoderma, helyesebben mesenchyma) vázelemeivel. „A spiculumok (tűk) száma, mondja Maas a fejlődés e fokára ért lárváról, amelyet parenchymula néven nevezünk, nagyon megnövekedett, de a tűk mindig csak abban a sűrű anyagban fedeznek, mely a hátsó véget tölti ki, úgyhogy azt a benyomást kelti bennünk, mintha a lárva mellső pólusa (ahol üreg van), csak kétrétegű lenne. A tűk nagysága gyakran oly jelentékeny, hogy csodálkoznunk kell, hogy nem gátolja a lárvát úszásában.”
Az üregből helyenként nagyon különböző hosszúságú, folyosószerű kijárások nyílnak a középső csiralevélbe s ezek az ostorkamarákba torkollanak. A viszonyok tehát itt egészen mások, mint a Sycon lárvájánál: az ostorkamarák már világosan láthatók.
Úgy látszik, hogy a lárvák szabad élete legalább 12 és legföllebb 24 óráig tart. Ez idő leteltével a lárva alkalmas helyen szilárdan letelepszik és pedig úszásnál elül járó pólusával. Az üreg eközben megkisebbedik, a külső csiralevél sejtjei ellapulnak és elvesztik ostoraikat. Az egész lárva erősen összelapul, úgyhogy a csillangoskamrák a felülethez nagyon közel jutnak s végre kívülről léket kapnak, amivel megkezdődik a víz beáramlása. Erre a belső üreg is keresztültör kifelé s az osculumot és gastrális üreget alkotja.
Az édesvizi szivacsok szaporodásában azonban sokkal ismeretesebb a szaporodásnak ivartalan módja, amely az úgynevezett gyöngycsirák vagy gemmulák segítségével történik. Akkor ugyanis, amikor a szivacs megélhetésére alkalmatlan évszak következik be, ami nálunk tél felé történik, a tropusok alatt pedig a szárazság bekövetkeztekor, az édesvízi szivacsnak növekedése rendszerint megáll. Azután a szivacs testében az archaeocyták csoportosulnak: a sejtek egyrésze e halmazt hámképpen veszi körül és a belső oldalon szilárdabb spongina-hártyát választ ki. Ettől a buroktól a sejtek formálisan visszahúzódnak, nyomukat egy laza hálózatos szöget, „légkamra réteg” jelzi. Minthogy az amoeboida sejtek a környező szivacsszövetből kis váztesteket is hurcolnak be, amelyek a


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
gemmulákon kívül képződnek, az egész gömbölyded képlet kovavázzal vétetik körül.
A Spongilla-fajoknál kis tüskés, laposabb úgynevezett „fedő”-tűk vannak a gemmulák körül, az Ephydatiáknál pedig amphidiscusok, kis kétkorongos pálcikák, lapos inggombhoz hasonló képletek, melyek némely üvegszivacsnak ilyennemű képleteihez is hasonlítanak (L. XXXIV. 1. kép.) Míg e tűk egészen lazán és szabálytalanul fekszenek a gemmula belső hártyáján, az amphidiscusok zárt „berakás”-ban szorosan egymás mellett a gemmula felültére merőlegesen állanak, egyik, gyakran szép csillagalakú korongocskájával a sejttömeg felé, a másikkal pedig kifelé irányítva. Befejezésül a sejtek, amelyek az első hártyát kiválasztják, egy másodikat is képeznek, mégpedig ezt a kovaképződményeken kívül, ami után a gemmula készen van. A szarunemű tokban egy helyen azonban nyilás marad, amely fölött egy finom hártya van kifeszítve: némely fajnál ide még egy különleges póruscső is járul. Ez a hely az t. i., ahol az élő szivacsszövet, ha olyan életkörülmények állanak be, amelyben a szivacs is megélni képes, a tok belsejéből kivándorol. Jaffe szerint a gemmulák rendszerint visszamaradnak a szivacsok tűhálózatában, miután a szivacs lágy teste szétesett. A gemmulák tehát az ő felfogása szerint csak arra valók, hogy a szivacsot azon a helyen és amennyiben nem távoztak el a régi tűk, azok felhasználásával ujonnan képezzék. Az izolált és elsodort gemmulák azonban nem volnának képesek új szivacsot hozni létre, a faj elterjesztését, tehát nem szolgálják. A gemmulák inkább a szivacsnak alsó oldalán képződnek, néha olyan tömegben, hogy az alap teljesen be van vonva sárga gömböcskékkel. Gyakran látható ez pl. az elhalt Spongilla fragilis Leidy-telepeinél, melynek gemmulária az jellemző, hogy nyilásukon meglehetősen hosszú poruscső van, amely leginkább görbült és végén nem vastagodott. Gelei szerint a Balatonban olyan Spongilla fargilisok is vannak, melyekben helyenként nagyobb csomókban képződnek a gemmulák.
Müller K. vizsgálata szerint tudjuk, hogy az édesvízi szivacsoknál minden időben ismeretlen okokból is megtörténik az egész szövetnek visszafejlődése, amely ú. n. „reductiák” képzéséhez vezet. A Spongillidákra is jellemző a rendkívüli nagy regenerátiós képesség, amennyiben finom szitaszöveten átpréselt izolált sejtek ismét egyesülnek és új szivacsokká lesznek.
Az édesvizi szivacsfajok közül növése után csak a Spongila lacustris Linné ismerhető fel, de ez sem teljes biztossággal. Ez tiszta tavaknak a fenekén nő és szétágazó, bokorforma telepeket alkot, amelyek kb. 30 cm magasra is megnőnek és nagyon hasonlítanak egy fehér korallhoz. Gyorsan folyó patakokban azonban ez is csak kéregszerű bevonatokat képez és mint bevonat vagy párna telepednek meg a többi fajok is, minden lehető alapzatra, így fára, kövekre, nád és kákatövekre nőve.
Némely lelőhelyükön az édesvízi szivacsok, valamint a tengervíziek is zöldszínűek, avagy helyenkint zöld foltokat mutatnak. A színt különböző zöld algák valószínűleg Chlorellák, de inkább Pleurococcusok okozzák, amelyek a szivacsra telepednek, sőt a gemmulákba és az álcákba is behatolhatnak. Valószínű, hogy a synbiozisnak egy fajával találkozunk itt, amennyiben az algák a szivacsban védelmet találnak és ők ezért oxigéniumot szolgának, amely a szivacsnak lélegzésre szolgált, testállománya pedig, ha netalán elhalna, táplálékul is felhasználódik. Néha úgy látszik, hogy egy inficiált szivacs főképpen abban az irányban növekszik, amelyben az algák jól érzik magukat és meglehetősen nagy fénynek kitett felületet fejlesztenek.
Az édesvízi szivacsokat a magyar népi ismeri és használja is. „Megszárítják a szivacsot, aztán zsírban pörkölik és amelyik részén az embernek szaggatása van, azt ezzel a zsírral jól bekenik, megdörzsölik. Ahol pedig bekenik vele, ott úgy érzi az ember, mintha a száz meg százezer tűvel szúrkálnák, a bőre úgy megveresedik, mint egy tűz. És a szaggatás enyhül, vagyis elmulik.” Paszlavszky: A vízigyöngy. Termtud. Közl. XIII. k. 1881. A Balatonban, különösen az aszófői öbölben (az iszapban) oly nagymennyiségű édesvízi szivacstű van, hogy a véletlenül ott fürdőzőnek igen kellemetlen bőrgyulladást okoz. Ezt a bőrgyulladást a nép „dobránc”-nak nevezi (L. Kiss J. Balatoni szivacsok. Termtud. Közl. 60. k. 1928. 527. l.) és ezeket a helyeket messzire elkerüli.
A szivacsok a Balaton litorális (part) faunájának igen fontos kiegészítői. Nem annyira a fajok számával (összesen öt faj él a Balatonban: Spongilla lacustris, S. fragilis, S. carteri, Ephydatia fluviatilis, E. prulleri), mint inkább az egyes fajok tömeges megjelenésével tünnek ki, (s azonkívül még egy faj ismeretes a magyar faunában a Carterius stepanowi), amennyiben mindkét partján és egész hosszában, a hullámok verdesésének ki nem tett helyeken, tömegesen fordulnak elő, s itt a víz tükre alatt csekély mélységben (01–15 m) már szabad szemmel is található telepeket alkotnak. Minden vízben álló karó, parti nád vízalatti törzsei, kövek, egyes kagylók, csiga-héjjak stb., mind be vannak vonva ezen állatok zöldes, barna, sárga, szürkés színű telepeivel. Különösen a fürdőházak vízben levő részei, a somogyi partoktól nem messze fekvő, s a homokos fenékből a víz fölszinére alig kiemelkedő


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
kőrakások, aminők pl. Siófoknál, a szántódi révnél, Boglárnál, Lellénél, Fonyódnál stb. vannak, bő aratás nyujtanak. A szivacsoknak ily roppant nagy mennyiségben való előfordulásából magyarázható meg az, hogy a nagy Balaton iszapja, különösen felső rétegeiben miért van tele mindenütt spiculumokkal (kovatűkkel), a szivacsok kovaváz maradványaival. E tekintetben különösen a védettebb helyek, Balatonfüred, Almádi, Lovasberény, Keszthely, Boglár-Lelle stb. tünnek ki, ahol egy mikroszkópi készítményben sokszor száznál is több kovatűt találhatunk. Az iszapnak ez a tulajdonság igen fontos, mert nagy részben ennek tulajdonítható therapeutikus (gyógyító) hatása, amennyiben bőrre dörzsölve bőringert, csekélyebb gyulladást okoz.
A székelyek „gyászpirító” néven ismerik és használják ezt a szivacsszert úgy, mint Pallas szerint a szibériai nomád népek is.
„A Balaton szivacsfaunájára különösen érdekes a Spongila (Eunapius) Carteri Bwk. előfordulása, amely faj, mint ismeretes, általában Indiában, Jáva, Madura szigeteken tenyészik és Európában csakis a Balatonban található. Itt is azonban termőhelye igen szűk körre van szorítva.
„Ezen érdekes szivacsfajt a Balatonban, Balatonfüreden Margo T. fedezte fel. Különösen az uszodának víz alatt levő farészeit lepi el és a víz tükre alatt 1–2 deciméter mélységben már valóságos szivacsmezőket képez, félméternél mélyebben nem található. Bevonja az egyes fürdőkabinok válaszfalait, lépcsőit, facölöpöket stb., ahol azután 1 deciméter széles, 2–3 deciméter hosszú telepeket is alkot. A telepek képzésére különösen jellemző, hogy az egyes egyének mindig jól kivehető, 2–25 cm hosszú, 0.8–1 cm széles ujjalakú nyújtványt képeznek, melyek közepén a közös kloaka és a végén levő nyílás többnyire igen jól látható. Színe piszkos fehér, barnás. A telepek friss állapotban sajátszerű jód- és iszapszaghoz hasonló tartós szagot árasztanak” (Vangel Jenő).
Ujabban a Spongilla Carterinek ezt az alakját, amely a Balatonban található, Arndt, mivel ez itten helyi formaként alakul ki, s eltérne a törzsformától Spongilla Carteri subsp. balatonensis néven nevezi.
E szivacsok felületén nagy számban találni a különben szabadon is élő Stylaria lacustris sertelábú férget és a Chironomus álcát is, így a Parachironomus és Cladopelma fajokat.
Nyelves Naisok, Stylaria lacustris L.
A szaruvázú szivacsok legtipikusabb képviselője a fürdőspongya (Euspongia officinalis L.) Életben ezek sárgásbarna, vagy szépia, sőt feketeszínű húsos csomók, amelyek a tenger fenekén a part közelében nagy, lapos gomolyagokat és lepényeket képeznek. A fiatal szivacsok rendszerint magasabbak és kerekdedebbek, mint az idősebbek. A tenger partján gyüjtő természetbuvár gondosan át szokta vizsgálni mindeniket, mert a fürdőszivacs üregeiben és még inkább a gyakrabban előforduló „lószivacs” széles csatornáiban nagy állattársaság gyül össze és


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
a kutatónak gazdag zsákmánya lehet a különböző fajta állatokból, így mindenféle rákokból, közöttük olyanokból, amelyek szabályszerűen és csak ezekben a szivacsokban fordulnak elő. Továbbá kígyókarú tüskebőrűek, férgek, puhatestűek találhatók bennük és rajtuk, vannak aztán tojások is, amelyeket némely tintahal rak a szivacsokba.
A piacra kerülő használatos szivacsok az Euspongia (Bronn) és a Hyppospongia F. E. Schultze nembe tartoznak. Mindenki tudja, hogy a jó mosdószivacs, ha száraz is, rugalmas, nem törékeny, jól összenyomható. Ez az áru, amit szivacsképpen használnak, az tulajdonképpen már csak a szaruváz. Előbb az állat minden lágy szövetét eltávolítják oly módon, hogy a tengerből kivett szivacsot egyszerűen rothadni hagyják, vagy pedig gyurják és nyomják, amíg teljesen megszabadítják a hálószemeket kitöltő lágy részektől, az állt belsejét képező lágy nyúlós, ragadós anyagtól. Hogy használható legyen, nem kell ezután más, minthogy ezek után még egyszer langyos, édes vízben kimossák.
Hogy a szivacs értékes kereskedelmi tárgy legyen, igen sok tulajdonságától függ. Mindenekelőtt legfontosabb az, hogy minél több vizet legyen képes felvenni. Ez a finom sponginhálózat capilláris ereje által szívódik be a szivacsba. Minél finomabb és minél szűkebb a harántrostok hálózata, annál nagyobb a felszívóképessége és annál tovább tudja magába tartani a felszívott vizet. Azután a fürdőszivacsnak lágynak és rugalmasnak kell lennie. Ennek a követelmények akkor felel meg, ha a rostjai nem túlságosan vastagok, nem tartalmaznak sok idegen testet és egyenletesen vannak elrendezkedve. Nem lehet törékeny és nem szabad, hogy hamar elhasználódjék. Ezért a hálószemek nem lehetnek túlságos lazán elrendezve s a rostoknak nem szabad igen vastagnak s merevnek lenni. Végül a próbák között esztétikai követelmények is vannak, amennyiben kézbeillő kerekded formájúaknak kell lenniök, nagy nyúlványok és lebenyek nélkül, a színük pedig szép világosságra vagy világosbarna kell hogy legyen. Ezt ma már fehérítés által mesterségesen is elérhetik, de a többieknek természetadta tulajdonságoknak kell lenniök. Ezekkel kerül a szivacs a kereskedelembe és ott látszik, hogy majdnem egyénenkénti különbségek vannak. Mégis hasonlítanak a szivacsok egymáshoz a lelőhely szerint legalább főbb vonásaikban. A kereskedelem ennek következtében sokféle legalább 16 féle minőséget különböztethet, meg, amelyeket azonban nem szükséges a zoologiának kevés fajával és valamivel több alfajával fedni.
A szivacshalászatnak hazája a Földközi-tenger. Az Adriában a görög szigeteknél, a kisázsiai, algiriai és tripoliszi partokon vannak a leghíresebb lelőhelyek. Ma azonban szivacsokat halásznak a mexikói-öbölben is, az EgyesültÁllamok keleti partjain (mindenekelőtt Floridánál és Bahamákról) és Ausztrália partvidékén is. Finom voltuk miatt igen hiresek madagaszkári szivacsok. Azonban ezen új lelőhelyen található szivacsok közül egy sem vetekedhetik a finom levantini szivaccsal, a valódi fürdőszivacsnak az Euspongia officinali L. molissima O. Sch.) varietásával, amely a keleti közép-tengerből, a sziriai partokról Krétáról és Ciprusról származik. Ennek leginkább kehely formája van, ritkán kerekded és gummiszerű. Ismeretes kereskedelmi cikk a dalmáciai Euspongia officinalis adriatica O. Sch., ez a kerekded, gyakran kissé lapos szivacs. Ez nálunk a leggyakoribb fürdőszivacs és az Adriából való, de az egész keleti Közép-tengerből is halásszák, valamint Észak-Afrika partjain keletre egészen Tuniszig. Egészen lapos és fülformájúak az elefántfülek, vagy levanti lebenyek, Euspongia offinalis lamella F. E. Schultze, amelyet a kereskedelem számára Porvenc és a dalmáciai partokon, a görög szigettengerben és Egyiptomtól Algirig eső területeken halásznak. Durvább és keményebb, mint a fürdőszivacs, különben hozzá egészen hasonló, de sötétebb a görög zimokka szivacs, amelyet külön fajnak vesznek (Euspogia zimokka O. Schm.). Ez gyakran mint lapos tál van kiképződve. A zimokkaszivacsot kézzel sokkal kevésbbé lehet összenyomni, mint a többieket, ipari célokra gyakran használják. Fő lelőhelyei: a görög szigetvilág, Kréta, Ciprus és Kisázsia nyugati partjai egészen a Dardanellákig, de az afrikai partok is, valamint Korzika és az Adria.
A legolcsóbb és leggyakrabban előforduló szivacs a lószivacs Hyppospongia equina O. Schm. Ez gyakran egy lábnyinál is nagyobb, lapos, kerekded, sárga vagy pirosas, néha szürkésbarna szivacs, melynek felületén nagy, kerekded, erősszélű lyukak vannak. Ezek kivezető nyílásai a test belsejében levő igen széles hengerded csatornákból álló labirintusnak, amelyek között az igaz ugyan, hogy sűrű, de igen finom és könnyen szétszakítható szaru rosthálózat csak vékony falazatot képez. Ezenkívül rostoknak véghegyeiben igen sok idegen test is van bezárva, sokkal több, mint a finom fürdőszivacs-fajokban, úgyhogy inkább használatos a ló mint az emberek mosására.
A szivacshalászat ma egyike a legfontosabb üzemeknek a Közép-tenger partvidékein, ahol különböző, részben igen régi módszerek szerint űzik. A sekélyes vizekben, ahová már többé nem lehet begázolni, csónakról, horgokkal és többhegyű szigonyokkal halásszák. Halászatukat Schmidt Oszkár így beszéli el: „A dalmát és istriai partokon a


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
szivacsokat hosszú, négyágú villákkal halásszák. Olyanokkal, mint amilyenek a régi képeken Neptun szigonyaként láthatók. Csak Crappano kis sziget lakói űzik ezt a mesterséget, akik 30–40 bárkájukkal kedvező időszakban felkeresik a szaggatott és szigetekben gazdag partokat. Két ember tartózkodik minden egyes erős bárkán, amelynek mellső fedélzetén egy négyszögletes kivágás van. Ebbe áll bele a villát kezelő ember, hogy a tetőn hajladozva, felső testét egyensúlyba tarthassa. A villának a nyele 7–14 m hosszú, egy tartalékvilla és több nyél mindig van a csónakon. A másik ember evez s az evezők nyugvópontja a bárka oldalán a csónakokon túl érő ívben van, ami által a csónak szükséges, finom mozgásai könnyebbekké és biztosabbakká válnak. Miközben az evezős a csónakot a 413 m mélységnyi víz felett a sziklás partok közelében lassan hajtja, a másik éles szemeivel a fekete bőre miatt felismerhető szivacsok után kutat. Legalkalmasabb halászatra természetesen a teljesen szélcsendes idő. Hogyha a tenger gyengén háborog, olajjal csendesítik le a habokat. Erre a célra a csónak orrában mindig van egy csomó lapos kavics és mellette áll egy edény olajjal. A halász néhány követ hegyével belemárt az olajba és egyenként félkörben maga körül szór szét. A hatás bámulatos: a mérhetetlenül finom olajréteg, amely több négyszögölre terjed ki, elégséges arra, hogy az apró hullámokat elcsendesítse, miután a látást már nem zavarják a kis hullámok keresztezései és törései. Azonban nem elegendő, hogy a halász csak észrevegye a szivacsot, mivel ezek fedett helyen tenyésznek, gyakran kell villájával a sziklák között, sőt alatt is tapogatóznia és bizonyos, hogy az ilyen halászási módszerrel a keresett zsákmány nagy része nem érhető el.” Ezek az elrejtett és a szigony számára igen mélyen fekvő szivacsokat ősi szokás szerint lemerüléssel hozzák ki, amikor is a búvár a bárkáró a vízbe ugorva körülbelül 15–20 m mélységbe behatol, ahol némelyik még 4 percig is képes víz alatt maradni. Azokban a mélységekben, ahová már ezek buvárok nem merülhetnek le, nehéz kotróhálókat használnak, ez az eljárás azonban már csökkenti a jövedelmezőséget, mivel így csak kevés darab jut épen a felszínre. Mikor a keresés munkáját abbahagyják, a zsákmányolt szivacsokat addig tapossák, gyurják nyomkodják, majd mosogatják ismételten a szivacsot, mígnem a fekete felső bevonata s a vázrészek közt lévő anyag teljesen el nem tünt. Ekkor, hogy egészen jól használhatók legyenek, még csak egyszer kell megtisztítani őket langyos, édes vízben. Egészen így bánnak el a finom sziriai és görög szivaccsal is az ottani halászok.
„A Quarneroban van még a szivacsmosásnak egy másik, sokkal egyszerűbb módja. A szivacsot néhányszor kőhöz verik, hogy hártyái (a felbőr) szakadozzon széjjel. Rothadás fellépése után azután a szivacsot beteszik a fövénybe a tengerparton s néhány nap mulva kiveszik a szivacsvázat, kidolgozva, olyan formán, mint a hangyabolyból a verébcsontvázat. Ha a szivacsot teljesen kitisztították, szárítani akasztják s megszáradás után csomagokba kötözik a hajókon, hogy kisebb helyeken elférjenek. Az így csomagokba kötött szivacsok, mint a szénaboglyák, a nedvesség miatt felhevülnek s egész felületükön rozsdafoltokat kapnak, értékük nagy csökkenésére. A görög halászok e rozsdafoltokat szivacspestisnek, szivacskolerának nevezik.” (Dezső)
Ma már a modern technika is bevonul ebbe a kevéssé űzött iparba és ma már a görög szivacshalászok teljes búvárfelszereléssel szálnak le a vízbe. Sok százra megy azoknak a szigeti görögöknek a száma, akik mivel hazájuk partvidéke mind szegényebb lesz, Amerikába vándorolnak ki és ott folytatják a régi üzletüket.
Az új világ szivacskereskedelme igen virágzik és az Egyesült-Államok szivacskiviteli összege folytonosan nő. Moore szerint 1907-ben, amikor a szivacsok összes kivitele 114.354 dollárra rúgott, Európába 99.686 dollár értékű szivacsot vittek ki. Míg Európából ugyanabban az évben 113.830 dollár értékű szivacs volt a bevitel. 1905-ben a bevitel Európából 88.444 dollár volt, a kivitel Európába azonban csak 11.645 dollár (az összes kivitel 18.930 dollár). Az amerikai bahamaszivacsoknak fővásárlóhelye Európában London; az áruk jóság tekintetében megfelelnek a közép-tenger dalmata- és lószivacsainak.
Nem lehet csodálni, hogy a halászatnak nem gazdaságos módjával a telepek mind kevesebbet termelnek. Évtizedek óta folyik a kísérlet arra, nézve, hogy a hozamot a spongyák mesterséges tenyésztése által növeljék. Kezdetben azt hitték, hogy elég egy szivacsot számos darabra metszeni, amire ezek ismét nagy szivacsokká nőnek ki. Az eredmény azonban annyi volt, hogy a sebfelület éppen csak hogy begyógyult és még akkor is igen jelentékeny veszteségek voltak, ha a szivacsoknak a feldarabolása és szétosztása a legnagyobb figyelemmel történt. Nyilvánvaló lett, hogy a megosztott szivacs-kolóniáknak egész életereje veszít. Egy tavasszal kirajzott lószivacsálca (Allemand szerint) két esztendeig kell, hogy nőjjön, amíg a megfelelő nagyságot (körülbelül 30 cm-t) eléri: azonban 4–5 éve van szüksége a vágott darabnak arra, hogy hasonló nagyságúvá egészítődjék meg. Cottenak is, aki behatóan foglalkozott a tenyésztési kísérletekkel, rövid idővel ezelőtt meg kellett állapítania, hogy ilyen praktikusan értékesíthető eredményt elérni nem lehet. Az egyetlen lehetőség, hogy a kifosztogatott szivacstelepeket újra helyreállítsuk, az volna, hogy a tavaszi hónapok alatt energikus halászati tilalmat vezessenek


 Brehm: Az állatok világa / IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
http://mek.oszk.hu/03400/03408/html/3078.html[2020. 10. 21. 17:29:42]
be, amikor ugyanis a lárvák kirajzanak, továbbá, ha megtiltják, hogy bizonyos nagyságon alul szivacsokat halásszanak; általában szükséges, hogy a szivacshalászatban törvényszabta korlátozásokat vezessenek be.
A szaruszivacsoknak van egy családja, a Spongelidák, amely határozottan kifejezett hajlamot mutat arra, hogy vázát homokszemcsékkel erősítse. A Spongelia pallescens O. Schm. némely példánya, hogyha kivesszük a vízből, egészen lágyan összeesik. Mások ellenben merevek maradnak, legfeljebb a saját súlyuk alatt eltörnek, hogy ha az ember megpróbálja őket kiemelni. Amíg az elsőben homokszemcsék, vagy Foraminifera vázak, mész- vagy kovatűk még hiányoznak, az utóbbiakban a számos idegen test között alig mutatható ki szarurost. Aszerint, amint a homoktartalom változik, változik a külső forma is, amennyiben vannak gumószerűek vagy kéregszerűek, de találhatunk ujjszerűen elágazó telepeket is. Schultze F. E. szerint azoknak a kis hydropolypocskák lakócsöveinek hatásra, amelyek Suberiteseket is elformátlanítják, ezeknél is fácskaszerű alakulások keletkeznek. A színezett a tartózkodási hely szerint változik. Egyszer színtelenek, vagy sárgásfehérek a szivacsok, azután halványibolya vagy sötétibolya színezetet kapnak, sőt teljesen barnaszínűek is lehetnek. A Spongelia pallescensnek jellegzetes sajátsága az „elhalványodás”. Innen kapta a nevét is. Levegőre hozva ezeket a szivacsokat, teljesen elszíntelenednek.
A levegővel szemben való érzékenységéről, de az édes vízben hasonló színváltozásáról híres egy rokon családból való forma, az Aplysina aerophoba Nardo is. Ezek élénk kénsárgaszínű, kiemelkedő kis kürtök, amelyek közös kénsárga szivacskéregből emelkednek ki, a csövek vége sima felületű és ebben van az osculu. Ezt a fajt idáig csak a Földközi-tengerben és a Mexikói öbölben találták. Afrikában a part közelében levő kövek rendesen be vannak vonva ilyen párhuzamosan álló, ujjhosszúságú, ritkás oszlopocskák pázsitjával. A kép csónakból nézve igen élvezetes látvány. Ezek homokmentes szaruszivacsok, amelyeknek laza vázuk van és rostjaira jellemző, hogy gazdag kéregállományuk van. Ezek a szivacsok, ha kivesszük a tenger vizéből, a levegőn igen hamar zöld színre változnak, főképpen a megsérült helyen. Pár perc múlva az egész szivacs szine zöldes lesz, ezeken a helyeken azonban igen erős kékszínűek, majd barnásfekete színűekké válnak. Ez a színváltozás lassanként az egész szivacsra elterjed úgy, hogy végül az egész szivacs sötét ibolyaszínű lesz. Az édes víznek ugyanez a hatása van rájuk. Hogyha az ember e kékszínű szivacsot átmetszi, a szín intenzitása folyton csökken. A sárga színanyag szemcséi a vándorlásra képes amoeboida-sejtekben vannak felhalmozva, amelyek a felületen gyűlnek össze. Ugy tekinthetjük ezt a festékanyagot, mint amely tartaléktápanyagnak felel meg s rosszabb időkre vannak felhalmozva. Lendenfeld viszont azt gondolja, hogy a szivacsban ennek olyan feladata van, mint a vörös vértesteknek a gerincesekben.
III. OSZTÁLY: NÉGYTENGELYES
KOVASZIVACSOK (TETRAXONIDAE) TARTALOM V. OSZTÁLY: ÁGASVÁZÚ SZARÚSZIVACSOK
(DENDROCERATIDA)


 Brehm: Az állatok világa / V. OSZTÁLY: ÁGASVÁZÚ SZARÚSZIVACSOK (DENDROCERATIDA)
http://mek.oszk.hu/03400/03408/html/3079.html[2020. 10. 21. 17:30:44]
IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
TARTALOM
Igazi tagoltak (Eumetazoa)
V. OSZTÁLY: ÁGASVÁZÚ SZARÚSZIVACSOK (DENDROCERATIDA)
FEJEZETEK
Igazi tagoltak (Eumetazoa)
Az idetartozó szivacsok váza szintén szaruanyagból áll, de gyakran hiányozhat is. A szarurostok nem egyenletes alkotásuak, hanem jól megkülönböztethető rajuk egy lazább bélállomány és az ezt körülvevő réteges tömöttebb szaruállomány. Ahol váz van, az vagy kis fácska módjára alakul, vastagabb törzzsel és különböző vastagságú ágakkal, néha azonban hálózatot is alkot. Találunk spiculumokat is, melyek vagy a mészvázú szivacsok három- és négysugaras váztestire vagy az Üvegszivacsok hatsugaras tűire emlékeztetnek, de sohsem ilyen szabályos geometriai alakulások, mint ezek. A hatsugaras alakulás miatt ezt a csoportot Hexaceratida néven is nevezték. A szivacsoknak mindig van nyelük, mint a fának a törzse s ezen van a test és vagy bokoralakú, vagy több kisebb gumóból áll, amely rendszerint több egyént tartalmaz több osculummal.
Nagyságuk különböző, vannak kisebbek, de 30–50 cm magasak is, de vannak formák, amelyek több négyzetméter területű bevonatokat is képeznek. Ez azonban több álcából keletkezett telepként tekinthető. Alkotásuk és fejlődésük nagyon hasonlít a Cornacuspongidákéhoz, amelyekkel igen közeli rokonságban vannak. Meg vannak úgy az artikus, mint az antartikus tengerekben.
Ide sorozunk még néhány kocsonyanemű szivacsot, ezek között a Halisarca Dujardini Johnst., amelynek semmiféle váza nincs, teste lágy, húshoz hasonló állományú, partoknak sekély vizeiben síma fehéres vagy sárgás bevonatokat képez, üres csigahéjakon és algákon, ritkán kis gumókhoz hasonlóak. Idáig a Földközi tengerből ismeretesek, továbbá Angliának és Franciaország partjairól, de ma már az arktikus tengerekben is megtalálták, valamint az Északi és Kelti tengerekben.
A sejtekretagoltak (Cellulata) birodalmának összefoglalása
Írta: Dr. Gelei József.
Az állatvilág alsó birodalmával, a véglényekkel a Brehm-ben eddig letárgyalt állati élőlényeket, egyetlen közös bélyegük: sejtjeik alapján, mint sejtekretagoltakat (Cellulata) állíthatjuk szembe. A sejtekretagolódás a fajfejlődés során körülbelül olyanmódon mehetett végbe, mint ahogy ma csaknem minden idetartozó állati egyén a maga során testét lassú tökéletesbbüléssel felépíti. Bármely sejtes állat akár szűzen fejlődő, akár megtermékenyített petesejtjének további tagolódását, az úgynevezett barázdálódást, nézzük, azt tapasztaljuk, hogy a sejteknek először szederszerű halmaza (morula) jő létre, később ebből a rendezetlen halmazból hólyagalak, az u. n. hólyaglárva (blastula) képződik, mely a fejlődés rendjén csakhamar a bögrelárvává alakul át. Már a szederalakban, vagy ahogy azt tudományosan nevezik, a morulában kétfélék a sejtek, mert egyrészük érintkezik a külvilággal, másrészük pedig el van zárva attól. Ez az állapot azonban alkati elkülönödést: különbözővéválást a sejtekre nézve nem jelent. Ellenkezően a sejtek a kétféle fekvés ellenére is egyneműek: differenciálatlanok. Ez abból is világos, hogy a következő fejlődési fokon, a hólyagálcának, vagy ahogy azt tudományosan nevezik, a blastulának állapotán a hólyag falát csak egy sejtréteg alkotja, mert a szederállapotban belül fekvő sejtek mind a felületre vándorolnak és így közbül a hólyagban üreget, ahogy azt tudományosan nevezi, barázdálódási űrt (blastocoelum) hagynak hátra. A bögrealak a hólyaglárvából közönségesen úgy képződik, hogy annak fala, rendszerint az alsó felületén, betüremkedik, egészen olymódon, mint ahogy a puhává vált gummilabda falát ujjunkkal mélyen be tudjuk nyomni. A bögreálca tehát szemben a hólyaglárvával, kétfalú, két sejtrétegből képződött. A külső fal (külső csiralemez: ectoblasta, ectoderma) a bőrnek, a belső pedig a bélhámnak (belső csiralevél: entoblasta, entoderma) felel meg s az állatnak külön szerveként a szájnyílása, illetőleg szája keletkezik ott, ahol a külbőr a bélhámba átmegy. A


 Brehm: Az állatok világa / V. OSZTÁLY: ÁGASVÁZÚ SZARÚSZIVACSOK (DENDROCERATIDA)
http://mek.oszk.hu/03400/03408/html/3079.html[2020. 10. 21. 17:30:44]
szájnyílás a bélüregbe (gaster, gastrocelum) vezet, melyről ezt a fejlődési formát, a bögrelárvát nemzetközi nyelven gastrulának nevezik.
A felsorolt három egyedfejlődési foknak fajfejlődéstani jelentőséget az a körülmény ad, hogy vajjon mennyiben tud az állat az illető fokon szabad életmódot folytatni. Egyetlen élőlény se válik a szederállapotban szabadon mozgó álcává; a szederállapot tehát csakis a peteburkon belül képződik ki, az így csakis a magzati fejlődésre jellemző átmeneti lépcsőfok. Hogy azonban ez a megállapítás mily keveset ront le a szederalak egyed- vagy fajfejlődéstani jelentőségéről, mi sem bizonyítja jobban, mint az a valóság, hogy a sejtekretagoltak egyik legalacsonyabbrendű csoportja, a Moruloideák vagy Mesozoonok ezen a fokon ivarérettségre jutnak. Hólyagállapotban azonban a „Spongyák” és a „Tömlősök” világában, miután peteburkát levetette, igen sok alsóbbrendű lény a szabadba kerül, a sejtek csillóruhát öltenek, s a szerveződés némi nyoma is megindul annyiban, hogy a hólyagnak vékonyabb falrészlete állandóan felül s a vastagabb a vízben állandóan alúl helyezkedik el. Ivarérettségre azonban ezen a fejlődési fokon állati lények nem jutnak csupán a Véglények birodalmába tartozó Volvox-telepekről mondhatnók azt, hogy azok ezt a fejlődési fokot megközelítik. Igen nagy jelentősége van azonban a „tagolt lények” birodalmában a bögreformának. A „Tömlősök” ugyanis ezen a fejlődési fokon, ezen a bél- és bőrhámból álló állapotban ivarérettségre jutnak, úgyhogy bennük lényegileg s alapjában véve három fő szövet- vagy sejtféleség, u. m. a külbőr, a bélhám és a csirasejtek képződnek ki.
Mindazokat az állatokat, amelyekben legalább a bögreálcában már kialakuló két munkás sejtféleség az igazi külbőr és az igazi bélhám kiképződik s amellett csirasejteket is termel az illető szervezet, Metazoonok-nak: Metazoa nevezzük. Hosszú időn keresztül a „Véglények”-kel vagy Protozoonokkal az összes sejtekre tagolt lényeket egyszerűen mint Metazoonokat állították szembe. Később az alapos vizsgálatok során azonban rájöttek arra, hogy a „Szivacsok” állatkörére nem illik tisztán rá a Metazoonnak előbb említett körülírása, és pedig nem illik azért, mert a „Spongyák”-ban van ugyan egészen világosan kitermelődött bélhám, a bőrük azonban nincsen az alatta lévő szövetektől élesen elkülönödve, úgyhogy ezekben az állatokban csak bőrszerű: dermalis rétegről beszélnek. Sem a bélhám, sem a dermalis réteg igazi szövetet: sejteknek egymásra utalt társaságát nem alkot, hanem a sejtek önállóan, egymástól függetlenül végzik föladataikat. Erre való tekintettel és azonkívül megfontolva azt is, hogy ezeknek a bélfala nem mindig a hólyaglárva alsó sejtjeiből, hanem ellenkezőleg a felsőből képződik, a régi Metazoon csoporton belül s a „Spongyák”-at, mint Parazoonokat: Különös tagoltlényeket: Parazoa, állították szembe az Igazi tagoltakkal, vagy Eumetazoonokkal: Eumetazoa.
Meg kel végül említenünk azt is, hogy közben olyan élőlényekre is akadtak, melyek – mint föntebb említők kifejlett állapotukban a szederállapotnak felelnek meg. Ezeket, éppen ennek a hasonlatosságnak alapján mint Moruloideákat különböztették meg és nagy fajfejlődéstani jelentőségükre való tekintettel a „Véglények” és Metazoonok közé Mesozoonok (Mesozoa) néven iktatták. A Mesozoonok valóban egyszerűbb alakú lények, mint a Mesazoonok, amennyiben csak egyetlen munkásszövetrétegük van: a külbőr s az általa közbezárt tömör sejtcsoport nem az emésztést, hanem a szaporítást szolgálja. Ha az idetartozó lények mind szabadonélők volnának, akkor a Mesozoonok az ő szederalkatukkal valóban a keresett átmenetet képezhetnék a Protozoonok s a legalább két dolgozó szövetrétegtől jellemzett Metazoonok között. Közben azonban kiderült, hogy a Mesozoonok élősködő alakok és hogy az ők szervezeti egyszerűségük a mindig hanyatlásra vezető élősködésnek a következménye, tehát hogy magasabbrendű ősöktől származtak. Ez a magyarázata annak, hogy mi a „Sejtekretagoltak” birodalmát nem a Mesozoonokkal fejeztük be, hanem azokat a „Tömlősök” végén mint Planuloideákat beszéljük meg.
Ezek szerint a Sejtekretagoltak birodalmát két országra, a Mesozoa és Metazoa lények országára, az utóbbit pedig két országrészre, a Parazoa, és az Eumetazoa lények országrészére osztjuk.
A Parazoonok, vagyis a szivacsok sejtjei önállóak, bizonyos tekintetben annyira, mint a Véglénytelepek egyes egyénei: önállóan veszik föl táplálékukat, sejtről-sejtre adják tovább, nincs bélüregi emésztés, nincs sejttársulás szövetek alkotására, nem ismeretes a munka és az alkatbéli állandóság a sejtek között, mert a sejtek alkatukat és feladatukat alkalomszerűleg változtathatják.
IV. OSZTÁLY: KOVÁSSZARÚSZIVACSOK VAGY HÁLÓSVÁZÚ SZIVACSOK (CORNACUSPONGIDA)
TARTALOM
Igazi tagoltak (Eumetazoa)


 brehm-18-031-1.jpg %d×%d pixels
http://mek.oszk.hu/03400/03408/html/img/brehm-18-031-1.jpg[2020. 10. 21. 17:30:46]


 Brehm: Az állatok világa / Igazi tagoltak (Eumetazoa)
http://mek.oszk.hu/03400/03408/html/3087.html[2020. 10. 21. 17:30:57]
V. OSZTÁLY: ÁGASVÁZÚ SZARÚSZIVACSOK
(DENDROCERATIDA) TARTALOM ÁLLATI VÉGLÉNYEK (PROTOZOA) TÖRZSE
Igazi tagoltak (Eumetazoa)
Írta: Dr. Gelei József.
Az Eumetazoonok országrésze a „Tömlősök”-től, „Férgek”-től fölfelé azokat a sejtekre tagolódott magasabbrendű lényeket foglalja egy csoportba össze, melyek legalább is a kettősfalú bögrelárva (gastrula) fejlődési fokán fejezik be életüket, vagy a tökéletesség során ezen túl jutnak. Testük tehát legalább is két igazán kikülönödött szövetrétegből, tehát legalább is külbőrből és bélhámból áll és ezen kívül még csírasejteket is termelnek. A csírasejtek magzati, embryalis fokon elmaradt ú. n. differenciátlan, vagy másszóval mesenchymaticus sejtekből fejlődnek, melyek a külbőr és a bélhám sejtjei között is találhatók. A külbőrnek vagy a bélhámnak munkába állott sejtjei egymással szoros szerves kapcsolatban vannak, munkáikat egyesült erővel végzik el, a sejtek evégett egyöntetű belső szervezetre tesznek szert és sem föladatukat, sem pedig az ennek teljesítése céljából megszerzett alkatukat megcserélni nem tudják. Az egynemű sejtek összetartása oly nagy, hogy egyik nevezetes Eumetazoont, az édesvízi hydrát valamely sűrű szöveten összemorzsolhatjuk és a szöveten a szétroncsolt szervezetet, annak igazolására, hogy az organizmust valóban megsemmisítettük, átnyomhatjuk, valósággal átszűrhetjük, s mégis az el nem roncsolt sejtek, kiki a hasonlóval összerendeződik, a bélhámsejtek belül, a bőrsejtek azok körül gyülekeznek s végül is a hydra „porából” megélemedik.
Az egynemű sejteknek ezt az egyféle föladat végzésére kikülönödött együtt tartó társaságát szöveteknek nevezzük.
Az Eumetazoonok említette kétféle szövetéhez harmadikként a kötőszövet csatlakozik, melynek alapját már a „Tömlősök” (Collenterata) meduza harangjának alapszövetében vagy a Virágállatok törzsének alapszövetében találjuk meg. Ezt csillagalakulag elágazó sejtek alkotják és arról nevezetesek, hogy maguk köré kocsonyás alapállományt termelnek ki, mely a szervezet támasztására van hivatva. A legalsóbbrendű „Férgek” még bőrből, bélből és ebből a kocsonyás alapkötőszövetből állanak. A „Férgek”-ben és attól fölfelé megszünik a bőrnek és a bélnek csirasejtszolgáltató feladata és ez átszáll a közti szövetre. E végett azonban nem a mesenchyma szerveződik, hanem vagy a bélből, vagy pedig a bél és a külbőr átmeneténél ősmesodermasejtekből, esetleg hámbetüremkedésből negyedik új szövetréteg képződik, melyet középső csiralevélnek, mesodermának (mesoblastának) nevezünk. A mesodermának kettős fala van, az egyik a bélhez, a másik a bőrhöz símul és középütt a másodlagos testűrt (az elsődleges a barázdálódás űr vagy blastula-űr) zárja be. Ennek a másodlagos testűrnek a falából, a mesoblasticus hámból képződnek a csirasejtek, a kiválasztó szervek és a törzsizomzat. A mesenchyma pedig a kötőszöveteken kívül a vérereket és a síma izmokat szolgáltatja. A külbőr is tagolódik, mert az érzékszervek és az idegrendszer abból válik ki.
A szövetek nem egyedüli fölépítői az Eumetazoon testének. Különböző szövetek összeállhatnak és valamely közös munka végzésére jól elkülönödött testrészeket: a szerveket hozhatják létre. A nyelvben pl. hámszövet, izomszövet, mirigyszövet, kötőszövet, vérerek és idegek társultak közös célra. Másutt pedig különböző szervek egyesülnek valamely igen bonyolult munka teljesítésére és készülékeket alakítanak. Így a szemben a látás szerve a szemgolyó, de ennek mozgatását külön izmok, „olajozását” külön mirigyek, és védelmét a szemhéj és a szemöldök képében megint jól kikülönödött szervek szolgálják.
Az Eumetazoon szervezete tehát a különböző munkát végző és eltérően alkotott sejtek, szövetek, szervek és készülékek bonyolult tömkelegére oszlott, melynek a Protozoonokéhoz hasonló egységét bizonyos mindenütt jelenlevő részek, ú. n. rendszerek szolgálják. A szervezet egységes támasztására való a vázrendszer, minő a „Gerincesek” csontváza, egységes mozgatására a szervezetet át meg átjáró izomrendszer, egységes táplálására a szervezetet mindenütt átmosó vérérrendszer és egységes kormányzására, az összefogó munka keresztülvitelére az idegrendszer és bizonyos a vérerek által széjjelvitt ingeranyagok, hormonok.
Az Eumetazoon szervezet egységét a sejtek közös származása, a közös munka, a közös ingeranyagok és az idegrendszer mindent egybekapcsoló hatalma biztosítja.


 Brehm: Az állatok világa / Igazi tagoltak (Eumetazoa)
http://mek.oszk.hu/03400/03408/html/3087.html[2020. 10. 21. 17:30:57]
Az Eumetazoonok országrésze a „Tömlősök”, a „Férgek”, „Tüskebőrűek”, a „Puhatestűek”, az „Izeltlábúak” és a „Gerinchúrosok” állattörzseit foglalja magában.
V. OSZTÁLY: ÁGASVÁZÚ SZARÚSZIVACSOK
(DENDROCERATIDA) TARTALOM ÁLLATI VÉGLÉNYEK (PROTOZOA) TÖRZSE


 Brehm: Az állatok világa / A véglény és a sejt viszonya
http://mek.oszk.hu/03400/03408/html/3099.html[2020. 10. 21. 17:31:08]
ÁLLATI VÉGLÉNYEK (PROTOZOA) TÖRZSE TARTALOM A protoplazma
Általános ismeretek
A német szövegnek az utolsó hat fejezetben némi figyelemre méltatásával Írta: Dr. Gelei József.
A véglény és a sejt viszonya
Az állati véglényeknek a növényiekkel együtt közös jellemvonásuk az, hogy sejtekre nincsenek tagolódva. Ezért a Véglényeket Tagolatlan lényeknek is nevezhetnők, szemben az állatvilág többi magasabbrendű Tagolt lényeivel (Metazoa) melyeknek tagolódottságuk abban nyilatkozik, hogy a fejlődés folyamán sejtekre oszlanak. A sejt a Tagolt lény olyan elemi alkotórésze, amely maga is képes az élet minden megnyilvánulásának kifejtésére. Így képes a táplálék felszívására, annak átalakítására: az assimilálásra, ebből az élet számára erőfelszabadításra: a dissimilálásra, a káros anyagok eltávolítására: a kiválasztásra, képes a mozgásra, az érzékelésre s az eddig felsorolt teljesítmények végzése érdekében különféle szervecskék kiképzésére: a szerveződésre és végül kettéoszlás útján: szaporodásra.
Tekintettel arra, hogy a tagoltlény is egyéni életét egyetlen sejt állapotán, nevezetesen a petesejttel kezdi meg, s hogy a hím csírasejtek is sejtekre nem tagolt állapotukon szabad, önálló életre képesek, némely búvár igen szereti a véglényeket is egysejtűeknek nevezni. Ebből az elnevezésből sok vita keletkezett a tudósok között, mert egyfelől a sejt, és másfelől az élőlény fogalma között van némi ellentét. A sejt ugyanis csak alkotórész az élőlényben, még a petesejt is, meg a hím csírasejt is képződése kezdetén a Metazoonnak csak alkotórésze volt. Mint alkotórész azonban természetesen önkormányzattal, autonómiával rendelkezik, hisz mint fennebb mondtam, maga is gyakorolja az élet minden megnyilvánulását. Az a körülmény azonban, hogy a Metazoon sejtekre van tagolódva és hogy a sejtek önkormányzattal, autonómiával rendelkeznek, sem teszi vitássá a tagolt lény egységét, önhatalmú egyéniségét: szuverén individualitását (totipotentia). Világosan látjuk tehát, hogy a csak önkormányzattal rendelkező sejttel szemben áll az önhatalmú véglény. A sejt ugyanis minden tekintetben alá van rendelve a Metazoon felsőbbségének. Emiatt a sejt és az élőlény fogalma között bizonyos fokozati ellentét van s ez a magyarázata annak, hogy némelyek szerfelett tiltakoznak az ellen, hogy a véglényeket egysejtűeknek nevezzük.
Ha azonban figyelembe veszünk két dolgot, nevezetesen egyfelől azt, hogy éppen a Metazoonok csirasejtjeinek esetében következik be az, hogy az előbb az anya testében még csak önkormányzattal rendelkező csirasejt, kiszakadván az anya testéből, minden változás nélkül autonomiáját szuverénitással váltja fel, vagyis teljesen független egyénné válik, másfelől pediglen tekintünk arra, hogy a véglény alapszervezete alaktanilag is megegyezik a sejt alaporganizációjával, nevezetesen a véglény testében is csakúgy sejtmagot és protoplazmát találunk, mint a Metazoon petesejtjében, vagy bármely más sejtjében, mindjárt nyilvánvalóvá válik előttünk, hogy egy-egy adott sejt és a véglény között nincs mélyreható, hanem tisztán csak fokozati különbség s ezért mi a magunk részéről nem tudjuk teljesen elítélni azt, aki a véglényeket egysejtüeknek nevezi. Kétségtelen azonban, hogy a sejt és a véglény között, amint az a következőkből tisztán kiviláglik, fontos különbségek is vannak s így a „Véglény”-kifejezés használatának azt a jó oldalát föltétlen látjuk, hogy ezzel a kilélegzéssel egyfelől a sejt, másfelől pediglen a szuverén egyén között a különbséget ki tudjuk emelni, holott az „egysejtű” kifejezés éppen a valóban meglévő különbség elhomályosítására vezet.
Hogy a véglények testének alkatáról általánosságban tájékozódhassunk, leghelyesebb, ha ezeknek az állatoknak világából a négy főosztálynak, nevezetesen az ostorosoknak, a gyökérlábúaknak, a spórásoknak és a csillóthordóknak egy-egy képviselőjére rövid szempillantást vetünk.


 Brehm: Az állatok világa / A véglény és a sejt viszonya
http://mek.oszk.hu/03400/03408/html/3099.html[2020. 10. 21. 17:31:08]
Ostoros véglény: Euglena viridis. R = tároló, S = szemfolt, Co = lüktetőhólyag, Ch = chromatophoronok, N = mag. (Kükenthal: Hdbuch d. Zoologie, Bd. l.)
Amoeba proteus Pallas (Gelei-Gregus: Az ember és az állatok élete)


 Brehm: Az állatok világa / A véglény és a sejt viszonya
http://mek.oszk.hu/03400/03408/html/3099.html[2020. 10. 21. 17:31:08]
Spórásállatka: Corycella armata Leger (Doflein-Reichenow: Lehrbuch d. Zool. Bd. 2.)
Csillósállatka: Fekete kürtállatka, Stentor niger (eredeti)
A véglények életére s vele együtt alsóbbrendű mivoltukra nézve közös jellemvonás az, hogy mindnyájan vízben élnek. Amennyiben egyesek a szárazföldre kerültek, vagy, miként a spórások, élősködve más lényekben laknak, ott is kivétel nélkül mind nedvességlakók. Ezzel a vízi életmódjukkal tehát osztozkodnak a Metazoonok legalsóbbrendű törzseinek, nevezetesen a szivacsoknak, tömlősök-nek, férgeknek és tüskebőrűek-nek életsorsában.
Másik közös jellemvonása a véglényeknek az, hogy testük piciny méretű, hogy általán szabad szemmel nem látható, mikroszkópikus lények. A búvárember éppen ezért csak életkörülményeik rendszeres tanulmányozása után akad ezekre az állatokra. Így az ostorosokat, mivel azok zöld színűek, rendszerint eleve megtalálja a zöldszínű vizekben, zöld pocsolyákban. Gyökérlábút is, pl. a legkülönfélébb amoebákat, egész biztosan gyűjthetünk, ha a vizen képződött hártyát összehajtjuk és így a vizet lefölözzük. A spórások egy része már szabad szemmel is látható s azokat különféle állatok belének boncolása közben könnyen szerezhetjük be. A csillósok rendszerint nagyobbak az ostorosoknál s így a gyakorlott szem a legtöbbet nagyító nélkül is észreveszi, a mi szemlélődési példánk, a kürtállatocska, különösen a kékkürtállatocska, egyenesen az óriások közé tartozik, mert kinyújtózott állapotában a csaknem félmilliméteres szélességével s esetleg 5 milliméteres hosszával igen könnyen észrevehető. Régebben éltek ugyan letünt földkorszakok melegebb tengervizében több cm-es méretű véglények is – ilyenek maradványát szemlélhetjük az ú. n. Szent László pénzben, vagy Nummulitesekben –, ma már azonban az ilyenek nagyobbrészt


 Brehm: Az állatok világa / A véglény és a sejt viszonya
http://mek.oszk.hu/03400/03408/html/3099.html[2020. 10. 21. 17:31:08]
kivesztek s a tallér nagyságú likacsosházúak vagy Foraminiferek igazán a ritkaságok közé tartoznak és így a véglények túlnyomó része az avatatlan szem számára a láthatatlan lények világába tartozik.
Ha mi közelebbről megnézzük rajzunknak négy állatát és azon azt keressük, hogy mi rajtuk a közös, az általánosítható, akkor alkatukban három megegyező jelenségen, nevezetesen sejtekre nem tagolt voltukon, a protoplazmán és a magon akad meg szemünk. Mint fentebb említettük, mind a két alkotórészt változatlanul megtaláljuk a Metazoonok sőt a növények sejtjeiben is. A protoplazma és a mag az élők világát mindenfelé jellemzi tagolódásukkal és átalakulásaikkal ezek az éle főforrásai.
ÁLLATI VÉGLÉNYEK (PROTOZOA) TÖRZSE TARTALOM A protoplazma


 Brehm: Az állatok világa / A protoplazma
http://mek.oszk.hu/03400/03408/html/3100.html[2020. 10. 21. 17:31:19]
A véglény és a sejt viszonya TARTALOM A mag
A protoplazma
A protoplazmával a Brehm eddigi többi kötetében nem foglalkoztunk részletesebben, éppen ezért helyénvaló lesz itt közelebbről megismerkedni ezzel a minden élőlényre nézve közös alkotórésszel, mely nélkül nem is volna élet a földön. Mivel mindegy, hogy minő élőlényben vizsgáljuk a protoplazmát, tehetünk ezért a nagyító alá akár ázalékállatkát, akár pediglen valamely növénynek szőrképletét, így a Tradescantia porzószálának szőreit, akár pedig a mi kúszónövényeink közül a tök fiatal virágnyelén képződő szúrós szőröket.
Egy sejt a tök: Cucurbita pepo fiatal virágjának szőrképletéből. A sejtfal fehér. A sejtben balra fekvő magtól vékonyabb-vastagabb gerendákon áramlik a protoplazma (Hartmann: Allgemeine Biologie, Bd. 1.)
A nagyító alatt a fedőüveglemezke segítségével odaszorított és úszó mozgásában meggátolt ázalékállatkában is, meg a növényi sejtben is a protoplazma tulajdonságai közül annak elsősorban is mozgó, áramlóképessége ötlik szemünkbe. A protoplazma tehát megszabott utakon szüntelen mozog, áramlik s ebben a mozgásban az élőlényeket általán jellemző ősképességre: a mozgásra ismerünk rá. A protoplazmának ezt a mozgóképességét külső hatásokra meg tudjuk változtatni, a mozgást irányítani tudjuk. Így hő, fény, különböző sók, illetőleg bénító narkotikus szerek, mérgek változást idéznek elő a mozgásnak mind elevenségében, mind pedig irányában: a protoplazma tehát megérzi a hatásokat, vagyis van érzőképességek, ingerlékenysége; s ezzel az élőlényeknek második tulajdonságát, az érzékenységet ismertük meg a protoplazmán. A harmadik jelenség, amit a nagyító nekünk elárul, az, hogy a protoplazma nem egynemű, nem szerkezetlen, hanem hogy abban különféle szemcséket: fehérje-részeket, zsírnemű dolgokat, víztereket veszünk észre s mindezek úgy rendeződnek, hogy a protoplazmában vagy habos vagy márványos, vagy pediglen valami csodálatos szálazatos, gerendás, esetleg szemcsés szerkezetet tudunk megállapítani. A tudósok kutatásai kiderítették azt is, hogy a protoplazmát ez a szerkezete arra képesíti, hogy saját maga állományát a környezetből felvett tápanyagokból áthasonítással, asszimilációval maga gyarapítsa: a protoplazma tehát a maga erején növekvésre képes. Az asszimilációt megelőző emésztést az ázalékállatkában egyenesen meg is tudjuk nagyító alatt figyelni, mert igen jól látható, amint a garattölcsérük végéről az oda besodródott baktériumok, bacillusok tömegét magábafoglaló kis emésztőhólyag lefűződik, a protoplazma áramában megjárja a testet s miközben a táprészek szétmállanak, feloldódnak és az emésztőhólyag lassanként mind kisebbé és kisebbé válik.


 Brehm: Az állatok világa / A protoplazma
http://mek.oszk.hu/03400/03408/html/3100.html[2020. 10. 21. 17:31:19]
A sejt alkotórészei (Gelei-Gregus: Az ember és az állatok élete)
Ázalékállatka, Paramaecium caudatum Ehrbg. A nyíl az emésztőodvacska keringési útját, a hasoldal felőli szemcsék a baktériumtáplálék sodródását jelzi
Nem kell azonban tudósnak lennünk ahhoz, hogy éppen az ázalékállatkában a protoplazmának egy másik tulajdonságáról, nevezetesen a kiválasztóképességéről is meggyőződjünk. Ha figyelmesen vizsgáljuk az állat testét, észrevesszük azt, hogy annak áramló protoplazmája területén, a hátoldalhoz kötötten, két hólyag rendszeresen megtelik világos, átlátszó s a benne lévő oldatokból erősen fénytörő nedvvel, s az szabályos időközökben lüktetésszerűen kiürül a testből.
Spathidium violaceum Gelei. m = száj a trichitekkel (tr), v = varsa, eh = az ectoplasma belső hártyája, és érzősörték, ma = macronucelus, lh = lüktetőhólyag
Ezekben az úgynevezett lüktetőhólyagokban a protoplazma gyüledékei különíttetnek el és így világossá válik


 Brehm: Az állatok világa / A protoplazma
http://mek.oszk.hu/03400/03408/html/3100.html[2020. 10. 21. 17:31:19]
előttünk az, hogy a protoplazma kiválasztani is tud. – A mondottakból tehát nyilvánvaló, hogy a protoplazma a véglény testének s vele együtt minden élőlény sejtjének szerkezettel bíró, minőségében nyálkaszerű, halmazállapota szerint pediglen félfolyékony alkotórésze, mely mint valami élő anyag az élet legfontosabb színterének tekinthető.
A véglény és a sejt viszonya TARTALOM A mag


 Brehm: Az állatok világa / A mag
http://mek.oszk.hu/03400/03408/html/3101.html[2020. 10. 21. 17:31:31]
A protoplazma TARTALOM A véglény tengelye
A mag
Nem kevésbbé élő alkotórész a véglény-ben, illetőleg a Metazoon sejtjében a mag is. A magot igen gyakran élő állapotában is könnyen megtaláljuk kerekded, erősebben fénytörő és finoman szemcsés volta alapján. Gyakran, ha más nem, egy vagy több erősebben fénylő testecske, az ú. n. magvacska (nucleolus) is elárulja. Ha azonban a véglényhez illetőleg a sejthez valami savat, példának okáért töményebb ecetsavat bocsátunk, akkor a mag, erősebb hártyája és nyilvánvalóvá vállott nagyobb fénytörése alapján, éppen jól láthatóvá lesz. Ráakadhatunk onnan is, hogy rendszerint a véglénynek vagy a sejtnek közepén helyezkedik el s gömbölyded- vagy tojásdadalakú képlet. A magnak jelentőségéről élő, eleven állapotában nem sok felvilágosítást szerezhetünk. Ha azonban alkalmas eszközökkel eltávolítjuk a magot a véglényből vagy a sejtből, illetőleg a követve, a mi meglehetősen nagy kürtállatocskánkat úgy vágjuk két vagy több darabra, hogy egyesekbe mag jut, a másik pedig mag nélkül marad és megvizsgáljuk a kétféle darabnak a sorsát, mindjárt nyilvánvaló lesz, hogy minő mérhetetlen jelentősége van a magnak. Azok a darabok ugyanis, amelyek sejtmagot kaptak, helyrepótolják minden veszteségüket, megfelelő oldalaikon csillókoszorút, ill. farkat nevelnek, kiegészülnek s mozgásaikat szabályosan végzik, a protoplazma pedig áramlását folytatja. A magnélküli darabok azonban csak rövid ideig mozognak, nemsokára legömbölyödnek, az állat a megtapadásához szükséges ragasztóállományt nem tudja termelni és emésztőhólyagjai sem tudják az emésztést befejezni. Mindeneknek felette pediglen semminémű veszteségét nem tudja helyrepótolni. Mindezekből tehát nyilvánvaló, hogy a mag a váladékok képzésében, a mozgásban és a helyrepótlásban elsőrendű, ú. n. irányító szerepet játszik. Más kísérletek pedig kiderítették azt, hogy a mag alkotórészeinek az öröklésben van csaknem kizárólagos szerepe. Azok a finom szemcsék melyek a magban a nagyító alatt láthatókká válnak, éppen az örökléssel felruházott, illetőleg megbízott alkotórészei az élőlénynek. A mag ezt a fontos szerepét az öröklésben, mint alább látni fogjuk, úgy tölti be, hogy szaporodás közben az oszlás alkalmával szabályosan megfejeződik és viszont az ivaros szaporodás alkalmával ugyanazon fajnak két összeolvadó vagy párosodó egyede mindig azonos méretű és jelentőségű magvakat vagy magfeleket cserél ki.
Ostoros véglény: Euglena viridis. R = tároló, S = szemfolt, Co = lüktetőhólyag, Ch = chromatophoronok, N = mag. (Kükenthal: Hdbuch d. Zoologie, Bd. l.)


 Brehm: Az állatok világa / A mag
http://mek.oszk.hu/03400/03408/html/3101.html[2020. 10. 21. 17:31:31]
Spórásállatka: Corycella armata Leger (Doflein-Reichenow: Lehrbuch d. Zool. Bd. 2.)
A sejt alkotórészei (Gelei-Gregus: Az ember és az állatok élete)
Kék kürtállatka, Stentor coeruleus regenerációjában a mag szerepe. a = állat, mindhárom darabja: a1, a2, a3, teljes állattá


 Brehm: Az állatok világa / A mag
http://mek.oszk.hu/03400/03408/html/3101.html[2020. 10. 21. 17:31:31]
egészül, mert mag jutott beléjük; e-nek két darabja: e1 és e2, nem tud kiegészülni, mert nincs magja (Kükenthal-Krumbach: Hdbuch d. Zoologie, Bd. l.)
Különféle magvak véglényekből, a) Noctiluca miliaris, b) Geratium tripos, c) Stentor coeruleus füzérmagjából két gyöngy, d) Epistylis plicatilis magjának darabja (Doflein-Reichenow: Lehrbuch d. Protozoenkunde, Bd. 1.)
Egyik Napállatka: Acanthocystis aculeata Hertw., Less. oszlása. N = mag, C = központi testecske, Ce = annak oszlása, C, C2 = a fiókegyedek központi teste, Ps = álláb éspedig axopodium, Ksp = magorsó, N1,N2 = a fiókák magva, St = tüskék, Sk = vázrészek


 Brehm: Az állatok világa / A mag
http://mek.oszk.hu/03400/03408/html/3101.html[2020. 10. 21. 17:31:31]
1. Mastigamoeba aspera E. F. Sch. 2. Monas vivipara Ehrbg 3. Monomastix opisthostigma Scherffel (eredeti a szerzőtől) 4. Dallingeria drisdali Kent, Tetramitus rostratus Perty. 5. Trypanosoma gambiense Button 6. Hexamitus inflatus Duj. 7. Chilomonas paramaecium Ehrbg. (Stempel: Zoologie im Grundriss) 8. Dinobryon sertularia Ehrbg 9. Trypanoplasma cyprini Plehn. és 10. Codonocladium umbellatum Stein.
Két Ázalékállatka (Paramaecium) egybekelése, konjugációja. K = a főmag, mely C és D-ben feldarabolódik. 1-4 és 5-8 = a kismag kétszeres oszlása. 1w és 5w = a maradó női mag, 1m és 5m = a vándor hímmag. Az egyesült t mag t1-t1-re oszlik (KükenthalKrumbach: Hdbuch d. Zool. Bd. 1.)
A protoplazma szerveződése, a véglény szervecskéi: organoid elemei vagy organellumai
A protoplasmáról fönnebb azt láttuk, hogy az élőlényeknek ez a mindenütt jelenlevő alkotórésze mindenféle életműködésre képes. A tagolt lény legalsóbbrendű sejtjeiben s épúgy a legalsóbbrendű véglényben is, így pl. az Amoebákban a protoplazma ennek a mindenféle munkának végzése érdekében semminemű különleges szerveződésben át nem megy, valamelyes tökéletesebb munka érdekében annak teljesítésére semminemű


 Brehm: Az állatok világa / A mag
http://mek.oszk.hu/03400/03408/html/3101.html[2020. 10. 21. 17:31:31]
szervecskék: organellumot nem termel. Mihelyt azonban valamiképp tökéletesebbé, magasabbrendűvé válik akár a sejt, akár pediglen a véglény, a protoplazma a munka tökéletesebb teljesítésére a legkülönfélébb szervecskéket, kikülönödéseket hozza létre. Itt a sejt és a véglény között az a nagyfokú különbség jelentkezik, hogy a tagolt lényben együttes szomszédságban lévő sejtek éppen a szomszédság révén közös munka teljesítésére rendszerint csak egyféle szervecskékkel vannak ellátva. Így példának okáért bőrünk minden hámsejtje csak támasztórostot és szaruanyagot termel, holott izmaink minden sejtje csak összehúzékony szálacskákat, ú. n. myofibrillákat, idegeink minden sejtjei csak ingerületvezető szálacskákat: neurofibrillákat, csontjaink minden sejtje csak egynemű csontalapállományt s abban csontrostocskákat, mirigyeink sejtjei pedig csakis mirigyszemcséket hoznak létre. Vagyis sejtjeink a szervezetben elfoglalt helyük s a rájuk háramló feladat szerint egyoldalúan s egyféleképpen szerveződnek: differenciálódnak. Amit egyoldalúságukkal vesztenek az életrevalóságból, azt számukra pótolják a szervezet többi sejtjei, illetőleg az összhangzatos egységben kiképződött egész: a szuverén egyén. A véglények világában ilyenszerű differenciálódás ismeretlen. A fajnak csak egyetlen sejtértékével bíró egyedei egymás között egytől-egyig mind egyformák (legfeljebb csak ivari szempontból látunk különbségeket, amennyiben sok esetben meg tudjuk különböztetni a kisebb hímet a nagyobb nősténytől, l. pl.
A malária okozó Plasmodium vivax Gr. et Fel. nemzedékváltakozása. 1 = sporozoid, benyomul a vértestbe, 2, 3-7 = szaporodás hasadással, schizogonia, melyből a vérbe kijutó schizontok: 8 származnak, ezek vagy megint a vértestekbe térnek vissza, vagy gametocytákká 9a, 9b lesznek, 9a-12a = a makrogametocytának és 9b-12b = a mikrogametocitának növekedése, 13a és b = érése, 14b = mikrogameták érése, 16 = megtermékenyítés a szúnyog belében, 17 = ookineta, 18-19 = ennek vándorlása a bélfalon, 20-24 = sprorogonia, 26, 27 = a nyálmirigyek megfertőzése a sportozoit által (Lang: Handbuch d. Morphologie der. Wirbellosen nyomán módosítva).


 Brehm: Az állatok világa / A mag
http://mek.oszk.hu/03400/03408/html/3101.html[2020. 10. 21. 17:31:31]
A svábbogár Gregarinája, Gr. blattarum Sieb. I. párosodás, syzigia. II. A) B) és C) betokozódott párok, melyek spórákat nemzenek. III. A spóra az oszlás előtt és B) az oszlás után nyolc sporozoittal (sp.) ec = ectoplazma, en = entoplazma, cu = cuticula, pm = proto-, dm = dentomerit, n = mag, pn = spórák (Doflein-Reichenow: Lehrbuch d. Protozoenkunde, Bd. 2.)
A protoplazma TARTALOM A véglény tengelye


 Brehm: Az állatok világa / A véglény tengelye
http://mek.oszk.hu/03400/03408/html/3102.html[2020. 10. 21. 17:31:42]
A mag TARTALOM A kéregplazma képződményei
A véglény tengelye
A szerveződés legalsó fokán, és pedig az Amoebák által képviselt fokon még nem tudunk mellső és hátsó testvéget megkülönböztetni, ezek a lények az ú. n. saroknélküli, apoláris lények, illetőleg akár soksarkúak, mivelhogy bármelyik pontjukkal megindulhatnak előre. Mégis, mozgásközben legalább, már itt is van mellső és hátsó vég, mert mozgása irányában rendszerint kihúzódik az állat s egyben elől másként alakul, mint hátul, úgyhogy a szakember a méreggel megölt, tehát nem mozgó állaton is rendszerint meg tudja mondani, merre mozgott a mérgezés pillanatában az Amoeba. A véglénynek túlnyomó része azonban eleve megnyúlttestű, s a testen a mellső és a hátsó vég, az eltérő alkat alapján, azonnal megállapítható.
A protoplazma rétegei
A véglény testében a szerveződés azzal indul meg, hogy a protoplasma két övre különödik A külső, erősebben fénytörő és egynemű övet kéregplasmának vagy ektoplazmának nevezzük. A belsőt, amely odvacskás, szemcsés szerkezetű, bél- avagy entoplazmának. Működés tekintetében az ektoplasma a Metazoonok külbőrének, az entoplasma pedig a bélcsőnek felel meg. A tömlősök mesogloeájához hasonlóan a kettő között némely magasabbrendű csillós véglényben, az Entodiniumokban, így a Spathidiumokban elkülönítő hártya képződik. A kéregplasma helyzetének megfelelőleg különlegesen a mozgás, az érzékelés és a védekezés, továbbá a lélekzés színtere, az entoplasmában viszont főként az anyagforgalom, így különlegesen az emésztés, a mirigytermékek előállítása és a kiválasztás zajlik le. Az ektoplasma csak a gyökérlábúak-ban áramlik, egyebütt kocsonyás szerkezetű és helytálló, viszont az entoplasma kevés kivétellel mindig áramló. A mag helye mindig az entoplasmában van.
Amoeba proteus Pallas (Gelei-Gregus: Az ember és az állatok élete)


 Brehm: Az állatok világa / A véglény tengelye
http://mek.oszk.hu/03400/03408/html/3102.html[2020. 10. 21. 17:31:42]
Spathidium violaceum Gelei. m = száj a trichitekkel (tr), v = varsa, eh = az ectoplasma belső hártyája, és érzősörték, ma = macronucelus, lh = lüktetőhólyag
Különféle Amoebák. A) Amoeba limax, B) Pelomyxa binucleata, C) A. vespertilio, D) A. radiosa, E) A. terricola, F) A. polypodia (Doflein-Reichenow: Lehrb. d. Protozoenkunde, Bd. 1. kiegészítve.)
A mag TARTALOM A kéregplazma képződményei


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
A véglény tengelye TARTALOM A véglények szaporodása
A kéregplazma képződményei
A bőrke(pellicula) és a bőrhártya (cuticula). Az ektoplasma külső felületén már folyékony állapotában, vagyis már a gyökérlábúakban szívóssá, keménnyé válhatik, mikor is azt bőrke, vagy pellicula név alatt különböztetjük meg. Az ostorosok és csillósok világában pedig egyenest általános jelenség, hogy a kocsonyás kéregplasma külső felülete szívós hártyává merevedik. A szívósság legtöbb esetben hajlékonysággal, rugalmassággal kapcsolatos, néha azonban, mint ezt a Colepsek esetében látjuk, teljes merevségre vezethet. A Colepseken a merev pellicula bőrketüskék képzésére is alkalmas. A Colepsek tüskéiket arra használják, hogy áldozataikat oldalba fúrják velük. A bőrkének, mint protoplasmának megvan az a tulajdonsága, hogy szükség esetén, amely különösen a betokozódás után áll elő, megint puha protoplasmává lehet. Az ektoplasmának van azonban olyan terméke is, amely többé nem válik protoplasmává, mert a protoplasmának csak a felületre kiizzadt váladéka. Ez a bőrhártya, vagy cuticula; ilyet különösen a spórások és a házban lakó gyökérlábúak képeznek, de a csillósok között az Entodinium-szerűek is nevezetesek arról, hogy cuticulájuk van. Utóbbiak testét a cuticula díszes tagozatúvá teszi.
A svábbogár Gregarinája, Gr. blattarum Sieb. I. párosodás, syzigia. II. A) B) és C) betokozódott párok, melyek spórákat nemzenek. III. A spóra az oszlás előtt és B) az oszlás után nyolc sporozoittal (sp.) ec = ectoplazma, en = entoplazma, cu = cuticula, pm = proto-, dm = dentomerit, n = mag, pn = spórák (Doflein-Reichenow: Lehrbuch d. Protozoenkunde, Bd. 2.)
Állábak (pseudopodium), ostorok (flagellum), csillók (cilium) és szívókák (suctellum).
A kéregplasma az előbb említett feladatra különféle szervecskéket, differenciálódási termékeket hoz létre. A helyváltoztatás érdekében az alsóbbrendűekben időről-időre újra képződő s megint eltűnő állábakat: pseudopódiumokat nevel.


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Amoeba polypodia M. Sch. egyenes kettéoszlása.
Amoeba verrucosa Ehrb. kékmoszatot nyel. 1 = lüktetőhólyag (Doflein-Reichenow: Lehrbuch d. Protozoenkunde, Bd. 1.).


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Az Amoeba proteus Pallas lépkedése az alzaton a nyíl irányában, a, b, c, d, e, a két állapot megfelelő állábait jelzik (Lang: Hdbuch d. Morphologie d. Wirbellosen, Bd. 1.)
Entamoeba histolytica Schaudinn (Doflein-Reichenow: Lehrbuch d. Protozoenkunde, Bd. 1.)
Különféle Amoebák. A) Amoeba limax, B) Pelomyxa binucleata, C) A. vespertilio, D) A. radiosa, E) A. terricola, F) A. polypodia (Doflein-Reichenow: Lehrb. d. Protozoenkunde, Bd. 1. kiegészítve.)


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Ostoros véglény: Euglena viridis. R = tároló, S = szemfolt, Co = lüktetőhólyag, Ch = chromatophoronok, N = mag. (Kükenthal: Hdbuch d. Zoologie, Bd. l.)
Csillósállatka: Fekete kürtállatka, Stentor niger
Stylonychia mytilus O. M. M. járólábakkal (cirrus)


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Sphaerophrya magna Maupas egyszerre öt Colpoda parvifronst és egy kis Cyclidiumot szív ki
Érzősörték.
Az ingerek felvételére igen sok véglény anélkül is képes, hogy evégett bármi szervet is fejlesztene. Mégis a csillósok világában nagyon sok helyen látunk a háti oldalon, vagy a mellső testvégen merev, a csillóknál vastagabb sörtéket kiképződni. A Stylonychia hátán látható nyújtványok ilyen merev sörték. Ezeket főként tapintásra, néhol mozgásszerveik mozgásállapotának ellenőrzésére használják. Bizonyos jelek arra vallanak, hogy a törpe sörték a vegyi érzékelést szolgálják.
Ideg- vagy neuroidelemek. A csillók összhangzatos: coordinált munkáját a csillók alapi testecskéit összekötő s a bőrke alatt hálózatot formáló ideg (neuroid)-elemek teszik lehetővé.
Az Ázalékállatka ectoplasmatikus szerveinek kis részlete. a = csillók, b = vázrács, c = védőlövegek (trichocysták), d = bőrkealji idegrács (Gelei: Acta Univ. F. I. Szeged, 1925)
Ezt a hálózatos subpelliculáris idegrendszert Gelei fedezte fel egyik Szeged környékén talált ázalékállatkán s vele egyidőben, de tőle függetlenül a bécsi búvár, Klein Brunó, ugyanezen rácson belül az ingerületvezető szálacskákat, az Apáthy neurofibrilláit is megtalálta


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Amerikai búvárok viszont a kéreg és a bélplasma határán fekvő, ú. n. endoplasmatikus idegrendszert, ahogy ők nevezik: neuromotorikus apparátust derítettek ki, melynek központja, a Metazoonok garatducának megfelelően, itt is a szájgarat mellett fekszik. A Gelei–Klein-féle bőrkealji ideghálózat csakis a csillók rendezett mozgását teszi lehetővé, holott az amerikaiak által kiderített idegrendszer a szervezet különböző részei között létesít kapcsolatot.
Izomszálacskák vagy myonemák. A mozgás érdekében egynéhány magasabbrendű csillós állat külbőrében „izomrendszer” is képződik. Ez az izomrendszer működésében a tömlősök és a férgek bőrizomtömlőjének felel meg. Az összehúzékony szálak a test hosszában lefutó, néhol a szájnyílás közelében különlegesen rendezendő magános rostocskák, ú. n. myonemák. Ezeket a szálacskákat látjuk a rajzon feltüntetett kürtállatkán v. Stenstoron, ugyancsak a rajzon a harangállatka (Vorticella) nyelében. Az izomszálacskák működése csak annyira terjed ki, hogy hirtelen összehúzódásukkal az állat villámszerűen összerándul. Két Cystoflagellatában azonban és pedig a Leptodiscusban és a Craspedotellában az úszás szolgálatában olyan rendszeresen működő „izomzat” képződik, mely ezeket a meduzaszerű véglényeket olyan munkára képesíti, melyet az úszás érdekében csak a meduzák fejthetnek ki.
A Colpidium colpoda bőrkealji idegfonalai (Klein nyomán: Arch. f. Protistenkunde)


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Kürtállatka kinyujtózott és összehúzott állapotban, a = az összehúzékony szálak
Csillóöv a Vorticella campanula Ehrbg.-ben
Vázrostocskák vagy morphonemák. Az izomelemeknél jóval bonyolódottabb termékek a külbőrnek ú. n. vázképződményei. Ezek egyrészt a test alakmegszabásának és fenntartásának, másrészt pedig a védelemnek állanak szolgálatában. A híres orosz búvárnak, Koltzovnak érdeme az a megállapítás, hogy a protoplasma félig cseppfolyós állapotából kifolyólag a gömbtől eltérő alakot rendszerint csak az esetben képes ölteni, ha ennek az alaknak a megtartására vázrostocskák (tonofibrilla, skeletofibrilla, morphonema) képződnek. A tudományos laboratóriumok legközönségesebb háziállatocskája, az ázalékállatka (Paramaecium) egyik legszebb példa arra, hogy az állandó alak megszabására és megtartására minő bonyolult és mennyire célszerűen szerkesztett vázrendszer képződik az állat külbőrében, annak bőrkéje alján. E tekintetben a véglények világában a természet annyira szép, gazdag és találékony, célszerű változatosságot örökített meg, hogy csupán erről a kérdésről jó kötetre rúgó munkát lehetne írni. Változatossá teszi a kéregplasmában képződő vázat még az is, hogy a csillós véglények


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
különféle garatképződményei szintén igen bonyolódott alkatú vázrostokkal vannak a szomszédságba kipányvázva. Ezek a rostok szerves anyagból állanak s így egyrészt hajlékonyak, másrészt pedig rugalmasak, tehát az állat mozgékonyságát nem korlátozzák. Vannak azonban merev vázképződmények is, melyek vagy kovatűkből, vagy pediglen mészkérgeződésből állanak. Ezek a gyökérlábúak világában vannak elterjedve s különösen a napállatkákat és a likacsosházúakat és a sugárállatkákat jellemzik; e képletek létrehozásában néhol az entoplasma is szerepet játszik.
Az Ázalékállatka bőrkealji vázrendszere és szegélycsillózata (szájrés földve, eredeti rajz)
Tok- vagy cystaképzés és a bőrhártya v. cuticula. A védekezés érdekében kivétel nélkül minden véglény kéregplazmája el van látva valaminő különleges képességgel. Így végzetes veszélyek idején, amilyen a víz beszáradása, felmelegedése, vagy éppen ellenkezőleg túlságos lehülése, elsósodása, vagy éppen veszedelmes kiédesülése, csaknem minden véglény beszünteti eleven életműködését, s védőburkot: cystát termel, ahogy mondjuk: betokozódik, becystázódik.
A Colpoda cucullus O. F. Müll. betokozódása. a-d = az oszlócysta, e = a kész szervezet, mely táprögeit üríti, hátul a lüktetőhólyag, fr = tartós cysta hármas fallal, g = ugyancsak tartós cysta, melyben a négy egyed külön tokozta be magát (Kükenthal-Krumbach: Hdbuch d. Zool. Bd. 1.)
Néha az ivaros szaporodás idejére is betokozzák magukat.


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Myxobolus pfeifferi Thélohan spórája.
Ez a tok tömény, nyálkaszerű vagy kocsonyás anyagból, máskor kitines, pergamentszerű anyagból képződik s mindkét esetben töménysége alapján arra jó, hogy a környezetből a kártékony anyagok ne hatoljanak az állathoz, azok ne törjenek a véglény életére, illetőleg arra szolgál, hogy a véglény teste még a száraz levegőn se száradhasson ki törékeny szárazzá. – Igen sok véglény ezt a cystaképző képességét arra használja fel, hogy egész életén át csigamód, valamilyen formájú házban lakik.
Astorhiza limicola Sandahl


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
A) Quadrula symmetrica F. E. Sch., B) Hyalosphaeria lata F. E. Sch., C) Arcella vulgaris Ehrbg., D) Difflugia pyriformis Perty
Gromia oviformis Duj


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Centropyxis
Cochlipodium bilimbosum Auerb. a) fölülről, b) oldalról
A ház lehet tisztán szerves képződmény és így hajlékony, viszont állhat túlnyomórészt szervetlen anyagból és akkor merev. – A házakkal az állat teste csak helyenkint függ össze. Keletkezhetik azonban a test váladékaiból olyan védőburok is, mely a testre mindenütt egyenletesen rásímul, mint a cserebogár páncélja. Az ilyen védővázat bőrhártyának: cuticuláris képződménynek nevezzük. – A véglények világában a pellicula elterjedtebb, mint a cuticula, a Metazoonok világában fordítva van, ott csak az alsóbbrendű lényeken, így példának okáért tömlősök-ön s az örvényférgek-en találunk pelliculát, egyebütt csaknem mindenütt a keményebb, szivósabb, az ütődések ellen jobban védő és tetszés szerint változtatható: levethető cuticula jött divatba.
Védő-támadó fegyverek. Ha mi a bőrkét és a cuticulát a szenvedőleges, a passzív védelem, illetőleg alakmegszabás eszközének tekintjük, úgy nem szabad megfeledkeznünk arról, hogy a véglények kéregplazmájában cselekvőleges, aktív védő anyagok, szervecskék is termelődnek. Újabban Breslau vezetése alatt a kölni zoológiai intézet érdeme, hogy a véglények testéből kiáradó méreganyagokat mutattak ki, mellyel bizonyos véglények testük környezetét


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
állandóan megfertőzi. Némely véglényben a tömlősök köréből jólismert csalánsejtek mintájára, csalánozó tokok is képződnek. Ez ugyan ritka jelenség, sokkal elterjedtebb, különösen a csillósok világában a kilövelhető nyílakkal, ú. n. trichoystákkal való védekezés, melyek mind alakjuk, mind használhatóságuk, mind pediglen hatásuk szempontjából igen nagy mértékben hasonlítanak az örvényférgek rhabditjeihez.
Ha a trichocysták alakját és szerepét akarjuk tanulmányozni, legcélszerűbb az ázalékállatkát megfigyelni.
Az Ázalékállatka teste a szájrés magasságában átmetszve. Alant az ectoplazma betüremkedése. A szájgödörben csillók és jobbra nyolc csillósoros kefe. Az ectoplazmában trichosysták, az entoplazmában két emésztőodvacska. A nyilak a csillók csapkodását jelzik. (Szerző eredeti rajza a Doflein-Reichenow: Lehrbuch d. Protozoenkunde, Bd. 1. számára)
Az Ázalékállatka ezer nyilat, trichocystát lövöldöz támadójára, a Dieliniumra (Kükenthal-Krumbach: Hdbuch d. Zoologie, Bd. 1.)
Ha nagyító tárgyasztalán üveglemezke alatt úszkáló ázalékállatkákhoz valami higabb savat, vagy lugot, vagy más csípős folyadékot eresztünk, akkor az állat ezeknek a nyílszerű képleteknek ezreit lövöldözi a környezetébe.


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Ugyanezt cselekszi akkor is, hogyha valamely ragadozó, vagy szívó véglény támadja meg. A nagyító alatt elég gyakran van szerencsénk megfigyelni azt, hogy Colepsek vagy Didiniumok támadnak az ázalékállatkára. Ezeket is sűrű nyílzáporral igyekszik magától távoltartani. – Az újabb vizsgálatok ezek között a kilövelhető nyílszerű képletek s a cystaburok képzéséhez használt termék között átmeneteket találtak, mire való tekintettel a tokképzéshez felhasznált védőanyagot protrichocystának is nevezik.
Miután a kéregplazma képződményeit és a benne vagy a belőle kikülönödő szervecskéket (organoid elemeket, vagy organellumokat, szemben a magasabbrendüek szerveivel, organumaival) megbeszéltük, térjünk át a bél- vagy entoplazmának részletesebb megismerésére.
Az entoplazma kikülönödései
Erről már említettük, hogy rendszerint áramlásban van, szabályos utakon kering olyképpen, mint akár a Metazoonok vére. Azt is említettük, hogy mintegy ennek a körforgásnak megfelelően az entoplazma az anyagforgalom fő székhelye, hogy az különlegesen az emésztés színtere s így élettanilag a Metazoonok bélcsövének is megfelel.
A szájnyílás és az emésztés. Lássuk elsősorban is az entoplazmának azt a feladatát, mellyel a bélcsövet pótolja. Kérdezzük azt, hol van a bélüreg, hol van általában a bélcsőnek csatornarésze, mely a Metazoonokban a szájnyílással kezdődik és az alnyílással végződik. A véglények testében bélüreg nincsen. Ha volna, akkor az entoplazma valószínűen nehezen tudna a nedvkeringés feladatának is megfelelni. E tekintetben tehát a véglények a Metazoonok Acoela-csoportjának, vagyis az örvényférgek azon legalsóbbfokú alrendjének állapotát juttatták kifejezésre, melyekből a magasabbrendű örvényférgeket származtatjuk le, A véglényeknek egyik igen nagy csoportjában, nevezetesen a gyökérlábúakban, sem állandó szájnyílás, sem alnyílás nem képződik. Az állatok bárhol felvehetik a hasznos- és testükből bárhol leadhatják a már nem hasznosítható táprészeket. Valami helye azonban élettani alapon már itt is van mindkét résnek. A mozgó Amoeba ugyanis mindig elől veszi fel a táplálékot és hátul adja le az emészthetetlen salakrészeket s nagy kérdés, hogy vajjon ez az első rész nem mindig elől van-e s a hátulsó rész nem mindig hátul marad-e? Bizonyos Amoeba-fajokon a lüktetőhólyaggal kapcsolatban figyeltem meg ugyanis azt, hogy az, helyhezkötve, mindig hátul található és hogy a salakrészek is mindig valahol a szomszédságában hagyják el a testet. A héjas Amoebákban (Testacea) már határozottan és minden kétséget kizáróan meg van szabva a táplálék felvételének a helye.
A csillósok ektoplazmájuk szabott alkatából kifolyólag meghatározott helyen szájnyílással (cytostoma, cytopharynx) és alréssel (cytopyge) vannak ellátva. A szájrés és a vele kapcsolatos szájgödri üreg a Metazoonok előbelének megfelelően igen bonyolódott fejlődésen megy keresztül. Egyelőre a legalsóbbrendű csillósokban azt a helyet, ahol a táplálék felvehető, a külbőrön csak egy külön folt jelzi, mely legfönnebb a magasabbrendűek ajkának felel meg s néha ehhez képest valóban ajakduzzanat s annak közepén vonaltól jelzett rés képződik, melyen át a táplálék az entoplazmába süllyed; az ilyen csillósokat, melyre a Spathidium a legszebb példa, csupaszszájúaknak (Gymnostomata) nevezzük, s itt az entoplazma a szájfolton át a külvilággal közvetlen érintkezik. A fejlődés következő fokán a kéregplazma kissé betüremkedik s ilyenképpen a száj előtt szájgödör képződik, melybe a külbőr csillói, vázelemei s esetleg trichocystái is bejutnak. Ez a szakasz tehát a Metazoonok ektodermális származású előbelének, amely már a tömlősök között kiképződik, minden tekintetben megfelel; a nevezettanban csupán annyi eltérés van, hogy a véglények világában szájnyílásnak mindig az ento- és ektoplazma határát, tehát a szájgödör fenekét nevezik. A táplálkozás érdekében az ektoplazmának szájgödörkörnyéki része is átalakul s így képződik ki az u. n. szájkörüli mező, vagy homlokmező: a peristomális tájék. Ha ez is részben vagy egészben betüremkedik, akkor előcsarnok (vestibulum) képződik, amire az ázalékállatka igen jó példa.
A szájgödörnek a csillósok részletes leírása közben sokféle változatával találkozunk.
Az alrés: cytopyge. Az alrés különleges kiképződéseket itt sem mutat, mint ahogy a Metazoonokban sem kapcsolatos vele semminemű jelentős differenciálódás. Kivétel nélkül a szájnyílás mögött, rendszerint a hátulsó testvégen fekszik. Fekvése rendszerint csak a kiürítés pillanatában állapítható meg. A Klein-féle ezüstöző eljárással azonban készítményeken is feltünik a helye. Fölemlítendő, hogy egyes belélősdin, így a Nyctotherus, Balantidium és az Ophryoscolex-nevü nemzetségbéli fajokon az ectoplazma betüremkedésével kapcsolatosan állandó csatorna képében „végbél” képződik. Fontos jelenség az, hogy a véglények egyetlen családnak, a Vorticellidináknak kivételével, a szájnyílást a táplálék salakjának kiürítésére nem használják fel. Tehát a tömlősök és az örvényférgek


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
által képviselt, u. n. végbélnélküli: aproctás állapot csakis a Vorticella-félékben ismétlődik meg.
Balantidium coli Malmstr. fölfalt keményítőszemekkel
Az állat tengelye és a szájnyílás. Egyébként azonban igen csodálatos párhuzamot látunk a Metazoonok és a Protozoonok tengelyviszonyai között. A Metazoonok világában őstengelyűeknek (protaxonius) nevezzük azokat a lényeket, amelyek a bögrelárva (gartsula) állapotának megfelelően a testen végigfutó hosszanti tengely mellső végén változatlan helyzetben tartják meg az ősszájnyílást. Ennek megfelelően az ostorosok mindnyájan és a csillósok legalsóbbrendű csoportjai, pl. a Spathidium az u. n. protoaxoniusok közé tartoznak, mert pontosan mellső testvégükön van a szájnyílás és a hátsón a végbélrés. Viszont a Metazoonok világában már a féreg-fokozaton bekövetkezik az, hogy a szájnyílás a mellső testvégről a hasoldalra kerül át s ott is marad föl egészen akár a Bogarak-ig, akár a Gerincesek-ig; ezek képezik a változott-tengelyű (heteraxonia) csoportot. Pontosan ezt a jelenséget tapasztaljuk a csillósok-ban is, nevezetesen itt is csakhamar eltolódik a szájnyílás a hasoldalra, vagyis a véglények is heteraxoniásokká változnak át a fajfejlődés rendjén. A változott-tengelyű állapotra a véglények között legszebb példa a közönséges ázalékállatocska, vagy Paramaecium, melynek szájrése hasoldalán még a középvonalnál is hátrább tolódott.
Nevezetes jelenség a Metazoonok világában az u. n tört- vagy huroktengelyűség, mely bekövetkezik a helyhezkötött, sessilis lényekben annak folytán, hogy odarögzítésre szolgáló hátulsó testvégüket nem használhatják fel alnyílás gyanánt. Így történt meg már a Földnek régi, geologiai korszakában, hogy a „Tüskebőrűek” bélcsöve a sessilis életmód következtében visszakanyarodva, hurkot vetett s a végbél a szájnyílás közelébe jutott. Ugyanez megismétlődött a Gerincesek ősei között, a köpenyesek (Tunicata) csoportjában s a Férgek közt, a mohaállatocskák (Bryozoa) csoportban. A mohaállatocskák egyrésze arról nevezetes, hogy a bélcső a szájkörüli örvényszerven kívül fekszik, ez az ú. n. Ektoprocta-csoport, másrészüknél azonban az örvényszerven belül, a szájnyílás közvetlen közelében fekszik a végbélnyílás, ez az Entoprocta-csoport. Pontosan ez a jelenség ismétlődik meg a sessilis véglények között. A Kürtállatka, vagy Stentor , mint kisebb fokban helyhezkötött lény, a mohaállatkák ektoproctás állapotát ismétli meg, mivel az alnyílás az örvényszerv közvetlen közelében elől fekszik, viszont az előbb említett Vorticellafélék, vagy harangállatkák.
Midőn itt mindezeket a jelenségeket különös nyomatékkal emeljük ki, nem kerülhetjük el, hogy a bélcsőrendszernek ezzel a Metazoonokéra emlékeztető sajátságos szerveződési, organozatórius megnyilvánulásaival kapcsolatosan kifejezetten rá ne mutassunk arra, hogy a véglény mennyire nem tekinthet sejtnek, hogy az ellenkezőleg mennyire üti minden tekintetben a tökéletes organizmus értékét, ahogy azt már csaknem száz esztendővel ezelőtt Ehrenberg is kifejezésre juttatta volt.


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
Az entoplazmának az emésztéssel kapcsolatos működését majd a csillósoknál beszéljük meg részletesebben. E helyett áttérünk másik fontos végzeményének, a kiválasztásnak ismertetésére.
Kiválasztószervecskék a véglények testében a kiválasztás végzeményét a lüktetőhólyagok, vagy pulzáló vaculumok (régi, rossz elnevezés szerint: contractilis vacuolák) teljesítik. Akár valamely amoebát, akár pediglen valamely ázalékállatkát figyelünk meg, egyaránt lebilincseli a szemlélőt a lüktetőhólyagoknak szüntelen, szabályos működése. Éppen azzal a csodálatos, első pillanatra megoldhatatlannak látszó jelenséggel állunk szemben, mint aminővel a protoplazma-áramban találkozunk. A lüktetőhólyag benn fekszik az entoplazmában s igen sok amoebafélében együtt is kering az entoplazmával. Azonban már az amoebákban helyhezkötötté válik s innentől kezdve mindenütt fel van fűzve a nem áramló, nem mozgó ektoplazmára. A helyhezkötöttségével kapcsolatos az, hogy belőle az ektoplazmán át csatorna vezet ki; a kiürítő csatornát a testfelületen vastagabb pellicula-gyűrűvel körülvett kiürítőrés: excreciós pórus jelöli. A lüktetőhólyag rendszerint a test hátulsó részében, igen gyakran egyenest a testvégen van s inkább a hátoldalon helyezkedik el, mint a hason. Ha a lüktetőhólyag a helyhezkötött, ülő életmódot folytató lényekben elül, vagy éppen a homlokmezőn szájadzik, úgy ennek oka ugyanabban keresendő, mint amivel fönntebb már az alnyílás eltolódását is magyaráztuk. A lüktetőhólyag rendszerint gömbölyded s csak ritkán folytatódik egyetlen, hosszúra kihúzott csatornában. Rendszerint egyesszámban lép fel, igen gyakori azonban a kettős lüktetőhólyag s nem ritka jelenség az is, hogy számos hólyagot találunk a legkülönbözőbb véglényben. A hólyag működése szempontjából fontos felemlítenünk azt, hogy ez hártyával van bélelve s a hártyát vékonyabb-vastagabb övben, ú. n. kiválasztó: exretiós plazma veszi körül. A kiválasztó plazmában a gyüledék összeszedése közben rendszerint mellékhólyagok, odvacskák keletkeznek, melyek tartalmukat a főhólyagba ürítik. Ezek az odvacskák egynémely magasabbrendű lényben állandósulnak, sőt miként azt az ázalékállatocska (Paramaecium) esete tanusítja, hosszú csatornákká is húzódnak ki. Ezekkel a hosszú csatornákkal további tökéletesbülések kapcsolatosak. Nevezetesen itt maga a lüktetőhólyag, megfelelően a magasabbrendű állatok húgyhólyagának, csak tároló szakasszá válik, a kiválasztó plazma elvonul a felületéről s a sugárcsatornák burkává alakul át. Sőt a sugárcsatornák is szakaszokra válnak, nevezetesen külső, hosszabb végül különösen a kiválasztás szolgálatába szegődik, közelebb eső részük pedig hólyagosan feldúzzad s melléklüktetőhólyaggá lesz, egy kis rákövetkező csatornaszakasz pedig, mely a főhólyagba vezet, emennek kiürítő szakaszát utánozván, fecskendőcsővé válik, amely szabályos időközökben nyílik és csukódik.
Hogy a lüktetőhólyag működése és jelentősége felől ítéletet hozzunk, a következő jelenségeket kell figyelembe vennünk. Mindenekelőtt kiemelendő az, hogy ezidei tudásunk szerint, csaknem kivétel nélkül, minden édesvizi véglénynek van lüktetőhólyagja, holott ezzel szemben a tengerlakókban eddigelé még csak kevésből vált ismeretessé. Éppúgy ritkább jelenség az élősködő véglények világában is a lüktetőhólyag, így a spórások nagy csoportjában egyáltalán nem képződik ki ez a szerv. Ebből nyilvánvaló, hogy a lüktetőszerv nem tisztán és kizárólag a gyüledékeknek: az élet folyamán keletkezett káros, vagy hasznavehetetlen bomlási, égési termékeknek az eltávolítására szolgál, tehát nem tisztán a kiválasztás érdekében képződött ki ez a szerv. Hanem mind a létrejöttében, mind pedig a működésében fontos szerepet játszik a környező folyadék is. Mi különbség van az élőlény szempontjából a tengervíz és az édesvíz között? A tengervíz sűrű sós oldat, az édesvíz pediglen, különlegesen a tavaszi esőzések alkalmával, igen híg oldatot képez. A víz sóoldatainak ezt a különbségét azonban nem követi az élőlény testnedvének, mint természetes sóoldatnak a megváltozása. Mikor a tengervízi lények az édesvizek benépesítésére lassanként kivándorolnak a tengerből, testüknek régi és pedig a tenger vizével azonos sóoldatokban való gazdagságát megtartják. A vérről tudjuk példának okáért azt, hogy az az ivóvizzel szemben egyenesen sós. Nem változtatják meg az édesvízbe került állatok rendszerint bőrük természetét sem. A bőrt a tenger vízében a víz és a sóoldatok szabadon járhatták át; ebből az állatra semmi veszedelem nem származik, mert teste is éppen olyan sós és éppúgy sós, mint a tengeré: ahogy azt tudományosan mondjuk, a testnedv izotonikus, azonos osmosisos nyomást a tenger vízével. Ha azonban kikerült az állat az édes vízbe, akkor sós testébe a környezetből sok víz hatol be, hogy a testnedvet is éppen úgy felhígítsa, mint aminő híg a környezet. Ez a jelenség a természettanban régen ismeretes törvény. Ha két különböző töménységű sóoldatot az állati hártyával azonos viselkedésű: félig áteresztőhártyával különítünk el, akkor a híg, vizes területről mindaddig víz vándorol be a tömény területbe, amíg ott is hasonló hígítottság nem keletkezik. Ezt tudományosan megint úgy fejezzük ki, hogy a féligáteresztő hártyákkal elkülönített oldatokban a víz a töménységi lejtőn vándorol. Ha cukoroldattal megtöltött disznóhólyagot közönséges vízbe, vagy éppen lepárolt vízbe függesztünk be, akkor a víz kivülről a hólyagba vándorol, annak tartalmát folytonosan növeli, a hólyagot tágítja, falát feszessé teszi s ha elegendő cukor van a hólyagban, addig-addig növeli, amíg ki nem repeszti. Pontosan ez a jelenség következnek be az édesvízi


 Brehm: Az állatok világa / A kéregplazma képződményei
http://mek.oszk.hu/03400/03408/html/3103.html[2020. 10. 21. 17:31:53]
véglényeken is, ha nem volna lüktetőhólyagjuk. Ez a szerv mint valami mentőfecskendő állandóan szivattyúzza a szervezetet az állatot szüntelen elárasztó édesvíztől s így megmenti a felfuvódástól s annak végén az elpusztulásra vezető felrepedéstől. Hogy ennek a felfogásnak mennyire igaza van, azt világosan mutatják azok az egyszerű kisérletek, melyek szerint mentül jobban felhígítjuk a véglények tenyészvizét, annál sűrűbben lüktet a hólyag s viszont mentül jobban besűrítjük ezt a vizet, annál lassúbbá válik a lüktetés. Sőt a besűrítéssel, illetőleg – ami ugyanoda vezet – a napról-napra fokozódó sóadagolásokkal egyes Amoeba-félékkel elérték azt, hogy a tenyészvíznek sótartalmát a tenger vízével egyenlővé tették s vele kapcsolatosan az Amoeba teljesen beszüntette a lüktetőhólyagnak meg csak a képzését is.
Ha ez a kísérlet minden véglénnyel ugyanerre az eredményre vezetne s ha egyetlen tengeri véglény-ben, vagy egyetlen élősködő véglényben sem képződnék lüktetőhólyag, akkor talán megelégednénk azzal a felfogással, hogy a lüktetőhólyag csak ilyen mentőszivattyú szerepet tölt be. Ez azonban magyarázatlanul hagyna két jelenséget. Egyfelől azt, hogy mért van akkor némely tengervízi lényeknek kivételesen mégis lüktetőhólyagjuk s miért változik az édesvízi lények lüktetőhólyagjának működése a hőmérséklettel, még az esetben is, ha a környező víz sóoldatainak töménysége állandó. Olyan véglények-en ugyanis, melyek hőmérséklet-változást minden bántalom nélkül kiállanak, egyik magyar búvár, Kanitz, megállapította azt, hogy a kémiából ismeretes Vant Hoff-féle törvénynek megfelelőleg a hőmérsékletnek 10°-kal való emelése közben a lüktetés gyakorisága megkétszereződik. A Vant Hoff-féle törvény pedig a vegytanban azt mondja, hogy a vegyületek átalakuló sebessége, az u. n. reakciósebesség, a hőmérséklettel változik, éspedig minden 10°-konként bekövetkező változással kapcsolatosan kétszer vagy háromszor olyan gyorssá lesz a vegyi változás. Ebből világos, hogy a véglények lüktetőhólyagjának működését nemcsak a részletesen megbeszélt külső tényező, a víz, hanem belsők is és pediglen ez esetben a vegyi változások szabályozzák. A hőmérséklet növekvésével elevenebbé válik a véglény, gyorsabban mozog, ehhez több erőre van szüksége, az erőforrás pedig vegyi átalakulásokon, vegyületeknek felbomlásán, az ú. m. disszimiláción alapszik, így tehát az elevenebb élettel az égés folyamán hasznavehetetlenné váló gyüledékek szaporodnak; ezeknek pedig el kell távolodniok a szervezetből s éppen ebben az eltávolításban rejlik a kiválasztás életjelensége. Amiből világos előttünk, hogy a lüktetőhólyag nemcsak vízszabályozó készülék (tudományosan u. n. osmoregulator), hanem kiválasztószerv is.
Az előbbiek ellentéte következik be, a betokozódás alkalmával, amidőn a környező víz azonosnak maradó vegyi összetétele mellett is rendkívül megcsökken a lüktetőhólyag működése, olyannyira, hogy olyan állatok, melyek különben 10–20 másodpercenkint ürítik rendes állapotukban a lüktetőhólyagot, betokozott állapotukban alig ürítenek óránkint egyet-egyet vagy éppen csak több óránkint egyet és később teljesen szünetel. A becystázott állat nem mozog, protoplazma-áramai nincsenek, életműködése a végsőkig aláhagyott, nincs benne felbomlás és így nincs mit kiválasztania.
A véglény tengelye TARTALOM A véglények szaporodása


 Brehm: Az állatok világa / A véglények szaporodása
http://mek.oszk.hu/03400/03408/html/3104.html[2020. 10. 21. 17:32:06]
A kéregplazma képződményei TARTALOM Az ivarzás
A véglények szaporodása
Rendkívül érdekes és tanulságos jelenségek játszódnak le a véglények oszlásával kapcsolatban. A véglények-re nézve is ép úgy jellemző egy felső testméret, amelyen túl testük tömegét asszimiláció útján nem gyarapítják, mint a Metazoonokra. Hartmann berlini búvár döntötte el a közelmultban végzett kísérletei alapján azt, hogy a szaporodás előfeltétele mindig a testnek a fajilagos méretre való megnövekedése. Ő egy nagy Amoeba-fajt, az A. proteust hosszú időn át tenyésztett anélkül, hogy a kísérleti állatai egyszer is oszlottak volna, holott a velük együtt tartott állatok a mindennapos rendszeres oszláson mentek keresztül. Hartmann kísérleti állataival nem csinált egyebet, mint hogy akkor, amikor az oszlás órája bekövetkezett volna, egy darabot mindig levágott a testükből. Az ilyenképpen megkisebbedett állatok mintegy megfiatalodtak, újra növekvésnek indulnak s nőttek oszlás nélkül addig, amíg az új kísérleti csonkítás be nem következett. Ebből világos tehát, hogy az oszlás az asszimiláció és a belőle következő növekvés következménye s ha fenntartjuk az asszimilációt, de mesterségesen megakadályozzuk a növekvést, akkor egy-egy adott véglény soha meg nem hal. Ehhez a halálhoz meg kell jegyeznünk, hogy az oszlást, melyben egy egyénből kettő lesz, igen sokan az illető anyaegyén halálával tekintik azonosnak.
Az oszlás a véglények világban rendszerint kettéoszlás, amidőn egyik anyaegyénből két új leány-, vagy fiókegyén képződik.
Egyik Napállatka: Acanthocystis aculeata Hertw., Less. oszlása. N = mag, C = központi testecske, Ce = annak oszlása, C, C2 = a fiókegyedek központi teste, Ps = álláb éspedig axopodium, Ksp = magorsó, N1,N2 = a fiókák magva, St = tüskék, Sk = vázrészek


 Brehm: Az állatok világa / A véglények szaporodása
http://mek.oszk.hu/03400/03408/html/3104.html[2020. 10. 21. 17:32:06]
Amoeba polypodia M. Sch. egyenes kettéoszlása.
A kettéoszlás rendszerint egyenlő felekre való oszlást is jelent s csak ritkán következik be, hogy a felek közül az egyik nagyobb, a másik pedig feltünően piciny, amidőn bimbózásról szoktunk beszélni. Több faj viszont úgy szaporodik, hogy az anyaegyed egyszerre sok darabra oszlik szét; ez az ú. n. sokszoros osztódás (polytomia). Ez is folytonos, gyors egymásutáni oszlódásokkal megy végbe, mint ahogy azt a spóraképzésnél látjuk , vagy pediglen lehet sokszoros bimbózás is, amidőn a megmaradó anyatesten egyszerre számtalan bimbó fűződik le.
Amoeba verrucosa Ehrb. kékmoszatot nyel. 1 = lüktetőhólyag (Doflein-Reichenow: Lehrbuch d. Protozoenkunde, Bd. 1.).
Minden osztódásnak, legyen az kettéoszlás, vagy bimbózás, egyszerű, vagy pediglen sokszoros oszlás, közös jellemvonása az, hogy a mag mindig előbb oszlik és hogy ez minden esetben szabályos feleződésen megy keresztül s csak, ha a magfelek létrejöttek, azután következik be a sejttest oszlása, illetőleg feldarabolódása.
S mivel mindennemű oszlásnál a mag ilyen tökéletes feleződésen megy keresztül, vagyis a bimbó vagy a spórázóbimbó magja éppen akkora, mint a megmaradt anyatesté, lényegében azt is mondhatjuk, hogy oszlás s így szaporodás csak egyféle van, nevezetesen a mag osztódásán alapuló szaporodás.
A mag feleződése pedig a legegyszerűbb módon úgy mehetne végbe, hogy a mag a középen befűződik és így kettéválik. Ilyenképpen azonban nem lehet tökéletes munkát végezni. Sokkal tökéletesebbé válik a mag feleződése olyanképpen, hogyha mag szemcsés állománya fonalszerű képletekbe u. n. magtestecskékbe (chromosoma)


 Brehm: Az állatok világa / A véglények szaporodása
http://mek.oszk.hu/03400/03408/html/3104.html[2020. 10. 21. 17:32:06]
gyülemlik össze s ezek hosszukban kettéhasadnak s a chromosoma-feleket az oszlás idejére képződött szálak a két új egyed számára szabályosan szétkülönítik. Az oszlásnak ezt a tökéletes formáját, amely egyúttal elterjedtebb szaporodási mód is, szálazatos: mitotikus magoszlásnak nevezzük.
Kérdés, hogy egyáltalán van-e egyszerű magfeleződés.
Csodálatosképpen igen sok véglényben a magoszlást nem követi a protoplazmának, a testnek oszlása, hanem a megindult oszlásból származó magvak a régi protoplazma testben bennmaradnak s ennek kapcsán a véglény teste a faj egymagú, fiatal egyedeivel szemben óriássá fejlődik. Ezzel az esettel elszórtan csaknem minden csoportban találkozunk. Ábráink között a Spathidium (lásd kürtállatka, továbbá az Arcellák és a Pelomyxák mutatnak be ilyen lényeket. A legszebb példákat mégis a gyökérlábuak, az u. n. napállatkái a képen látható Actinosphaeriumok tárják elénk, amelyek ilyen be nem fejezett oszlások révén szabad szemmel egészen jól látható, gyöngyszem nagyságú lényekké is megnőnek. Viszont némely csillós esetében, amire a Loxophyllumok jó példák, az következik be csak, hogy a mag az oszlásra készülődésnek némi előjeleként kolbászszerűleg megnyúlik, esetleg rajta befűződések is képződnek, amitől a mag olvasóformát mutat, vagy ez se következik be, hanem a mag hatalmas hurkaszerű képződménnyé nő s a véglény egyúttal szintén nagy, szabad szemmel is jól látható testet fejleszt. – Nyilvánvaló dolog, hogy az ilyenfajta lények bizonyos tekintetben összehasonlíthatók a Metazoonokkal. Ezek ugyanis az ő nagyszámú, vagy ha nem is szaporodott, de meggyarapodott magvukkal azt a feladatot oldják meg, amit a Metazoon is az ő sok sejthez kötött sokmagvúságával ér el, nevezetesen, hogy nagyra nőnek. Az ilyenszerű lényeket el is különítik a véglények világában, amidőn azokat energidáknak nevezik el.
A kéregplazma képződményei TARTALOM Az ivarzás


 Brehm: Az állatok világa / Az ivarzás
http://mek.oszk.hu/03400/03408/html/3105.html[2020. 10. 21. 17:32:19]
A véglények szaporodása TARTALOM Az elterjedés eszközei
Az ivarzás
Az a csodálatos jelenség, hogy a nemzedékek egymásutánját, néha két-két egyén egyesülése szakítja meg, a véglények világában is igen elterjedt jelenség; a kivételek, hovatovább halad a kutatás, mind ritkábbakká lesznek. A magasabbrendű állat, a Metazoon, ugyanakkor, mikor ivarzik, rendszerint szaporít is. A véglények e tekintetben a rendes körülmények között máskép viselkednek. A véglény ugyanis rendszerint oszlással, tehát ivartalanul szaporodik, s mikor az ivarzásra adja magát, akkor közvetlen vagy megáll a faj egyedeinek szaporodása, vagy a páros egyesülés folytán éppen felére csökken. Néhol az ivarosan egyesülő egyedek teljesen egyformák, másutt pedig azt látjuk, hogy ivari különbségek lépnek fel közöttük, sőt hogy a nemzedékek során az ivaros szaporodást más alakú, u. n. ivaros egyedek oldják meg, mint aminők az ivartalan oszlások során képződtek. Az ivarzás alkalmával a párosodó véglények vagy teljesen egybeolvadnak és magjuk is egyesül, amidőn a copulatioval állunk szemben, vagy pediglen csak egybekelnek (conjugatio), kisebb-nagyobb testrészükkel csak ideiglenesen tapadnak össze és eközben csak magjaikat cserélik ki, úgy, hogy a párosodás folyamata alatt is világosan megkülönböztethetjük a két egyedet s annak végeztével ugyanaz a két egyed hagyja el egymást, természetesen fölfrissítve a szomszéd magfelével. Képeink között az egybeolvadásra vagy copulatio-ra a Scytomonas pusilla és a Volvox és a Plasmodium malariae tárnak elénk kiváló példát viszont az egybekelésre a Gruber A., Hertwig R. és Maupas, valamint több más zoológus behatóan tanulmányozta az ismert ázalékállatka (Paramaecium) párosodását.
Hosszabb ideig tartó Paramaecium-tenyészetben párosodást könnyen idézhetünk elő azáltal, ha a tenyészetből állatainkkal szintén néhány cm3 vizet kipipettázunk és a vizet lapos óraüvegbe helyezzük el; itt egyrészt az erős oxygéniumhatás, másrészt pediglen a tápláléknak hirtelen megapadása következtében epidémiaszerűleg lép fel a párosodás. A párok rendszerint egyforma hosszú és egyforma nagy állatokból telnek ki. A párosodó felek eleinte egymás körül úszkálnak s egymással érintkezvén, egymásra tapadnak és mellső testvégükkel hasoldalukon az ú. n. varratvonal irányában egyesülnek. Az egyesülés helyén eltünnek a csillók, felszívódik a bőrke s a két állat protoplazmája hosszú vonalon érintkezik. A két állat nem fekszik pontosan egy síkban, hanem kissé rézsútosan, úgy ahogy az egyes egyedek úszás közben a mozgásvonaluk irányában elhelyezkednek. Ennek az a következménye, hogy a párok a konjugáció folyamata alatt is szabadon úsznak tovább és megszakítatlanul táplálkoznak.
Egybeolvadás, copuláció, Scytomonas pusilla Stein


 Brehm: Az állatok világa / Az ivarzás
http://mek.oszk.hu/03400/03408/html/3105.html[2020. 10. 21. 17:32:19]
Két Ázalékállatka (Paramaecium) egybekelése, konjugációja. K = a főmag, mely C és D-ben feldarabolódik. 1-4 és 5-8 = a kismag kétszeres oszlása. 1w és 5w = a maradó női mag, 1m és 5m = a vándor hímmag. Az egyesült t mag t1-t1-re oszlik (KükenthalKrumbach: Hdbuch d. Zool. Bd. 1.)
A párosodás, mint azt az említett 4. rajzunk feltárja, lényege abban áll, hogy az állatoknak kettős magva közül a nagyobbik, az ú. n. dolgozómag, vagy macronucleus szétdarabolódik és a protoplazmában feloszlik, a kisebbik: a micronucleus, vagy szaporítómag többszörös oszláson menvén keresztül, a magfelek nagyobbrésze ez esetben is szétdarabolódik és felszívódik, végezetül pediglen a felekben két-két egyforma mag marad meg, melyek közül az egyik mint vándor- vagy hímmag, a két állatot összekapcsoló protoplazmahídon átvándorol a másik állatba és annak ú. n. maradó- vagy nőstény magjával egybeolvad. Ezzel a párosodás be is van fejezve, a párok elválnak s a párosodott mag újra oszolván, az egyik félből a nagy dolgozómag (macronucleus), a másikból pedig a piciny szaporítómag (micronucleus) válik.
A kutatók a párosodást szabályozó, regulatorikus életműködésnek tekintik. A párosodott felek elevenebb élettevékenységet és nagyobb ellenállókészséget, valamint elevenebb szaporodókészséget mutatnak. A párosodás után hosszú időn keresztül megint csak ivartalan úton, kettéoszlás útján szaporodnak. Ha a párosodást valamiféle mellékkörülmény meggátolja, akkor Maupas vizsgálatai szerint az egymásután következő nemzedékek mind jobban degenerálódnak, a testalakjuk és a mag megváltozik, az állatok elkorcsosodnak, csillóruhájuk megfogyatkozik, mozgásuk lassúbbá válik és, ilyenképpen megöregedvén, tönkremennek. A párosodás nélkül való tenyészetnek tehát kb. az az eredménye, mint az ú. n. beltenyésztésnek és így a párosodás valóságos vérfelfrissüléssel jár és annak nyomán az új nemzedék életrevalósága viszontagságos helyzetben is növekszik.
A véglények szaporodása TARTALOM Az elterjedés eszközei


 Brehm: Az állatok világa / Az elterjedés eszközei
http://mek.oszk.hu/03400/03408/html/3106.html[2020. 10. 21. 17:32:31]
Az ivarzás TARTALOM A kutatások történelme
Az elterjedés eszközei
A véglények elterjedésében igen nagy jelentősége van a fönntebb már említett betokozódásnak. Folyók vagy áramló vizek mentén eleven mozgó állapotában is könnyen elterjed a véglény az áram hátán. A zárt területeket elfoglaló belvizekben, vagy időszakos pocsolyákban igen nehezen terjednének tovább, ha csakis vízben, illetőleg nedves állapotban volnának életképesek. Ez esetben tovaterjedésük azokhoz az állatokhoz volna kötve, melyek az egyik vízből a másikba átjárnak és így nagyon korlátozott volna, hisz az állat testéhez ragadt víz vagy sár igen könnyen beszáradhat addig, amíg a tovaterjesztő lény az egyik vízterülettől a másikig érkezik. Ezzel szemben azt tapasztaljuk, hogy bárhol is keletkezzék pocsolya, bárhol is építsenek pl. frissen utat, az útszéli árokban már a legelső eső után hemzseg a véglények nagy sokasága. Sőt akárhonnan szedjünk össze száraz növényi leveleket, vagy akár port az ablakpárkányról és öntsük azt fel vízzel, a legkülönbözőbb élőlényekkel találkozunk benne. Egyik igen érdekes növényünknek, a héjjakútnak (Dipsacus lacineatus) szárölelő levelei között eső után mindig nagyobb mennyiségű víz gyülemlik meg, melyben jeles hydrobiológusunk, Varga Lajos igen nagyszámú faj élőlényt mutatott ki. Ezeket az illető helyeken addig sohasem látott állatokat betokozódott állapotukban mind a szél hordja össze. Ezek szerint tehát különösen az édesvízi véglényeknek életérdeke az, hogy a víz időnkint beszáradjon, a beszáradástól betokozódásra kényszerüljenek s így elérkezzék az alkalom arra, hogy a faj a levegő porában messzi vidékre terjedjen el. Ugyanezzel a jelenséggel, mint azt Brehm e kötetének különböző helyein (egyenesbelű örvényférgek, kerekesférgek, szivacsok) láttuk, igen sok alsóbbrendű állat életében találkozunk. Amiről minket ezek a frissen keletkezett pocsolyák azonnal meggyőznek. Azokban ugyanis a legkülönbözőbb véglényekkel együtt férgek és rákok nagy serege s ha a víz hosszúéletű, még édesvízi hydrák és spongyák is léphetnek fel.
A véglényeknek ezt a tovaterjedésüket szolgáló betokozódott állapotukat tartós tokos, vagy maradandó cystás, vagy téli cystás állapotának is nevezzük, arra való tekintettel, mert ha a fagy bekövetkezik, igen sok faj akkor is ilyenképpen tokozza be magát. (Lásd a képen a Colpoda esetét.) A tartóstokos állapotán kívül ismerünk még oszlási, spórázási és párosodási tokokat is. A betokozódást meglehetősen könnyű nagyító alatt is megfigyelni. Ha példának okáért a legkönnyebben beszerezhető, ú. n. széna-infusoriumokat, Colpodákat helyezünk a nagyítók, alá a tárgylemezre, amint a víz lassanként bepárolog, megfigyelhetjük, hogy az állatok kezdetben minő „kétségbeesetten” úszkálnak ide-oda és hogy iparkodnak megszabadulni a kevéssel azelőtt fölvett táprészektől. Hirtelen azonban felhagynak nyugtalan ide-oda szaladgálásukkal, helyben maradnak és elkezdenek tengelyük körül csendesen, jobbra-balra forogni. Közben a palacsintamód lapos állatok legömbölyödnek, csillóikat bevonják és kocsonyás burkot választanak ki. Ha becystázódott állat a vízben marad, az eddigi kísérletek szerint, úgy látszik, soha életre nem kél. Ha azonban beszárítjuk és egy pár napon szárazon van, akkor a lappangó élet megint eleven életté változik át. Szárazra került állapotukban igen különböző időtartamig maradnak életképesek. Némelyek heteken-hónapokon, sőt éveken át bírják a szárazságot, mások azonban csak néhány napig. Az semmikép sem igaz, hogy így porállapotukban örökéletűek volnának s időtlen idők multával is felélednének. Az anabionticus állapot csak korlátolt ideig tart.


 Brehm: Az állatok világa / Az elterjedés eszközei
http://mek.oszk.hu/03400/03408/html/3106.html[2020. 10. 21. 17:32:31]
A Colpoda cucullus O. F. Müll. betokozódása. a-d = az oszlócysta, e = a kész szervezet, mely táprögeit üríti, hátul a lüktetőhólyag, fr = tartós cysta hármas fallal, g = ugyancsak tartós cysta, melyben a négy egyed külön tokozta be magát (Kükenthal-Krumbach: Hdbuch d. Zool. Bd. 1.)
A Colpoda oszlási cystáinak ismertetését a fönt leírt viszonyaihoz kapcsoljuk. Ha nagytömeg Colpodát megvizsgálunk, feltünik az, hogy némely állat lassan, iránytalanul, álomittasan táncolva mozog. Az ilyen állatok oszlás előtt állanak. Ha valahol nyugalmas sarokra akadnak, behúzzák a fejvégüket és tojásdad vagy gömbölyded csöppé gömbölyödnek le, amely tengelye körül vagy jobbra, vagy pediglen balra, szabálytalan váltakozással forog. Ez alatt a lüktetőhólyag a forgási tengely egyik végén fekszik. A forgó állatocska körül kocsonyás burok képződik, amelyen a lüktetőhólyag felett piciny lyuk marad. Ez egyszerűen úgy képződik, hogy a lüktetőhólyag a forgás közben is szüntelen üríti váladékát, ezáltal meggátolja, hogy fölötte a burok bezáródjék. Ha azután a kocsonyás burok megkeményedett, akkor az állat változtatja forgását, hisz most már a fenntartott résen a gyüledék mindenképpen kiosonhat az állat közvetlen környezetéből. Ez a piciny pórus egyúttal a légzést is lehetővé teszi, sőt arra is szolgál, hogy az oszlásból kikerülő állatok a tokot azon át elhagyhassák. A cystában vagy egyszeri vagy kétszeri oszlás következik be, éspediglen a tojásdad burkokból rendszerint kettő, a kerekdedekből pedig négy állat búvik elő. A Colpoda osztódási cystái a tartós tokokhoz hasonlóan teljesen zártak és így a véglényből kiürült folyadék az állat körül gyülemlik meg s az emennek szaporodásával lépést tartva, mind kisebbé és kisebbé válik. Eközben az állatból az asszimiláció folytán keletkezett testecskék szintén mind kiüríttetnek. Ha az állat eredeti nagyságának kb. a felére zsugorodott, csillói eltünnek és az állatka egyneműen áttetsző protoplazma-gömbbé változik. Ez utóbbi maga körül második, és az előbbinél vastagabb burkot választ ki, amely több óra leforgása után keményebb, tömörebb burokká változik át.
A könnyű és gyors betokozódásról az Ostorosok is nevezetesek. A mi vizeinkben igen közönséges zöld Euglenát szintén könnyen megfigyelhetjük, amint a tárgylemezen betokozódik. A vele rokon Haematococcus nevezetes arról, hogy élénk vörös tartós-cystás állapotában oly nagy mennyiségben képződik, hogy más lényekkel együtt az Alpok és a Sark-vidékek „vörös havát” okozza.
Az ivarzás TARTALOM A kutatások történelme


 Brehm: Az állatok világa / A kutatások történelme
http://mek.oszk.hu/03400/03408/html/3107.html[2020. 10. 21. 17:32:42]
Az elterjedés eszközei TARTALOM A magyarhoni kutatás története
A kutatások történelme
A véglényekre vonatkozó kutatások történelme rendkívül tanulságos. Ez a történelem szoros kapcsolatban van a mikroszkóp tökéletesedésével. Az idevonatkozó kutatások igen korai szakaszában nevezték el a véglények egy részét Infusoriumoknak, vagyis ázalékállatkáknak. Hogy a korábbi búvárok mit értettek az ázalék állatain, azt mi Ehrenbergnek, a híres német természetbúvárnak 1838-ban megjelent alapvető munkájából: „Die Infusionstierchen als volkommene Organismen. Ein Blick in das tiefere organische Leben der Natur. Leipzig, 1838” tudhatjuk meg. Itt ugyanis körülbelül annak megfelelően, ahogy azt ma Eyferth–Schoenichen: „Einfachste Lebensformen des Tierrund Pflanzenreiches”-ben látjuk, csaknem az összes édesvízi mikroszkópikus lények, tehát a csillósokon kívül az ostorosok, növényi egysejtű algák, kerekesférgek és más alsóbbrendű, apróbb féreg-fajták mind az ázalékállatkák csoportjába vannak beosztva.
Az élettudomány történelmében az 1675-i esztendő nagy fordulópontot jelent, mert ekkor fedezte fel Leeuwenhoek, a híres holland természetbúvár és mikroszkópkészítő, hogy az esővíz egyetlen csöppjében mily rengeteg élőlény nyüzsög. Leeuwenhoek mindent megvizsgált s mindennel kísérletezett, ami csak kezeügyébe került; egy alkalommal törött borsot tett esővízzel az ő üvegcsövébe s elcsodálkozott nagyon, hogy idővel éppúgy nyüzsgött a víz az élőlényektől, mint a szabad természetből hozott esővízben. Ez volt az első, tudományos szándékkal előállított ázalék, vagy infusio (a gyógyszerészek mai felöntvénye, melyet id. Entz önteléknek nevezett); a benne talált élőlényeket azonban csak száz esztendővel később nevezte el Ledermüller és Wrisberg ázalékállatkának. A tudományos laboratóriumokban ma is készítünk infuziókat, ázalékokat, hogy véglényekhez jussunk, vagy hogy valamely véglényt, különlegesen pediglen a mi oly gyakran használt ázalékállatkánkat, a Paramaeciumot, kitenyésszük. A Paramaecium az életbúvároknak ma már éppen olyan háziállata, mint akár az orvosi laboratóriumoknak a házinyúl, vagy a béka. Erre a célra a Paramaeciumot rendszerint valahonnan pocsolyából, vagy akár a folyóból, falvakon keresztülfolyt patakból szerezhetjük be. Az egyes állatokat többszörös átpipettázással elkülönítjük, nehogy a tenyészetbe pusztító ellenségeiket is bevigyük. Magát az ázalékot különbözőképpen készíthetjük el. Néha elegendő megszűrt folyóvízbe egy csepp tejet csöppenteni s azon már elegendő baktérium képződik, hogy Paramaeciumaink dús tenyészetnek induljanak. A tenyészetbe új életet időnként egy-egy csepp tejjel kelthetünk. A tejtenyészetekben azonban megsavanyodás folytán könnyen léphet fel pusztulás. Nagyon egészséges tenyészetet kapunk azonban úgy, hogyha a szűrt folyó vagy patakvízhez, annak félliternyi mennyiségéhez egy-egy darab salátalevelet teszünk. Az elrothadó levélen szintén bőségesen tenyésznek a legkülönfélébb baktériumok, bacillusok, melyek a Paramaecium táplálékául szolgálnak. A tenyészet beállításának legközönségesebb módja az, hogy száradt füvet, vagy éppen avart szedünk össze, azt jól kifőzzük s a szerves anyagokkal telt barna főzetet használjuk tenyészetül. Nagyon célszerű a főzetet más baktériumoktól mentesíteni s egyedül csak az orvosi laboratóriumból beszerezhető Bakterium proteussal beoltani. Ez a Paramaecium legjobb tápláléka s a különben sterilis elzárás pediglen mérgező baktériumoktól óvja meg a tenyészetünket. Ha egy-egy liter vízbe egy darab lótrágyát áztatunk, az is igen jó tenyészetet ad.
Miután Leeuwenhoek vizsgálatainak eredményét közzétette, divattá vállott, hogy ilyen öntelékekkel, infuziókkal kísérletezzenek. A búvárkodás kevés fáradságba kerül. Mindenki azt hitte, hogy szemében és az akkori idők nagyon rossz mikroszkópjában feltétlenül megbízhat és így minden bírálat nélkül a legkülönlegesebb dolgokat derítette ki az ázalékokból. Megvizsgáltak minden elképzelhető folyadékot, húslevest, tejet, állott vért, nyálkát, nyálat, ecetet s ezzel leöntöztek a természet legkülönbözőbb birodalmából származó kedvelt, vagy undorlatos anyagokat s gyönyörködtették a maguk, illetőleg barátaik szemét a nyüzsgő csodavilágon. Ezek a céltalan megfigyelések a következő tapasztalatokhoz juttatták az emberiséget: ha az infuziót tartalmazó edény födetlenül, szabadon állott a levegőn, hosszabb-rövidebb idő multán az élőlények millióitól nyüzsgött a folyadék; sajnos, az eszközök tökéletessége folytán fogyatékos volt az élőlényekről szerzett ismeret. Kisebb mértéket öltött az élet azonban azonnal, mihelyt az edényt még oly kevéssé, ha csak valamely fátyollal is befödték. Rájöttek arra is, hogy ha a folyadékot tartalmazó palack légmentesen el volt zárva, akkor csak ritkán, avagy kétséges esetekben jelentek meg élőlények s még kétségesebb volt életnek megjelenése akkor, hogyha a vizet előbb felfőzték, vagy éppen lepárolták, vagy az ázalékot a feltöltés után főzték fel. Rájöttek arra is, hogy az álló ázalék felületén, miként a széltől nem mozgatott állóvizek tükrén is hártya képződik, melyből a legkülönlegesebb következtetéseket vonták


 Brehm: Az állatok világa / A kutatások történelme
http://mek.oszk.hu/03400/03408/html/3107.html[2020. 10. 21. 17:32:42]
le.
Honnan valók ezek az élőlények? Hallgassuk meg erre vonatkozólag a régi és az új idők természetbúvárait. Nézeteiket, mint mondók, hiányos megfigyelésekre alapították s egyúttal olyan eszközökre, melyek az alakban és alkatban igen különböző élőlényeket egyforma, közelebbről meg nem határozható testeknek tüntették fel. Maga Leeuwenhoek meglehetős eréllyel lép fel azok ellen a hívők ellen, akik az ősnemzést, vagyis azt hirdették, hogy élőlény holt anyagból is keletkezhetik élőlény közbejötte nélkül. Különösen harcolt a híres polihistor s egyben jezsuita páter, Kircher Athanasius ellen. „Ami kevéssé származhat a föld porából elefánt – írja Leeuwenhoek – ép oly kevéssé jöhetnek nyüvek szaporitás nélkül létre.” Elveti azt a nézetet is, hogy az ember belső testrészeiben bélférgek maguktól keletkezhetnének. Az Infusoriumok létrejöttéről is hasonlóképpen gondolkozik. Már ő feltételezi azt, hogy az ázalékállatkák csirái a víz elpárolgása után levegőbe kerülnek s onnan hullanak a vízbe és csak azután indulnak megint fejlődésnek. Láthatjuk tehát, hogy az öreg Leeuwenhoek előítéletektől mentes, jó megfigyelő, kitünő szemű ember volt, aki a tárgyi valóságból szerzett tapasztalatokhoz ragaszkodott s ha nem is vala iskolázott tudós, amit kortársai annyiszor a szemére vetettek, mégis nagyobb zoológus volt, mint kortársai együttvéve.
Buffonnak egész más volt az álláspontja. Az ő nagy ékesszólással előadott fényes tanait csak a természet testeinek lényegéről vallott általános elméletével kapcsolatban érthetjük meg; ebből annál fontosabb egyet-mást megtudnunk, mivelhogy korának tudományos gondolkodása sok tekintetben közeledett őhozzá. Buffon meg volt győződve arról, hogy a tökéletes és a tökéletlen lények között megszakíthatatlan átmenet van. „Azt gyanítom, írja Buffon – hogy a természet pontos vizsgálata közben, közbüleső lényeket fedezhetnénk fel, olyan szervezett testeket, melyek anélkül, hogy a növények és állatok módjára szaporodni tudnának, mégis élnének és mozognának; továbbá más lényeket, melyek anélkül, hogy állatok és növények volnának, mégis azok összetételéhez valamiképp hozzájárulhatnának; s végül megint más lényeket, melyek a legkisebb szerves részecskék (molécules organiques) felhalmozódásai volnának.” Buffon így képzelte el az infusiók élővilágát is. Ha ugyanis a húsból, borjúkocsonyából, vagy növényi magvakból készült ázalékban nemsokára élő testecskék jelentkeztek, azt gondolta Buffon, hogy ezek azok a kicsiny, életrekelt részecskék, amelyekből a hús, illetőleg a növényi anyag van összetéve. Hasonlóképpen vélekedtek a Buffon-féle korszak más természetbúvárai is. Így gondolkozott pl. Wrisberg göttingeni zoológus s Müller Fr. O., a józangondolkodású dán zoológus is rálépett a merész gyanítások veszedelmes mezejére s azon a nézeten volt, hogy az infusióban a növények és az állatok piciny, mikroszkópikus élőhólyagokra bomlottak szét, melyek anyaguk és alkatuk szerint különböznek az igazi ázalékállatkáktól és hogy mégis ezekből az élő hólyagocskákból képződik minden magasabbrendű élőlény. Müller gondolatvilágában mindössze csak annyi előhaladást látunk, hogy amíg Buffon az Infusoriumok állatosztályának létét nem ismerte el, Müller az igazi, valóban élő állatokat mégis megkülönböztette az elméletileg vallott s csak a szerves élet alapját képező őshólyagocskáktól.
Azok közül a régi búvárok közül, akik Buffon fantáziájának csapongásával nem barátkoztak meg, mindenek fölötte Spallanzani, a híres jezsuita barát említendő meg. Ő 1768-ban tudományosan fellépett az ősnemzés ellen s azon állítás ellen, hogy az ázalékok készítéséhez használt anyagokból, legyenek azok szervesek, vagy szervetlenek, szülők nélkül élőlények származtak volna. Mint a generatio spontanea vagy aequivoca: ősnemzés ellenfele, azt állította, hogy az állati és növényi csirák a levegő útján kerülnek az infuziókba, azon levegő útján, melyet sose tudunk a mi edényünktől elzárni; s másfelől ha az infuziókba került állati és növényi anyagok siettetik és biztosítják is az élőlények gyors felvirágozását, azok mégsem feltétlenül szükségesek az élet fennmaradásához, amint azt a tiszta vízben fellépő gazdag élet is bizonyítja.
Nem akarjuk a haladásnak minden lépcsőfokát egész addig nyomon követni, amíg Ehrenberg (Gottfried Krisztián) ebbe az annyira sötét és talányokkal tele természethistóriába világosságot derített. „Már 1819-ben bizonyosságot szereztem – írja Ehrenberg – a gomba- és penészcsirák sarjadzásáról, melyről mindaddig mit sem tudtunk.” Hogy az ázalékállatkák sorsáról hasonló bizonyosságot szerezzen, kísérletek egész sorozatát állította be. Az eredményt a következőkben foglalja össze: „Egész bizonyos, hogy az eddigi megfigyelők közül az infúziókból senki egyetlen Infusoriumot nem csinált, vagy teremtett maga, mivel mindazoknak, akik azt hitték, hogy ilyesmit derítettek ki, ezeknek a piciny szerveknek az organizációja teljesen ismeretlen volt, soha azzal a pontossággal meg nem figyelték, amely szükséges ahhoz, hogy olyan fontos következtetést levonhassanak s mivel továbbá mindazok a vizsgálataim, melyeket a ma ismeretes legjobb segédeszközökkel, több mint 700 állatfajon végeztem, soha egyetlen esetet előmbe nem tártak, amely engem arról győzött volna meg, hogy a mesterséges, vagy természetes


 Brehm: Az állatok világa / A kutatások történelme
http://mek.oszk.hu/03400/03408/html/3107.html[2020. 10. 21. 17:32:42]
infuziókban az oda elhelyezett anyagokból organizmusok állottak volna elő, sőt ellenkezőleg, minden egyes megfigyelt esetben feltünt nekem az, hogy a szaporodás tojások, oszlás vagy bimbózás útján állt elő.” Ehrenberg egyúttal megmutatta azt is, hogy mindazok a fajok, amelyek az infuziókban a leggyakrabban megjelennek, mindig a Földön legelterjedtebb, ú. n. kozmopolita lények közé tartoznak. A szép és nagy ázalékállatkák a rothadó vizekben nem tudnak megélni s ennek következtében az infuziókban sosem találhatók.
Spallanzani és Ehrenberg megfigyelései alapján tehát az a feltevés, hogy az ázalékállatkák ősnemzés útján, szervetlen anyagból keletkeztek volna, teljesen megdőlt. Ehrenberget mindamellett némely ponton igen hevesen támadták. Így például nem volt a fáradhatatlan búvárnak abban igaza, ha ő minden egyes, az ázalékokban található élőlényben bonyolódott szervrendszereket, emésztőkészülékeket, idegrendszert, szaporítószerveket, szóval a Metazoonok alapszervezetének megfelelő alkatrészeket vélt feltalálni. Őt erre a tévedésre az vitte rá, hogy nagyítós eszközeivel nem tudott a piciny, soksejtű lények, így példának okáért a kerekesférgek és a nagyobbtestű véglények között különbséget tenni s így az ő ázalékállatkái között Metazoonok is foglaltattak. Ezen a téren Dujardin, Stein, Schultze Miksa és más búvárok derítették ki az igazságot. Hogy csak ők s nem már Ehrenberg jött a helyes útra, annak az a magyarázata, hogy Schleiden Mátyásnak, a nagy botanikusnak, sejtelmélete, amely a véglények és a Metazoonok közötti különbség megállapítására egyedül szolgáltatta a helyes alapot, csak éppen 1838-ban, Ehrenberg művének közreadási esztendejében vált ismeretessé.
A fauna feltárása és rendszeres összefoglalása terén jelentős eredményeket értek el Ehrenberg óta Stein, Blochmann, Bütschli, Haeckel, Hansen, Brandt, Scheviakoff, Sevil Kent, D’Orbigni, Borgert s az újabb időben Penard és Kahl. Plancton-kutatásairól nevezetesek Haeckel, Hansen és Brandt, valamint a magyar édesvízeket illetőleg az idősebb Entz, Daday és ifj. Entz. Az élősködő lények vizsgálatában nagy nevet szerzett magának elsősorban Koch Róbert, aki sok betegségokozó véglény terjedését derítette ki, továbbá Schaudin és Prowazek; a két utóbbi a parazitikus lények életköreinek kiderítésében is nagy eredményeket ért el. Az első vérparazitának vagy Trypanosomának felfedezése 1843-ból Gruby nevéhez fűződik. Faunistikus és biológiai szempontból legérdekesebb ága a véglénykutatásnak az u. n. edaphon- vagy termőtalaj-microbiológia. Ennek a tudományágnak megteremtése elsősorban id. Entz Géza egyik tanítványának, Francé Rezsőnek érdeme. Ma hazánkban edaphonkutatás különösen a soproni Erdészeti Akadémián, Fehér Dániel iskolájában folyik, ahol az edaphonkutatásba, e könyvben a kerekes férgek szerzője, Varga Lajos is bekapcsolódott. Híres edaphonisták Russel és Hutkinson.
Elméleti és általános biológiai szempontból jelentős eredményeket értek el az ázalékállatkával elsősorban Maupas, ki először figyelte meg tenyészetben az egymás után következő nemzedékeket. Követője volt Weismann, ki a szüntelen tova tartó oszlásokkal kapcsolatban a véglények halhatatlanságának elméletét állította fel. Nagy feltűnést keltettek Woodroff vizsgálatai, kinek sikerült egyetlen Paramaeciumnak többszáz nemzedékét végigvizsgálni és az u. n. tisztatenyészetek nagy biológiai jelentőségét kideríteni. Ezeket a vizsgálatokat Calkins is folytatta. – Meg kell emlékeznünk a müncheni iskola nagy jelentőségéről is, ahol Hertwig Richárd vezetése alatt sok mű látott napvilágot, melyek részben a párosodás (conjugatio) jelentőségével foglalkoztak (Gruber és Hertwig), részben pedig a magnak és a protoplazmának a viszonyát (Kernplasmarelation) derítették ki.
A ma élő búvárok között elméleti jelentőségű kutatásaival legnagyobb érdemeket szerzett magának Hartmann Miksa, a Berlin–dahlen-i biológiai intézet egyik osztályigazgatója. Hartmann a véglényekre nézve a relatív sexualitás kérdésének megteremtője és megoldója.
A véglény-kutatásnak nagy morphológusai is voltak. A lüktető hólyagot már Spallanzani felfedezte volt. Ehrenberg pedig látta a magot, a macro- és micronucleust (csakhogy ő ezeket petefészeknek, illetőleg herének tekintette) és látta a myonemákat is. A binucleáris hypothezis Schaudintól származott. Általán nagy lépésekkel vitte előre a véglények morphológiáját és physiológiáját Bütschli. A vázrészek jelentőségét a Koltzov-féle vizsgálatok emelték nagyban. A lüktető hólyagok finomabb morphológiájára és physiológiájára Nasonov és Gelei vizsgálatai vetettek világot, különböző irányokban mérlegelhető élettani jelentőséget Dégen és Kánitz oldották meg. Vezető – conductilis elemeket elsősorban is az amerikai búvárok, a kaliforniai egyetemen Kofoid vezetése alatt Taylor és Jokom fedeztek fel az Euplotesben. Hasonló, de jóval gazdagabb conduktilis-rendszert (neuromotorikus apparatust) mutatott ki Rees és később Farkas Béla a Paramaeciumban és Farkas a Vorticellában, Gelei és Klein pedig a subpellikularis neuroid rácsrendszert derítették ki. Gelei ezenkívül az érzősörték differenciálódására mutatott rá. Felemlítjük végül, hogy a véglény-kutatás történelméről is jelent meg Colle T. I.től egy mű: The History of Protozoology, London, 1926.


 Brehm: Az állatok világa / A kutatások történelme
http://mek.oszk.hu/03400/03408/html/3107.html[2020. 10. 21. 17:32:42]
Az elterjedés eszközei TARTALOM A magyarhoni kutatás története


 Brehm: Az állatok világa / A magyarhoni kutatás története
http://mek.oszk.hu/03400/03408/html/3108.html[2020. 10. 21. 17:32:54]
A kutatások történelme TARTALOM A véglények lelki világa
A magyarhoni kutatás története
A magyarhoni véglény-kutatás mind faunistikai, mind morphológiai, mind pedig physiológiai szempontból elsősorban idősebb Entz Géza nevéhez fűződik. Érdemei közül elsősorban emeljük ki azt, hogy ő fedezte fel a véglények symbiozisát egysejtű algákkal és már kísérleti alapon megállapította, hogy az alga a véglénytől függetlenül is megél, 1875-ben Kolozsvárt tartott és 1876-ban megjelent értekezésében, 6 évvel előzte meg Brandt Károly kieli zoológust ugyanilyen irányú észleleteiben. Nevezetesek a protoplazma szerkezetéről írott vizsgálatai, melyek javarészét Entz halála után Abonyi közölte: „cytophan”-elmélet. „Tanulmányok a véglények köréből” címmel nagyhírű munkát írt a mi állatainkról, mely a külföldiektől is szüntelen idézett munka a véglények alkat- és élettanára. Entz nevéhez fűződik a magyar hydrobiológia kezdete is, mert Erdély édes és sós vizeinek ő az első kutatója, ő dolgozza fel azok véglény-világát és a sósvizekben talált, részben tengeri jellegű faunának a nápolyi öböl véglényvilágával való egybevetése neki ad először alkalmat arra, hogy a nápolyi öböl véglényvilágát is feldolgozza. Tanítványai közül élete művét Daday Jenő, főként azonban fia, ifj. Entz Géza folytatta, akinek több értékes dolga jelent meg a Peridiniákról, a Tintinnidákról, a véglények magoszlási jelenségéről, az Amoeba biológiájáról, valamint a magyar édesvizek véglényeiről. Megemlítjük végül, hogy ujabban a szegedi biológiai intézetekben serény véglény-kutatás folyik: Farkas Béla a szívókások szerveivel, a Ciliatak idegelemeivel, újabban pedig az Entamoeba-kérdéssel foglalkozik, Győrffy István növénytani intézetében Flagellata- és edaphon-kutatás is folyik, Geleinél pedig faunistikai, oikológiai és morphológiai kérdésekkel foglalkoznak többen.
A véglények szerepe a Föld történelmében
Sajnos, arról nem tudunk semmit, hogy a véglények a Föld történelmében minő szerepet töltöttek be. A multról rendszerint csak olyan állatoknak a segítségével tudunk valamit, amelyekben kemény részek, vázak képződtek; ezek arról győznek meg bennünket, hogy kovavázas véglények, éspediglen Radioláriák, mégpedig a Spumelláriák és Nasselláriák már a Föld legrégibb rétegeiben, nevezetesen a praecambriumban éltek. Már a legrégibb formák is igen bonyolódott alkatúak voltak s már a silur-korszaktól kezdve nagy fajszámban éltek a különböző tengerekben, egyesek pedig csodálatosképpen még ma is élnek. Arról tehát szó sem lehet, hogy ezek a legősibb világban élt véglényalakok valamikép egyszerűbbek, primitívebbek lettek volna, mint ma élő rokonaik. Mindössze annyit jegyezhetünk meg, hogy az alakok az idők folyamán valami keveset mégis változtak, így már a praecambriumtól a cambriumig méreteikben feltűnően gyarapodtak. Teljesen hasonlót mondhatunk el a mészvázas Foraminiferákról; ezek is a legalsó cambriumban lépnek föl s azóta a Föld minden rétegéből ismeretesek. A krétakorszakban már akkora tömegekben jelentkeznek, hogy maradványaik hegyeket alkotnak. Így az írókréta különlegesen Textulariák, Rotaliák és Globigerinák maradványait tartalmazza. Nagy tömegeikkel találkozunk a harmadkorban is, így különösen annak első szintjén az eocén-ben, amidőn a szent László-pénz néven ismeretes s a tudományban Nummulitesnek nevezett maradványaik képződtek. Ezek is hegységeinkben sok helyütt megtalálhatók s Erdélyből különlegesen nevezetes nummulitos mészkőrétegekben maradtak fönn és általán a gyűrt hegységek során az Alpoktól a Himalájáig megtalálhatók. – A kréta alkotásában apró ostoros lényecskék, nevezetesen a Coccolithophoridák és Silicoflagelláták is részt vesznek, melyek szintén már a silurtól kezdve ismeretesek, de amelyek rétegképző munkájukat még ma is folytatják. Az általános föltevés szerint ugyanis az a vörös agyag, amely a mélytengerek fenekén ma is képződik, túlnyomórészt ezeknek a mészképző ostorosoknak a maradványaival van telítve, amelyeknek állandó alászitáló tömege Lohmann számítása szerint minden 250 évben 1 mm-re vastagítja a tenger iszaprétegét.
A kutatások történelme TARTALOM A véglények lelki világa


 Brehm: Az állatok világa / A véglények lelki világa
http://mek.oszk.hu/03400/03408/html/3109.html[2020. 10. 21. 17:33:06]
A magyarhoni kutatás története TARTALOM A véglények jelentősége
A véglények lelki világa
Mielőtt a véglények általános áttekintésével szakítanánk és ennek a rendkívül változatos világnak részleteibe merülnénk, vessünk föl még egy veszedelmes kérdést, nevezetesen azt, hogy mit derített ki a tudomány ezeknek a piciny lényeknek lelkivilágáról.
Könnyen megérthetjük, hogy a búvárok bizonyos időn keresztül nem kételkedtek ezeknek a piciny állatoknak lelkiéletében, sőt némelyek úgy vélekedtek, hogy az emberi léleknek bizonyos vonásait is megtalálhatjuk bennük. Hozzájárulhatott az ilyenszerű meggyőződéshez az a jogos és gyakori elragadtatás, amely a búvárt ezeknek a mikroszkópikus élőlényeknek a tanulmánya közben meglepi. Így példának okáért Kühne W. 1859-ben a Vorticella-harangról úgy nyilatkozik, hogy az az állat feje, amelytől az akarat kizárólagosan kiindul, mivel a harangállatocska nyele a harang leválása után többé már nem tud összerándulni. Ha meg is engedhető, hogy ebben az esetben, mondjuk hasonlatként, a véglény akaratáról beszéljünk, az azonban mégis kétséges, hogy a Vorticella mindannyiszor, valahányszor valami útjába kerül, hirtelen összehúzódásával arról tanuskodnék, hogy ő „kényelmetlenül” érzi magát. A véglények, illetőleg ázalékállatkák lelkiképességeit Engelmann, a néhány évvel ezelőtt elhalt fiziológus próbálgatta több alkalommal bizonyítni. Ő megfigyelte a Vorticella-egyedek leválását és azt, hogy az ilyenek a telepben ülőhelyzetben visszamaradt társaikat hogyan keresték és hogyan találták meg és miként párosodtak velük. „Egyik szabadon úszó rajzó, írja Engelmann, keresztezte a csöppben szabadon száguldó másik nagy Vorticella útját amely a nyelét a szokott módon éppen elhagyta vala. A keresztezés pillanatában a rajzó bimbó hirtelen irányt változtatott s a nagyobb Vorticellát igen gyorsan követte. Valóságos vadászat, üzekedés fejlődött ki, amely mintegy 5 másodpercig tartott. A rajzó bimbó ezalatt az idő alatt csak mintegy 1/15 mm-re maradt a nagyobb Vorticella mögött, azonban nem érte utól, hanem elveszítette, midőn utóbbi hirtelen fordulattal régi pályájából oldalra kitért. Erre a rajzó bimbó útját a régi kisebb fokú gyorsasággal folytatta. Ezek a folyamatok azért jelentősek, mert finom és gyors észrevételről és éppen olyan gyors és biztos akaratmegnyilvánulásról és szabadon szabályozható motorikus beidegződésről (sit venia verbo) tanuskodnak.” Mekkora öröm fogta volna el Engelmannt, ha megérhette volna az utolsó évtizednek nagy felfedezéseit, melyek szerint a kaliforniai iskola búvárai a csillós véglények központi idegrendszerét, Gelei és Klein pedig éppen az Engelmann által említett motorikus beidegzést derítették ki. Engelmann tehát hajlandó volt a Vorticellákat fejlett lelkikészségekkel fölruházni, amennyiben érzékelést, érzületet, öntudatos akaratot és az akarat gyors kivitelére való készséget tulajdonított nekik. Könnyű volna más egyéneknél is hasonló cselekvéseket figyelni meg. „Ami Vorticellánkat illeti – jegyzi meg Schmidt Oszkár –, úgy az Engelmann által leírt üzekedést sokkal egyszerűbben magyarázhatjuk: Az elrohanó állat örvényt kelt, melynek pályájára kerülő második állatot önkénytelenül magával ragadja.” – Én, aki évek óta igen sokat figyelem meg elevenen a véglényeket, Schmidt eme magyarázatának sehogy sem tudok hitelt adni, sem értéket tulajdonítani. Én ugyanis azt tapasztaltam, hogy a vízáram a véglényt ritkán állítja be mechanisztikusan haladása irányába, hanem ellenkezőleg, mihelyt áram érinti az állatokat, azok mindjárt szembefordulnak a víz mozgásával.
A lelkiélet kérdéseinek megoldása a magasabbrendű lényeknél és még az embernél is sok nehézségbe ütközik. Megfigyeléseink általán csak a durvább jelenségekkel tudnak megbirkózni s velük szembe a finomabbakat, a jelenségeknek éppen alapmegnyilvánulásait, melyek fontosak volnának abból a szempontból, hogy vajjon lelki, vagy pediglen egyszerűen mechanisztikus életmegnyilvánulásról van szó, nem tudjuk követni. Az első pillanatra sok jelenségről határozottan az látszik, hogy benne a lelkiélet megnyilvánulását kell keresnünk. Ha azonban alaposabban megvizsgáljuk a kérdést és annak minden részletével szemben éles kritikát gyakorlunk, akkor a legtöbbször kiderül, hogy a jelenségekkel szemben csak azok pontos leírásáig tudunk biztosan eljutni, ami pedig azontúl következnék s amit éppen lelkinek illene nevezni, az rendszerint tárgyi támaszték nélkül a levegőben lóg. Némelyek felfogása szerint nagy bajt okoznak alsóbbrendű lényekre vonatkozó lelki kérdéseknek megbeszélésénél azok a kifejezések, amelyek az emberi lélektanból vannak kölcsönvéve s amelyeknek, mivel a dolgok kifejezésére jobb, vagy más szavaink nincsenek, éppen csak képletes értelemben vett írásbeli, vagy kifejezésbeli jogosultságuk.
Alsóbbrendű lények s így köztük a véglények viselkedésének értelmezésében, okadati alapon való magyarázásában két szélsőség küzd egymással. Az egyik minden kritika nélkül a lelki megnyilvánulások feltételezésének híve, a


 Brehm: Az állatok világa / A véglények lelki világa
http://mek.oszk.hu/03400/03408/html/3109.html[2020. 10. 21. 17:33:06]
másik pedig a kritikázás szélsőségbe hajtásával a mechanisztikus, az ú. n. gépelvi megmagyarázásnak a híve, mivel a fizikából ismeretes jelenségek példáján minden viselkedést egyszerűen fizikainak próbál feltüntetni.
Ennek a két ellentétes felfogás, illetőleg magyarázó elv alkalmazására igen szép példát mutathatunk be az Amoeba étkezésével kapcsolatban. Az Amoeba táplálékát úgy fogja meg, hogy testéből protoplazmatikul állábacskát bocsát ki, mellyel a bekebelezendő anyagot körülfolyja. Itt már most feltételezhető az, hogy éhségét a táplálék felvétele alkalmakor bizonyos jóleső érzettel csillapítja, vagyis a táplálék az ember lelkivilágából vett kifejezéssel élve, „jól esik”. Jennings egyik kísérletileg megfigyelt amoebájáról a táplálkozással kapcsolatban a következőket írja: Egy alkalommal szétvágott egy amoebát, olyanképpen azonban, hogy az egyik darab a másikkal vékony nyúlvánnyal még összefüggött. Erre a metszett sebből kiáramló nedvtől csalogatva egy másik amoeba tört rá az egyik félre, azt részben körül is folyta, végül azonban a megsértett darab mégis elmenekült. Más alkalommal Jennings azt figyelte meg, hogy az egyik amoeba miként űzött egy guruló euglenacystát. A gömbszerűen betokozódott állat az amoeba érintésére továbbgurult. Az amoeba erre a zsákmány után kúszott. Újabb érintésre újra továbbgurult. Közben majd hosszú, vékony, majd két rövidebb állábat nyújtott az amoeba s így tartott a vadászat változatos alakváltozásokkal kapcsolatban mindaddig, amíg az egyik csillós a táplálékot az amoeba elől el nem ragadta. Midőn az ilyen megfigyelésekkel Jennings rámutatott arra, hogy az amoebának zsákmányszerzése nem történik vázlatos egyszerűséggel s közben sohse látjuk az állatnak alakját megismétlődni, joggal mondja: „Tökéletesen meg vagyok győződve, hogyha az Amoeba valamely nagy állat volna, melyet az ember mindennap szabad szemével láthatna és megfigyelhetné, az állat viselkedése feltétlenül arra késztetne minket, hogy annak jókedvéről és fájdalmáról, éhségéről és kívánságairól s ezekhez hasonló megnyilvánulásairól beszéljünk, ugyanazon okokból kifolyólag, melyek alapján mindezeket a jelenségeket a kutyán is feltételezzük.” Mindamellett maga Jennings sem tételezi fel, hogy ezek a tapasztalatok valódi lelki funkciók feltevésére bizonyságul szolgálnának. „Ezek a tapasztalatok és feltevések – írja Jennings – még nem bizonyítják az alsóbbrendű lények öntudatának létét.”
A tisztán fizikai alapon álló, gépelvi alapon gondolkodó búvár pedig a következő hasonlatossággal magyarázza az Amoeba viselkedését a táplálékszerzés közben: helyezzünk el valamely higanycsöppet erősen hígított kénsavban és tegyünk a csepp mellé piciny káliumbikromikum-kristályt. A higanycsepp csakhamar kidudorodik a kristály irányában, azt megérintvén ráfolyik és végül teljesen körülzárja: az ember szeretné mondani, „étvággyal elnyeli zsákmányát”. A higanynak nem mindig símán sikerül már az első alkalomkor elnyelni a kálibikromikum-kristályt, hanem igen gyakran többször „megkísérli”, azután újra és újra „rátámad”, „megfeszített munkával” sikerült a kristályt bekebelezni. Aki ezt a játékot végignézi, azt a folyamatok megragadják, mintha a való élet létért való küzdelmének valamely izgalmas jelenete játszódnék le; közben azonban mégis az a meggyőződés válik urrá az illetőben, hogy az a folyamat tisztán fizikailag, tisztán fiziokémiai alapon, tehát mechanisztikusan, minden lelki megnyilvánulás közbejátszása nélkül megy végbe. A folyamat megfigyelésénél még azt a részletjelenséget is észreveszi az ember, hogy az elhelyezett kristálytól a környékben színes sóoldat terjeszkedik szét és a higany csak akkor kezd mozogni, ha a sóoldat azt is körülvette s így világosan meg van győződve az ember, hogy a higany mozgásának az oka a sóoldatban és a mozgás iránya a koncentrációnak a higanytól a kristály felé bekövetkező folytonos változásában keresendő. A felületi feszültség megváltozásának törvénye kétségtelenné teszik előttünk, hogy a higanycsöppnek azon a helyen, ahol azzal először a sóoldat érintkezik, elő kell dudorodnia, mert az egyoldalú oldalhatás az érintkezési ponton, vagy folton megváltoztatja, kisebbé teszi a felületi feszültséget.
A mechanisztikusan gondolkozók az Amoeba étkezését is egészen hasonlóan képzelik el. Azt mondják, hogy a táplálékból oldott anyagok áramlanak a környezetbe s az Amoebára úgy hatnak, hogy annak protoplazmája hozzá közeledik s azt körülfolyja. Sem léleknek, sem pediglen válogatóképességnek a feltételezésére, mely szerint az Amoeba az egyik anyagot „szívesen eszi”, a másikkal pedig „nem törődik”, nincs szüksége: az ugyanis egészen természetes, hogy a testek nem egyformán hatnak az Amoebára, hanem egyesekből és különösen a vízben magában képződő ásványokból oldódó anyagok nem terjednek a környezetbe, a mások azonban oldódnak ugyan, ellenben az Amoeba-test felületi feszültségét nem képesek megváltoztatni s így kevés lévén az az anyag, mely az Amoeba testének felületi feszültségére változtató hatást gyakorolna, csak ezeket veszi fel s csak ezek azok, amelyeket táplálékul használ.
Ezek a fizikai és kémiai folyamatok valóban alkalmasak arra, hogy az életjelenségekben is elkerülhetetlenül ott lévő fizikai és kémiai részt megmagyarázzák s így ez esetben példának okáért a mi kérdésünknek egyik oldalát, a protoplazma-nyujtványok képződésének mikéntjét megmagyarázzák. Ellenben a miértre, vagyis a kérdésnek éppen a lelki oldalára rendszerint ezek sem adnak felvilágosítást. Az ugyanis világos előttünk, hogyha hat oldataival


 Brehm: Az állatok világa / A véglények lelki világa
http://mek.oszk.hu/03400/03408/html/3109.html[2020. 10. 21. 17:33:06]
valamely test az amoebára, azt hogyan veszi fel, ellenben nem érteti meg velünk azt, hogy a jóllakott amoeba miért nem veszi fel már ugyanazt az anyagot, amely akkor is épúgy hat oldataival a testére. Azt is megérteti velünk, hogy a nyujtvány hogyan türemkedik ki a táplálék irányában, ellenben nem érteti meg azt, hogy maga az egész állat is miért megy ezen nyujtványának irányában, vagy pediglen ellenkező esetben, ha valamely nyujtvány a káros behatás helyén nem folydogáló, hanem ellenkezőleg megmerevedő, kocsonyás állapotba kerül, akkor viszont az egész állat miért húzódik el ettől a károsan ható ponttól. Nem magyarázzák meg ezek a fizikai jelenségek az állatoknak a táplálkozás terén a szoktathatóságát, nevezetesen azt, hogy ma a rendesen felvett táplálékával együtt található tápanyagot nem veszi fel, holnap viszont, ha megfosztjuk a rendes tápláléktól, akkor a szokatlanra is ráfanyalodik. Vagyis mechanisztikus alapon az ú. n. tanulékonyságát az állatoknak sehogy sem tudjuk megérteni.
Nekem éppen erre a táplálkozással kapcsolatos tanulékonyságra rendkívül tanulságos megfigyeléseim vannak a kék tölcsérállatka, a Stentor coeruleusra vonatkozóan. Egy alkalommal artézivíztől táplált tavirózsás tóban a víz színére fekvő tavirózsalevelek alján gazdagabb stentor-faunára akadtam. A laboratóriumban a tó vizével hazahozott állatokon meglepődve tapasztaltam, hogy azoknak a vízben nem sok ennivalójuk van, hanem nyelükön görbülten visszafordulva, örvényszervükkel folytonosan a levél alját söpörték és a levélen megtelepedett kovamoszatokat legelték. Ez a szokatlan legelő életmód teljesen eltér a stentorok rendes, örvénytkeltő mozgásukkal kapcsolatos táplálkozásuktól. Kérdéssé vált előttem, hogy vajjon ezeket a legelő lényeket az örvénylő ragadozó életmódra vissza lehet-e téríteni. Az erre a célra elkülönített állatokat azon régi tapasztalatom alapján, hogy a stentorok a paramaeciumokat is lenyelik, egyelőre tisztán paramaeciumokkal próbáltam etetni. Stentoraim azonban a paramaecium-koszt mellett feltűnően lesoványodtak, nagyon sok közülök tönkrement, mert egyetlen paramaeciumot sem fogtak ki a vízből. Erre megpróbáltam kisebb és könnyebben elnyelhető állatokkal, nevezetesen Chilimonas-tenyészettel táplálni őket. Ez a kísérlet már sikerült. Stentoraim nagyszámban fogták a chilomonasokat s jól éltek rajta. Kétnapos Flagellatum-koszt után megfosztottam állataimat ettől a tápláléktól s megint Paramaecium-kosztra kényszerítettem. Most már stentoraim egyrészével ez is ment s nekem éppen ez volt a fontos, hogy nem mindenikkel ment, hogy egyesek közben étlenül lesoványodtak és megint pusztulásnak indultak. Ha ugyanis ez a táplálékváltozás minden stentorral egyformán és egyenlő mértékben sikerült volna, akkor még talán el lehetne mondani, hogy ez esetben is csak mechanisztikus jelenség a táplálékfelvétel, mivel azonban csak egyeseket sikerült a közvetítő flagellátum-lecke alapján paramaecium-kosztra szoktatni, nyilvánvaló az állatok tanulékonysága és nyilvánvaló, hogy bizonyos minimális lelki funkciókat feltételezhetünk a véglényekben is.
Ennek az általam példázott tanulékonyságnak éppen a táplálékmegkülönböztetés terén közismert és világos példája, a paramaeciumnak laboratóriumokban annyiszor megismételt és bárkitől újra megismételhető esete. A paramaeciumot ugyanis annak bemutatására, hogy a tápvacoulumok hogyan keringnek a protoplazmában, rendszerint finomra dörzsölt kárminszemcskékkel szokták etetni. A piros kárminnal telt hólyagocskák nagyszerűen áttetszenek az állaton s így a táplálkozás folyamata kitünően szemléltethető. Az állatok azonban a kárminból semminémű tápanyagot nem tudnak kivonni s arra, hogy a kárminszemecskék tehát nekik nem nyujtanak táplálékot, csakhamar „rájönnek” s közben „megtanulják” a tenyészvízben lévő kárminszemeket megkülönböztetni az igazi tápláléktól, úgyhogy a kármintól zsúfolt vízben a szájkörnyéki csillók félretolnak minden kárminszemcsét, ellenben a tápláló baktériumot „betessékeli” a szájgödri tölcsérbe. Hogy ezt a bonyolult folyamatot, mely ott kezdődik, hogy az állat a felvett kárminszemecskékről „megállapítja”, hogy abban nincs táplálék s azután a csillók súlyuk alapján megkülönböztetik a kármintesteket a baktériumtestektől, mechanikai alapon hogyan lehessen megmagyarázni, azt ma még sehogysem tudjuk elképzelni.
A helyzet ezek szerint tehát az, hogy az élettudósok egyik csoportja, akik szeretik magukat kritikus-biológusok jelszavával díszíteni, a lelkiélet minden nyomát tagadják a véglényekben, a másik csoport pediglen a lehetetlenséggel tartja határosnak azt, hogy a véglények csak gépeknek tekintessenek, amelyeknek életműködései fizikai és kémiai alapon maradék nélkül megmagyarázhatók volnának; az utóbbiak csoportja az élőkre is illő fizikai és kémiai tüneményeket csak az élet kísérőinek, nem pediglen lényegének tekintik. Egyet természetesen mindenkinek el kell ismerni, nevezetesen azt, hogy az aemoebának és általán a véglényeknek igen egyszerű, elemi lelkikészségeik vannak, amelyet talán mi, túlnyomórészt az emberre vonatkozó tapasztalataink alapján állva, nagyon nehezen tudunk helyesen értékelni és leírni. Különösen nehéz kérdés az, hogy cselekvéseknek egyenes indítóokaiul lelki megnyilvánulásokat vegyünk-e figyelembe, amikor még a magasabbrendű lények s így az ember esetében is fontolóra kell vennünk azt a lehetőséget, hogy a lelkiélet megnyilvánulásai az élettani megnyilvánulásoknak nem okai, hanem annak tisztán csak kísérői és így vele csupán párhuzamosan jelentkező


 Brehm: Az állatok világa / A véglények lelki világa
http://mek.oszk.hu/03400/03408/html/3109.html[2020. 10. 21. 17:33:06]
megnyilvánulások.
Ha mi ettől a vitától eltekintünk s kérdezzük azt, hogy egyfelől miben keresendők a lelkiélet részletmegnyilvánulásai, másfelől pediglen azt nézzük, hogy mindebből a véglényben mi valósul meg, akkor mi egészen reális alapon a lelkiélet szó helyett a viselkedésről, mint amannak tükréről beszélhetünk. Azt kérdezzük tehát egyfelől, hogy miben áll a lelkiélet, másfelől pedig azt, hogy hogyan viselkedik a véglény. Egy-egy lelkifolyamat közönségesen rendszerint azzal kezdődik, hogy az ember érzékszervei útján az őt környező világ folyamataiban valami változást vesz észre; érzékszerveivel érzékel. A változást ingernek s ennek hatása alatt az érzékszervben bekövetkező változást pedig ingerületnek nevezzük. Az ingerület a szervezetben tovaterjed, a vezetést mindig erre a célra kikülönödött pályák, illetőleg annak összessége, az idegrendszer végzi, s így az érzékszervben keletkezett ingerület vagy érzéklet az idegközpontba jut és ott tudatossá válik; az élőlény tehát akkor, mikor érzékel, tud is arról, hogy a külvilág rá hogyan hatott s ezt a tudatossá válott ingerületet nevezzük érzetnek, s vele kapcsolatosan érzékelő szervről beszélünk. Az érzetet azonnal követi az élőlénynek a változás hatása alatt beálló célszerű cselekvése, amit visszahatásnak, reakciónak nevezünk. Ezt csakis úgy tudjuk elképzelni, hogy az ingerület az érzet központjából, az idegközpontból a végrehajtószervhez is átterjed, illetőleg az idegrendszer útján oda is elvezettetik. Ilyen végrehajtószervek főként az izmok, illetőleg véglényekben főként a csillók s mindenütt az állatországban a mirigyek.
Ezek szerint különös nyomatékkal kell hangsúlyoznunk, hogy egy-egy lelkifolyamatnak kezdete az érzéklet, közepe az elhatározás és a vége a reakció. Gyors reakciók esetén kimarad a tudatos elhatározás helyette az idegközpontban egy rövid ú. n. reflex-áttétel következik be. Mivel ma még a magasabb rendűeket illetőleg is titok előttünk az, hogy az érzékszerv az ingerhatásra hogyan jő ingerületbe, ez hogyan terjed tovább valamely idegközpontba, ott minő változás megy végbe, midőn az ingerületből érzet keletkezik s ez az érzet ú. n. akarat képében hogy születik meg és megint hogyan jut a végrehajtószervhez s mindössze csak maguknak az érzékszerveknek létéről és alkatáról, az ingervezető pályák létéről és alkatáról s főként pedig a végrehajtószervnek munkájáról és teljesítményéről, mint a megnyilvánuló reakcióról van tiszta és világos tudásunk: az a kérdés, hogy a véglényben vannak-e érzékszervek, vannak-e ingervezető pályák, vannak-e végrehajtószervek és hogy ezek alapján a véglénynek minő reakciós cselekedeteit ismerjük, hogy azok azonosak-e a magasabbrendűekben, akár az emberben nyilvánuló reakciókkal.
Az élettudomány általán a következő és rendszerint mozgásban nyilvánuló reakciókat különbözteti meg az ingerhatások alapján: A fényhatásokra bekövetkező mozgásreakciókat fototaxisnak, a hőhatásokra bekövetkezőket thermotaxisnak, a vegyihatásokra bekövetkezőket chemotaxisnak és az érintésekre bekövetkezőket pedig barotaxisnak nevezi, utóbbihoz számítván a tapintási reakciós mozgást, mint thigmotaxist, a nehézségerő iránt való igazodást: geotaxist és az árammal szemben tanusított viselkedést, a rheotaxist nevezi. Ezzel kapcsolatban pediglen a véglényekről egyszerűen ki kell jelentenünk azt, hogy azok a fényre is, a hőre is, a vegyi hatásokra is, főként pediglen a különböző erőművi érintésekre szintén mindig mozgásaikkal, néha pedig váladékképzéssel reagálnak.
A második kérdésünk az, hogy vannak-e a véglényeknek érzékszerveik. E tekintetben a magasabbrendűekkel szemben csakugyan nagyon primitív állapotokkal találkozunk. Meg kell mondanunk ugyanis mindenekelőtt azt, hogy a gyökérlábúak protoplasmája minden kikülönödés nélkül érzékeny a felsorolt ingerhatásokra, és hogy ehhez hasonlóan nagyon magas szervezettségű véglényekben, mint aminő a mi közismert háziállatocskánk, az ázalékállatka is semminemű külön érzékszervvel, érzőnyújvánnyal nem találkozunk, hanem a csillóiról tudjuk egész biztosan megállapítani azt, hogy azok mind mechanikai, mind pediglen vegyi hatásokra érzékenyek. Viszont valóság ezzel szemben az, hogy a csillós véglények túlnyomó részében merev sörték képében érzőnyújtványok képződnek. Ezek az érzőnyújtványok elhelyezkedésük és hosszuk szerint kétféle ingerhatásra, nevezetesen a hosszabbak és az állatok valahol kiemelkedéseken, ormókon ülők az érintésre, esetleg a víz áramlására érzékenyek, a mélyületekben, illetőleg a csillók között alant fekvők pedig vegyihatásokat fognak fel. Rendkívül nevezetes jelenség továbbá az, hogy a véglényeket egyébként általánosan jellemző fényérzékenység mellett azokban a véglényekben, melyekre nézve a fény iránt való igazodás rendkívül fontos, – és ilyenek különösen a zöld Flagelláták – fényérzékeny foltokkal kapcsolatban valóságos szemek képződnek. A legegyszerűbb alakja az ilyen látószervnek a vörösbarna, vagy fekete szemfolt. Ez az ostorosokban a mellső testvégen elhelyezkedő szemfolt vagy stigma rendszerint az ostor tövében található s így azzal valószínűleg szoros kapcsolatban van. Az Euglenákról azt tapasztalták, hogy az ostoruk tövén sajátságos módon vastagulattal van ellátva. A csomót a festék egyik oldalán ernyőszerűleg övezi. Ennek következtében a mozgás szervét, illetőleg annak tövét nem érheti a fény


 Brehm: Az állatok világa / A véglények lelki világa
http://mek.oszk.hu/03400/03408/html/3109.html[2020. 10. 21. 17:33:06]
minden oldalról s így a megszabott irányból beeső sugarak egyenesen a mozgás irányítására szolgálnának.
A Dinoflagelláták egyik családjában a Pouchetidákban valóságos ecellumok fejlődnek. Itt ugyanis a sötétbarna vagy sötétvörös szemfesték tömeggel fénytörő lencseszerű vagy gömbölyded fénytörő test van kapcsolatban. A festék alakját változtatni tudja s vagy kiterjeszkedik a lencse fölületére, vagy pedig annak belső oldalán csaknem egy pontra húzódik össze. Nyilvánvaló dolog, hogy a festék a fény irányának szabályozását szolgálja és nem közvetlenül maga a fényérzékeny elem. Erre a célra a lencse szomszédságában valószínűleg valamiféle protoplazma-elem differenciálódott. Ennek a festékes szemfoltnak fényérzékenységét Euglenákon igazolták. Engelmann ugyanis megfigyelte, hogy az Euglena mihelyt a megvilágított tér szélére érkezik, hirtelen azonnal visszafordul, ha azonban valamely Euglenára úgy vetítenek fényt, hogy az a mellső festékes testvéget nem érinti, akkor az a fényhatásokkal szemben teljesen érzéketlen marad. Mivel ezek szerint az Euglena fényérzékenységének székhelye a mellső testvég, mi sem akadályozhat meg minket annak föltevésében, hogy maga a festékfoltos képlet a fény iránt érzékeny terület.
A fény érzékelésének ilyenképen helyhez kötött volta alapján fölvetődik a kérdés arra nézve, hogy vajjon más ingerfölvevő készség is nincs-e a véglényekben hasonlóképpen helyhez kötve. Bár alig kezdődtek meg a kísérletek ezen a téren, mégis Jennings megfigyelései alapján egészen biztosan állíthatjuk, hogy vegyi erőművi és hőingerek a száj csupasz, protoplazmás környékére hatnak a legélénkebben. Alverdes átvágott ázalékállatkákon: Paramaeciumokon a következőket derítette ki: Ha az állatot közvetlenül szája előtt vágjuk át, akkor a hátsó vég vegyi ingerekre reagál, a hő iránt azonban érzéketlen. Ha pontosan a szájat keresztezi a metszés, akkor a hátsó vég már vegyi ingereket nem érez, csupán erőművieket fog föl. Ezekből a kísérletekből világos, hogy a Paramaecium mellső testvégével különösen hő- és vegyi ingereket fog föl és hogy a vegyi ingerlékenység nagyobb szakaszra terjed, mint a hőingerlékenység. Ha az állatnak optimális vegyi vagy optimális hőhatásokkal szemben tanusított viselkedését vizsgáljuk meg, azt tapasztaljuk, hogy a rendszerint egyenes vonalban előre úszó állatok táplálékrögök vagy pediglen kedvező meleg pontok körül rendkívül gyorsan összegyülemlenek. Így tehát világosan a dolgok természetében rejlik az, hogy a mozgás szerint mellső testvégen helyezkedjék el az ide vonatkozó érzékelési terület.
A lelki életfolyamatok kezdetével nevezetesen az ingerfelvételekkel s azok végével, a reactiókkal megismerkedvén, az a kérdés, hogy ezen kezdet és vég között szükségszerű kapcsolatnak, nevezetesen az idegrendszerek elemei kiképződnek-e a véglényekben? Fönnebb már említettem, hogy a véglények kétféle idegrendszerrel is el vannak látva. Az egyik az amerikaiak által elnevezett intraplazmatikus rendszer, melynek központja garatfekvésű, a másik pedig az általam és Klein Brunó által kiderített subpellikuláris, bőrkealji hálózatrendszer. Az előbbi a különböző testrészek között való távolbakapcsolást, az utóbbi pedig a mozgás és védőszervek (trichocysták) közötti közeli coordinált kapcsolást teszi lehetővé. Ha a véglénynek csak örökös mozgását tekintjük, akkor azt különösen a subpellikuláris ideghálózat segítségével megejthető rövid reflexkapcsolat alapján teljesen tudattalannak minősíthetjük. Ha azonban tekintjük ennek a mechanizált helyváltoztató készüléknek és szerepének tetszés szerint való változtathatóságát, az ingerhatásokra bekövetkezett célszerű mozgását, a kedvező pontoknak megközelítését, a kedvezőtlenek előtt való meghőkölést, azokat a célszerű mozgásokat, melyet az ivaros szaporodás alkalmával a párok végeznek, lehetetlenség a tudatosságnak, a lelkiélet eme magasabbfokú megnyilvánulásának a lehetőségét tagadni a véglényekben.
Meg kell végezetül jegyeznem, hogy a véglények világában nemcsak mozgás, hanem ú. n. mirígyes reakciók is ismeretesek. Ilyen mirígyreakciónak kell tekintenünk általánosságban a különböző cystaképzést s végezetül az emésztőnedvek termelését, amelyek a szájüregbe került táplálék ingerhatására váltódnak ki. Fontosnak tartom azonban annak megemlítését is, hogy egyes véglényekben helyi ingerek hatására helyi mirígyképződés váltódik ki. Így ha a Strombilidium hátulsó testvégével valamely tárgyat érint, vagy pediglen ha az Urocentrum turbo csillós farknyújtványával érinti meg a tárgyakat, akkor az illető helyeken azonnal szívós nyálka termelődik, mely hosszú fonállá húzódván ki, arra való, hogy az állatot pillanatnyilag megrögzítse és annak ingamozgását tegye lehetővé. Mivel az úszó kürtállatocskák (Stentorok) maguk körül kocsonyás védőburkot nem termelnek, hanem ez csak azután képződik, ha valahová megtelepedtek, világos dolog, hogy a mirígyváladék itt is a testvégen felvett érintési ingerre képződik.
Midőn az elmondottakból világos az, hogy a véglényekben a lelkiélet minden feltételének lehetőségei eleve adva vannak, ebből meg is győződtünk egyúttal arról, hogy ma már megérett a tudomány is arra, hogy a véglények


 Brehm: Az állatok világa / A véglények lelki világa
http://mek.oszk.hu/03400/03408/html/3109.html[2020. 10. 21. 17:33:06]
lelkivilágával komolyan foglalkozzék.
Végezetül Jenningsnek a kürtállatocskák, és pediglen annak egyik faján, a Stentor roeselin ejtett megfigyelését ismertetem. Ennek az állatnak életnyilvánulásaival magam is többször foglalkoztam. A Stentor coeruleus tanulékonyságára vonatkozólag fönnebb közöltem tapasztalataimból részleteket. Ezt észszerű viselkedéseinek bemutatására a következővel egészíteném ki. A stentorok, mint általán az ülő életmódot folytató lények igen gyakran telepszenek sokadmagukkal egyazon helyre. Ilyenkor megtörténik az, hogy amint ide-oda ingadoznak, imbolyognak, egyik áthajlik a másik vadászterületére. Hogy ilyenkor valamely stentor a hozzá közelhajló társát távoltarthassa a maga területéről, rendszerint úgy jár el, hogy örvényszervének egyik szárnyszerű lemezkéjét rendes munkájától mentesíti s mint valami védőkart mereven oldalra kicsapja, azt nekiszegezi versenytársának s annak segítségével, mint valami elhárítókarral, magától mindig illő távolban tartja a szomszédot. Mihelyt a szomszéd eltávolodik az ő vadászterületéről, a sorból kiállított csapkodószárny azonnal a többi közé csukódik vissza s ez is folytatja rendes, harmonizált csapkodó mozgását. Jennings a Stentor roeseliről a következőket mondja el: Ha a helyükön nyugton ülő és a táplálékgyüjtés végett az örvénylést rendesen folytató állatokra finom kárminszemecskéket hullatunk, akkor az első pillanatban a kürtállatocskák erről az új eseményről nem szereznek tudomást. Ha kárminszemecskék tovább hullanak, az állatok első reakciója abban mutatkozik, hogy azok korábbi nyugalmi helyzetükből hirtelen erre vagy arra félrehajolnak. Ha tovább hull a kármineső, akkor második reakcióként hirtelen megfordul az örvényszerv csapkodása, mintha az állat egyet tüsszentene. Ezután ugyanezt a játékot többször megismétli, amelynek rendeltetése az, hogy az homlokkorongot az állat a ráhulló idegen anyagoktól megtakarítsa. S midőn ez se segít, hanem a kármin tovább szemetel az állatra, akkor következik harmadik reakcióként a többszörös hirtelen összehúzódás. Negyedik mozdulataként később ugyanilyen reakció görcsös, hosszantartó összehúzódásokkal ismétlődik meg s midőn ez sem segít, az állat kibújik nyálkacsövéből s otthagyja azt a helyet, amely számára a kármineső miatt neki a nyugodalmas vadászatot lehetetlenné tette. Ebben a példában világosan állat előttünk a kürtállatocska fokozódó ingerlékenysége ugyanazon és folytonosan megismétlődő ingerhatásokkal szemben, miközben kellemetlenné vált helyzetében mind több és több tapasztalatot gyüjt, mind jobban és jobban megerősödik abban, hogy az illető helyen nem lehet vadászni s végezetül az az elhatározás születik meg benne, hogy az őt folyton zavaró környezetét elhagyja. Itt a lelkiéletnek még árnyalatában is olyan megnyilvánulásával van dolgunk, mely bármely magasabbrendű lényben akár az emberben is hasonló reakciókat váltana ki, tegyük fel ha vadászlesen ér az eső valamely vadászt hasonló körülmények között. Ha egy kissé ezekkel a jelenségekkel bővebben foglalkoztunk, annak oka és célja az volt, hogy egyrészt a lelkiélet legdurvább alapvonásaival és szervi feltételeivel megismerkedjék az olvasó, másrészt pedig az, hogy maga is indítékot nyerjen a megfigyelésekre, mert hiszen ezen a téren sokkal inkább, mint bárhol, csakis a végeszakadatlan tapasztalatok sorozata és láncolata vezethet a helyes megoldáshoz.
A magyarhoni kutatás története TARTALOM A véglények jelentősége


 Brehm: Az állatok világa / A véglények jelentősége
http://mek.oszk.hu/03400/03408/html/3110.html[2020. 10. 21. 17:33:18]
A véglények lelki világa TARTALOM A Véglények rendszerezése
A véglények jelentősége
Az utolsó kérdés, mivel minekünk a véglények összességével kapcsolatban foglalkoznunk kell, ennek az állatcsoportnak jelentősége a természet háztartásában és abban is különlegesen az emberre való fontosságuk kérdése.
A véglények hasznossága. A természet háztartásában s különösen pedig a vizek világában a hasznosítható szerves állomány a szervetlenből, illetőleg a bomladékállapotú szerves testekből lassan jön létre, lépcsőfokonként halad felfelé. Mint a szerves építkezésnek legalsóbbfokú lépcsői elsősorban a különféle baktérium- és gombaszervezetek jöhetnek tekintetbe. Ezek különlegesen a szerves bomladékokat tudják hasznosítani. De épolyan fontosak, vagy talán még jelentősebbek, mint első építők a piciny ostorosok, flagelláták is. Ezeknek igen túlnyomó része a zöld növényi festőanyaggal, a chlorophyllummal van felszerelve, amely őket arra a nagyjelentőségű cselekedetre képesíti, hogy a vizek szervetlen oldataiból a napfény segítségével szerves anyagokat, keményítőt, cukrot, olajakat, fehérjéket termelnek. A baktériumok tehát mint az élővilág ószeresei, megmentik a nélkülük veszendőbe menő szerves mennyiséget, a zöld flagelláták pedig, a vizek moszatvilágával együttesen valódi termelői, gyarapítói a természet szerves kincskamrájának, ugyanezt cselekszik bizonyos autotrophicus (szervetlen anyagokból élő) baktériumok is. Mind a baktériumok, mind pedig a flagelláták testük picinységénél fogva nem szolgálhatnak az emberre nézve hasznos állatvilágnak, így elsősorban a halaknak, másodsorban pedig a vízimadaraknak táplálékául. Legföljebb kicsiny halak szempontjából a peridineákat tekinthetjük kivételnek, melyből némelyek szerint egy szardiniában 20 milliót is találunk; a hal kopoltyúi között szűri meg a tenger vizét. Közbejő alsóbbrendű állati lényeknek egy vagy két lépcsőfoka. Férgeknek és kisebb rákfajtáknak nagy serege élődik mi baktériumainkon és ostoros lényeikben. Ezek már elég nagyok, hogy azokat megegyék a halak s a vízből kikapkodják a vizimadarak. Sokszor bámultam az Alföld tavasszal keletkező vadvizein, sekélyvizű szikesein tartózkodó récecsapatot. Sokszor vetettem fel magam előtt azt a kérdést, vajjon mit kereshetnek ezek a nagytestű állatok a néha alig csak két hónapig tartó vizeken. Eleinte azt hittem, hogy az elborított vízterületen a szárazföldet kedvelő giliszták és pondrók bújnak elő a vízből s menedéket keresve szolgálnak táplálékul a mi rucáinknak. Így azonban kevés állat kerülne elő s azok is már az első napokban mind kihalásztattak volna. S csak később, amikor kutatásaim alapján magam is betekinthettem a vizeik élővilágába és saját vizsgálataimmal meggyőződtem arról, hogy a tavaszi első hóolvadás a zöld flagelláták ezreit és millióit kelti életre, hogy ezeken a velük együtt kibúvó különféle rákok álcái mily rövid idő alatt nagyra nőnek, hogy a két-három hónapos szikes vadvízben a Branchipus feroxnak, ennek a leveleslábú ráknak 6–7 cm-es példái igen nagyszámban és a különféle Chirocephalusoknak egy-két cm példái leírhatatlan tömegben fejlődnek, értettem meg azt, hogy a tőkés récéink és a tavasszal átvonuló cankóknak és pólingoknak nagy csapati, miért keresik oly nagy szeretettel, s végezetül pediglen az ember, mint vadász, miért jár a maga élvezetét és hasznát keresve olyan nagy kedvvel ki ezekre a vadvizekre.
A véglényeknek a tápláléknyújtáson kívül még három ponton van a természet háztartásában igen nagy jelentőségük. Először is a szennyvizek tisztításában, mely azzal kezdődik, hogy a szerves bomladékokon gazdag baktériumvilág fejlődik, melyen magasabbrendű csillós véglények élődnek. De különösen fontosak a véglények a termőtalaj termőképességének fokozásában is; az erdei és a mezei termőtalajban újabban az állati és növényi véglények, baktériumok gazdag világát, az ú. n. edaphont mutatták ki, mely elkerülhetetlen föltétele annak, hogy a fák jól fejlődjenek és hogy a gazda kaszálója, szántója jól teremjen. Nem kisebb harmadsorban a kőzetképzésben is a jelentőségük; édes és tengervízben egyaránt nagy a szerepük a kova és a mész kiválásában.
A véglények mint betegségokozók. A véglények azonban nemcsak hasznukkal hívják fel joggal az ember figyelmét, hanem igen jelentősek az ember háztartásában, mint élősködők és mint betegségokozók is. A véglények különlegesen azért alkalmasak ezekre a veszedelmes szerepekre, mert az élősködésre is és a betegségszerzésre is piciny testméretre van szükség. Ne lepődjék meg az olvasó azon a kijelentésünkön, hogy a véglények világában körülbelül ugyanannyi faj él, ideszámítván a betegségokozókat is, élősködő életmódot, mint amennyi a szabadonélők tömege. Egyik állatosztályba, az ú. n. spórások (Sporozoa) világába csupa élősködő és csupa betegségokozó lény tartozik. A mi éghajlatunk alatt legközönségesebb idetartozó lény a váltóláznak, vagy maláriának okozója. Másodsorban az ostorosoknak, vagy flagellátáknak osztálya nevezetes arról, hogy azokból


 Brehm: Az állatok világa / A véglények jelentősége
http://mek.oszk.hu/03400/03408/html/3110.html[2020. 10. 21. 17:33:18]
rendkívül veszedelmes betegségokozók válnak ki, melyek különösen a melegégövek népei és gazdasági állatai között pusztítanak leírhatatlan mód. Az álomkórt is példának okáért egyik ilyen ostoros véglény okozza. A gyökérlábúak (Rhizopoda) világából is meglehetősen nagy számmal kerülnek ki betegségokozók. Így a különféle Entamoebák egyrészt a vérhasnak, másrészt a fogak szúvasodásának lehetnek elsődleges okozói, vagy pediglen a szájüreg rákos daganatának szerzői.
A véglények lelki világa TARTALOM A Véglények rendszerezése


 Brehm: Az állatok világa / A Véglények rendszerezése
http://mek.oszk.hu/03400/03408/html/3111.html[2020. 10. 21. 17:33:30]
A véglények jelentősége TARTALOM ELSŐ ALTÖRZS: Plasmánmozgók (Plasmodroma)
A Véglények rendszerezése
A német szövegnek itt-ott figyelemre méltatásával írta: Dr. Gelei József.
Köszönettel tartozom dr. Scherffel Aladár igen tisztelt barátomnak, hogy ennek a fejezetnek átdolgozásában segítségemre volt és dr. Kol Erzsébetnek, hogy a színes hó kérdését megírta.
A véglényeknek két nagy altörzsét különböztetjük meg, ú. m. a plazmánmozgók (Plasmodroma) és a csillóthordók (Ciliophora) csoportját. A plazmánmozgók altörzsébe soroljuk az ostorosok (Flagellata, Mastigophora), a gyökérlábúak (Rhizopoda) és a spórások (Sporozoa) osztályát. Viszont a csillóthordók között megkülönböztetjük a mindig csillásak (Empedotricha) vagy közönségesen csillósok (Ciliata) és az ifjancsillósak (Paidotricha vagy közönségesen szívókások (Suctoria) osztályát.
A véglények jelentősége TARTALOM ELSŐ ALTÖRZS: Plasmánmozgók (Plasmodroma)


 Brehm: Az állatok világa / ELSŐ ALTÖRZS: Plasmánmozgók (Plasmodroma)
http://mek.oszk.hu/03400/03408/html/3112.html[2020. 10. 21. 17:33:41]
A Véglények rendszerezése TARTALOM I. OSZTÁLY: OSTOROSAK (FLAGELLATA,
MASTIGOPHORA)
ELSŐ ALTÖRZS: Plasmánmozgók (Plasmodroma)
FEJEZETEK
I. OSZTÁLY: OSTOROSAK (FLAGELLATA, MASTIGOPHORA) II. OSZTÁLY: GYÖKÉRLÁBÚAK (RHIZOPODA) III. OSZTÁLY: SPÓRÁSOK (SPOROZOA)
A Véglények rendszerezése TARTALOM I. OSZTÁLY: OSTOROSAK (FLAGELLATA,
MASTIGOPHORA)


 Brehm: Az állatok világa / MÁSODIK ALTÖRZS: Csillóthordók vagy Ázalékállatkák (Ciliophora, Infusoria)
http://mek.oszk.hu/03400/03408/html/3147.html[2020. 10. 21. 17:33:52]
IV. alosztály: Egyszerűspórások (Haplosporidia) TARTALOM
I. OSZTÁLY: CSILLÓSAK ILL. MINDIGCSILLÓSAK (CILIATA SEU EMPEDOTRIDIA – GELEI)
MÁSODIK ALTÖRZS: Csillóthordók vagy Ázalékállatkák (Ciliophora, Infusoria)
FEJEZETEK
I. OSZTÁLY: CSILLÓSAK ILL. MINDIGCSILLÓSAK (CILIATA SEU EMPEDOTRIDIA – GELEI) II. OSZTÁLY: IFJANCSILLÓSAK VAGY SZÍVÓKÁSAK (PAIDOCILIATA GELEI, SUCTORIA, ACINETARIA)
A tudományban is bevett szokás, hogy a Ciliophora-csoport tagjait válogatás nélkül ázalékállatkáknak nevezzék, noha rajtuk közönségesen inkább a Ciliata-osztály értendő. Az eddig megismert állatokból abban különböznek a mi ázalékállatkáink, hogy a testüket többé-kevésbbé borító, rövid, állandó nyujtványkákkal, az ú. n. csillókkal, vagy ciliumokkal mozognak. A csilló (lásd a bevezetést is) az ostorosállatkákban megismert ostortól belső alkata s a testhez való viszonya szerint nem igen különbözik. A csillóban is, meg az ostorban is közbül vékony, rugalmas tengelyt, a felületén pedig burokként összehúzódásra képes protoplazmát különböztetünk meg. Mozgásához a csilló sem a tengelyt, sem a protoplazmakérget nem nélkülözheti. A mozgási energia forrása ugyan a kéreg kontrakcióiban rejlik, e kontrakciókból csapkodó mozgás azonban csakis a rugalmas tengely segítségével lehet. A csilló is, meg az ostor is a testbe egy kis bogszerű vastagulat, az ú. n. alapitestecske által van beültetve, mely egyrészt beerősíti, másrészt neveli, pótolja s mozgásában kormányozza a csillót, vagy az ostort. A tengelyszál az alapitestecskétől befelé a testbe mint csilló-, vagy ostorgyökér folytatódik tovább. A csilló csak annyiban különbözik az ostortól, hogy belőle sok van és hogy a csillók a testhez mérten jóval rövidebbek, mint az ostorok. Egy-egy nagyobb testű ázalékállatkán 20–30 ezer csillóból áll a csillóbunda, ezzel szemben pediglen az ostorok átlagos száma kettő s tízig vagy ezen túl (lásd Polymastigina) már ritkán emelkedik. Élettani szempontból talán abban különbözik az ostor a csillótól, hogy az előbbi igen bonyolódott munkára képes, az utóbbi azonban rendszerint csak egyöntetű és egyirányú csapkodást végez.
Egy-egy csilló úgy működik mint valami evező s a csillók összessége a csillóbundában olyanképpen teljesít szabályos és eredményes munkát, hogy a haránt, vagy rézsutos sorban szomszédosan állók egyszerre csapkodnak, az egymásután következő sorok azonban bizonyos késéssel végzik ugyanezt a munkát, minek következtében több, szabályos mozgáshullám száguld végig a testen. Aki a csillók munkáját idegen példán szabad szemmel szemléli vagy szemléltetni akarja, kerítsen valamely százlábú állatot, Scolopendrát vagy Julust és figyelje meg a lábak mozgásának szabályos egymásutánját. A Julusnak is minden ötödik-hatodik lábpárja van a mozgás azonos fázisába, a szomszédok pedig az előző lábpár mögött csekély késéssel hátramaradnak. A közönséges ázalékállatkákban igen változólag minden negyedik-tizenharmadik csilló egyszerre csap s így egy-egy állaton 6–13 hullám száguld végig.
Az ázalékállatkáknak a csillómozgásból származó másik közös jellemvonásuk a többé-kevésbbé merev bőrke, vagy pellicula, mely egyfelől a csillóknak mozgásukban szolgál támasztékul, másfelől pediglen a testnek szabályos alakot kölcsönöz. Némelyek testét a pellicula egyenesen megmerevíti, s ezek alakjukat csakugyan semmi hatásra nem tudják változtatni. Másoknak puhább a testfelületük s az a szomszédos tárgyakra támaszkodó csillók nyomása alatt, különösen, hogyha az állatok réseken bújnak keresztül, behorpad. Mivel a bőrke kisebb-nagyobb mértékben merev és rugalmas, rendszeres és aktív alakváltozásra csak azok az ázalékállatkák képesek, amelyek kéregplazmájukban összehúzékony izomszálacskákkal, ú. n. myonemákkal vannak felszerelve; ilyenek a Stentorok, Spirostomumok és a Vorticella-félék, de ezek is alakjukat csak addig és annyira tudják megváltoztatni, ameddig és amily mértékben izomszálaik összehúzódnak. Mihelyt a rostocskák elernyednek, a test a bőrke rugalmassága miatt szokott alakját ölti fel. Az emlősök belében élősködő Entodinium-szerűek testét kutikula borítja.
Harmadik közös jellemvonása az ázalékállatkáknak a kettős mag. Minden idetartozó lényben legalább egy nagyobb, szemcsés, a rendes alkatra emlékeztető magot: makronukleust tudunk megkülönböztetni s amellett


 Brehm: Az állatok világa / MÁSODIK ALTÖRZS: Csillóthordók vagy Ázalékállatkák (Ciliophora, Infusoria)
http://mek.oszk.hu/03400/03408/html/3147.html[2020. 10. 21. 17:33:52]
rendszerint ennek horpadásába befészkelődve egy kisebb egynemű, fénylő, kismagvat (mikronukleust). Az előbbit mint nagymagvat, vagy makronukleust, mely az élet változásaival kapcsolatosan nagyfokú változatosságot mutat az ázalékállatkák világában, dolgozómagnak is nevezzük. A kismagvat, vagy mikronukleust azonban, amely fajrólfajra meglehetősen egyforma s amelynek különleges szerepe az ivarzáskor válik nyilvánvalóvá, ivari, vagy generatív magnak nevezzük. A kismag képes arra, hogy oszlás útján a nagymagot létrehozza, fordítva azonban, ha a kismagot kísérleti úton eltávolítjuk, vagy valami oknál fogva elveszti az ázalékálatka, a nagymag nem tud új kismagot létrehozni. A makronukleusnak annyiban van némi önállósága, hogyha kísérletileg kiöljük a mikronukleust, az állat se el nem pusztul, se oszlásait nem szünteti meg.
Az ázalékállatkák szaporodása rendszerint kettéosztás útján történik, bimbózás ritkán fordul elő (lásd Spirochona gemmipara) és a spórázás is csaknem ismeretlen dolog. Az oszlás, szemben az ostorosok hosszanti oszlásával, mindig harántul megy végbe. Kivételt csak a Vorticella-félék képeznek, melyek hosszant oszlanak. Oszlás alkalmával a kismag mindig bonyolódott szálazatos oszláson esik át, a nagymag azonban gyakorta egyszerűen befűződéssel oszlik. Időnként ivarzás iktatódott közbe (l. a bevezetést), amely rendszerint egybekelés (conjugatio) és csak nagyon ritkán egybeolvadás (copulatio). A kísérleti megállapítások arra vallanak, hogy ugyanazon egyén utódai nem párosodnak egymásközt, hanem csak különböző származású egyének egyesülnek. Ez több esetben abban is megnyilvánul, hogy a párosodó felek nem egyenlő méretűek. A nyélenülő állatocskák közül a Carchesium nevezetes arról, hogy ennek telepében csak egyes egyedek válnak ivaros lényekké. A telep némely tagja erősen megnő és abból macrogameta, vagy női egyed lesz, a másik pediglen kisebb testet fejleszt s rajzóként leszakadva a nyélről, a macrogametával egyesül és azzal összeolvad.
A bevezetésben részletesen szólottunk a lüktető hólyagokról, amelyek az ázalékállatkákban mindig helyhez vannak kötve s a bőrkén át rendszerint a csillósorokban meghatározott helyen szájadzanak a felületen; a lüketőhólyagból mindig egy vagy több kiürítőcsatornácska „húgycső” vezet a szabadba. Említettük azt is, hogy a közönséges ázalékállatkában milyen bonyolódottá válik a kiválasztószerv. Részletesen megbeszéltük azt is, hogy a testen szintén megszabott helyen szájnyílás (cytostoma) és alnyílás (cytopyge) képződik. A kettő között az összeköttetést a bélcső híján a bél- vagy entoplazma peristaltikájának kérdését: e szerint a nem áramló entoplazmával ellátott állatkákban az emésztőhólyag az entoplazma contractilitása alapján haladna előre, olykép, hogy a hólyag előtt kitérne és mögötte összecsukódna a protoplazma. Ez a felfogás német részen követőkre talált.
Mint a későbbiekben látni fogjuk, a szájnyílás kialakulásának s a vele kapcsolatos felületi betüremkedéseknek és az odatartozó csillószerelvényeknek nagy jelentősége van a Csillóthordók osztályozásában. A rendszertan még a csillókból keletkező különleges képződményeket is figyelemre méltatja. Így egyetlen csillóból részeinek és mikrotechnikai viselkedésének teljes megőrzésével merev érzőserték vagy éppoly merev kormányfarok képződik, hogyha az megnyúlik és mozgóképességét elveszíti. Ha viszont megrövidül és festékekkel szemben protoplazmás burka is megváltozik, akkor meg éppen vegyi érzősörték lesznek belőle. Ha a mozgó csillók többedmagukkal állanak össze, akkor különféle összetett elemek, ú. n. synciliumok jönnek létre. Ha a synciliumok hengerded vagy gúlaszerű csoportot formálnak s összetapadván hosszú, ostorszerű járólábat, vagy kormányszervet formálnak, cirrusoknak lásd a Stylonychiát nevezzük; ha pediglen egy vagy többsoros összetapadásukkal lapos, evező-, szárny-, vagy hártyaszerű képződményeket hoznak létre, membranelláknak vagy membranuláknak, pectinelláknak hívjuk. Ilyen membranellákkal vannak az örvényszervesek (Spirotricha) ellátva, hová a sokat emlegetett kürtállatkáink (Stentorok) is tartoznak.
A Ciliophorákat, vagy ázalékállatkákat a szerint, hogy egész életükön át hordanak-e csillókat, a csillósok (Ciliata) osztályába, a szerint, hogy csak ifjú korukban vannak csillókkal ellátva, később azonban ezek helyett szívókarok fejlődnek, a szívókásak (Suctoria) osztályába osztják. Mivel itt az osztályok megnevezésében két külön szempontot vesz a rendszertan figyelembe, sokkal helyesebbnek tartom ezt a két osztályt, egyfelől a mindigcsillósok (Empedotricha) és az ifjancsillósok (Paidotricha) osztályaként megkülönböztetni.
IV. alosztály: Egyszerűspórások (Haplosporidia) TARTALOM
I. OSZTÁLY: CSILLÓSAK ILL. MINDIGCSILLÓSAK (CILIATA SEU EMPEDOTRIDIA – GELEI)


 Brehm: Az állatok világa / II. OSZTÁLY: IFJANCSILLÓSAK VAGY SZÍVÓKÁSAK (PAIDOCILIATA GELEI, SUCTORIA, ACINETARIA)
http://mek.oszk.hu/03400/03408/html/3165.html[2020. 10. 21. 17:34:03]
4. rend: Tölcsérszájúak (Chonotricha) TARTALOM BACILLUSOK
II. OSZTÁLY: IFJANCSILLÓSAK VAGY SZÍVÓKÁSAK (PAIDOCILIATA GELEI, SUCTORIA, ACINETARIA)
Ez az osztály a Ciliatákkal azon az alapon tart fenn rokonságot, hogy ifjú állapotukban az idetartozó lények éppúgy csillósok, mint a Ciliaták, amire való tekintettel én fönnen azt az ajánlatot tettem, hogy ezt a rendet az egyöntetűség kedvéért ifjancsillósoknak (Paidociliata) kellene elneveznünk. A Ciliatákkal való rokonságuk második bizonyítéka a kettős mag, vagyis a macro, és micronucleus kiképződése. Harmadik bizonyítékként pediglen legújabban Klein Bruno fiatal bécsi búvár igazolta azt, hogy a pellikulájuk ugyanolyan ezüstvonalrendszerrel van ellátva, mint aminőt ő ezüstöző eljárásával a Ciliatákban is kimutatott.
A szívókások sajátlagos bélyegei a következők: mint rendszerint helyhezkötött lényeknek, semmiféle mozgásszervük nincsen. Az alzattal, melyhez hozzá vannak nőve, rendszerint nyél kapcsolja össze. Ritkán házképződéssel is találkozunk. Szájnyílásuk hiányzik. Mindamellett veszedelmes ragadozók, táplálékukat sajátságosan képződött szívókarokkal, tentakulumokkal, haustellumokkal veszik fel. Ezek a tenctakulumok a végükön tapadóbimbókkal ellátott, belül üres csövek, melyek összehúzékony kérgük segítségével mozgásra képesek. A cső az entoplazmába messzi bevezet. Szívókarjaik segítségével megragadják az áldozatot, a szomszédos szívókarok odahajlanak s azoknak bőrét átfúrják és a szívókar csövén keresztül az áldozat nedveit, illetőleg annak finoman szemcsés állományát kiszívják. Egyesek, mint a Sphaerophryák, nem ülnek nyélen s szívókarjaik segítségével igen lassan mozognak.
A szívókások szaporodása egészen eltér a csillósokétól. Az anyaállat ugyanis ritkán oszlik ketté, hanem sokkal gyakoribb az úgynevezett rajzóképzés. Ha az oszlás egyenlő is, mint példának okáért a Podophrya és a Sphaerophyra esetében, akkor az anyaállat hátsó fele megtartja szívókáit, a mellső vele egyenlő pedig csillóruhát fejleszt, amely mozgó rajzóvá alakítja át az állatot. Én a dunántúli kádártai dolomitforrásokból származó Sphaerophrya magnán tapasztaltam azt, hogy a fedőlemez alatt hosszasan vizsgált állat szívókaros állapotát minden oszlás nélkül egyszerre csak rajzóssá változtatta át. Szívóit megrövidítette, de el nem tüntette s közben a szívókarok között szabályos sorokban csillók képződtek. Ez az eset különlegesen bizonyítja a Ciliatákkal való közvetlen rokonságot, mert itt a csillós alak oszlás nélkül, a szívókából metamorfózissal jött létre.
A szaporodás leggyakoribb módja a bimbóképződés. És pediglen itt leggyakrabban úgynevezett belső vagy endogen bimbótermeléssel van dolgunk. Ez a belső bimbóképződés sok esetben hasonlít az elevenszüléshez, mivel a bimbók az anya testében jönnek létre és mintegy onnan nyomulnak elő. Erre a belső bimbóképzésre kiváló példa a Tocophrya.
A tengerben nagyszámban találjuk a szívókásokat. Azonban az édesvíz sem szegény bennük. Itt Rákokon, Ízeltlábúakon, Véglényeken, sőt még bennük is élősködve, továbbá csigaházakon, valamint algaszálakon megtelepedve helyezkednek el. A legismertebb fajok a Podophrya fixa Ehrbg., amely algákon vagy vízi Ízeltlábú állatokon telepszik meg, néha pediglen szabadon is található. A Podophrya libera Perty inkább szabadon, mint nyélen helyezkedve él. Ennek szívókái sokkal hosszabbak, mint az előbbiéi, a test méretét háromszor, négyszer túlszárnyalják. A Spaerophrya nemzetség állandóan szabadon található. Ezt a magyar vizekben egyrészt a Tiszából, másrészt dunántúli kisebb vizekből gyüjtöttem. A Sphaerophryák között élősködőket is találunk, minő a S. pusilla Clap. et L. és a S. stentoris Maupas. Az utóbbit a mi édesvizeink Kürtállatkáiban szintén gyüjtöttem. Megkülönböztetendő ezektől a Tocophrya quadripartita Clap. et L., amely rendszerint az Epistylis plicatilis nyelén, vagy pediglen növényeken telepszik meg. Az élősködés következtében a legnagyobb átalakuláson ment keresztül a Dendrocometes paradoxus Stein, amely a bolharák, „Gammarus pulex” kopoltyúlemezkéin élősködik és félgömbszerű testre és számos, aránylag hatalmas agancsszerűleg elágazó tentaculumokra tagolódik. A hozzá hasonló s a víziászkán „Asellus aquaticus”, élősködő Stylocometes digitatus Clap. et L. számos egyszerű, ujjformájú tentaculummal van ellátva.
Hertwig Richárd, a híres müncheni állatbúvár az ábrán látható s az Északi-, valamint a Földközi-tengerben talált Ephelota gemmipara R. Herthw. nevű szívókáson igen sajátságos jelenségeket derített ki. Mindenekelőtte a szívókarokon kívül hosszú, hegyes fonalakat talált a testen. „Hogyha valamely infuzórium a fogókarok környékébe


 Brehm: Az állatok világa / II. OSZTÁLY: IFJANCSILLÓSAK VAGY SZÍVÓKÁSAK (PAIDOCILIATA GELEI, SUCTORIA, ACINETARIA)
http://mek.oszk.hu/03400/03408/html/3165.html[2020. 10. 21. 17:34:03]
került, – írja Hertwig – akkor ezek behajolnak és az áldozatot megölelik. Az érintés bénítólag és lassanként halálosan hat. A fogókarok megrövidülése folytán az áldozat a Podophrya testéhez kerül s így lehetővé válik az, hogy rövid szívókarjai az áldozatra tapadjanak. A szívókarok a végükön bimbósan feldagadnak és az állaton szívókorongokként megtapadnak. A karok megnyúló és megrövidülő mozgásukkal az eldöglött Ázalékállatkát folyton himbálják, miközben az hirtelen elkezd kisebbedni. Ezalatt a véglény és a Podophrya teste között áram keletkezik. És pedig a szívócsövek megnyúlásakor az Ázalékállatka protoplazmaállománya a csövekbe hatol, megrövidülésekor a karok tartalmukat a Podophrya testébe préselik.” Hertwig vizsgálatai szerint az Ephelota szaporodása eltér más szívókásnak a szaporodásától. Itt t. i. külső, ú. n. exogén bimbózás játszódik le. Az állat mellső végén a fogókarok s a szívócsövek között kiemelkedések keletkeznek s minden egyes nyújtványban a magnak egy-egy ága hatol be. A kiemelkedésekből bimbók, laposra nyomott kagylószerű testek képződnek s az anyatestről leválván, csillóikkal lomhán mozognak tovább. Messze azonban az anyaállattól nem távoznak, hanem megtelepszenek ugyanazokon a Tubuláriákon, amelyeken az Epheloták rendszerint tartózkodni szoktak.
Ephelota gemmipara R. H. szívókáival.
4. rend: Tölcsérszájúak (Chonotricha) TARTALOM BACILLUSOK


 Brehm: Az állatok világa / AJÁNLÁS
http://mek.oszk.hu/03400/03408/html/3177.html[2020. 10. 21. 17:34:14]
BACILLUSOK TARTALOM LEEUWENHOEK — Az első bacillusvadász
AJÁNLÁS
A mikrobiológia, helyesebben a bakterológia történetét már sokan megírták a tudós világ számára, de senki sem kísérelte meg, hogy a laikusok részére ilyen irányú könyvet írjon. Vajon kit érdekelhet az a kérdés, hogy miképpen fedezték fel a betegségek okozóit és hogyan derítették ki a fertőző bajok elleni védekezés módjait? Pedig bátran mondhatjuk, hogy akik ezeket a nagy problémákat megfejtették, az emberiség legnagyobb jótevői, akik életük kockáztatásával valóban hősies elszántsággal vállalkoztak e nagyfeladatok megfejtésére. Ezt a hatalmas munkakört tárja fel előttünk ez a könyv, amelynek írója bámulatos merészséggel vág neki e nehéz és kényes témának és azt hihetetlen ötletességgel - talán egyben nagyszerencsével is - ismerteti meg az olvasóval. Feladatát tökéletesen oldja meg, mert a könyvben lefektetett tudományos megállapítások mindenkinek könnyen érthető formába vannak öntve s játszva ismerjük meg a legbonyolultabb tudományos problémákat és ezek megfejtését is A szerző könyvét a nagyközönség számára írta: így érthető, hogy sok helyen a közönség szintjéhez száll le, az ő nyelvükön beszél, az ő gondolatköréből választja hasonlatait. Az a közvetlen, jókedvű, látszólag alant járó, de végeredményében derűs, humoros stílus, amelyet de Kruif az angol eredetiben alkalmazni jónak lát, így érthető meg.
Mikor de Kruif könyvét először olvastam, úgy voltam vele, mint a jó regénnyel, nem tudtam letenni, míg végig nem olvastam; azóta is kedvenc könyveim közé tartozik. Már akkor az volt a meggyőződésem, hogy ezt a munkát feltétlenül le kellett fordítani magyarra is, hogy minél szélesebb köröknek hozzáférhető legyen. De Kruif könyve a tudományos munkáktól, sőt még az eddig megjelent népszerűsítő tudományos könyvektől is egészen elütő, újszerű könyv, amely essaykből összeszőtt kultúrtörténeti regénynek is beillik, mert bár egészen különböző korokról és teljesen önálló egyének élete munkájáról számol be, fejezetei között megvan a kapcsolat s az egymást felváltó búvárok munkássága majdnem összefüggő cselekménnyé olvad össze. De Kruif írásmodora is teljesen egyéni: nem ismerek olyan munkát, amely ennyi frissességgel, elevenséggel volna megírva; akárcsak valamilyen elsőrangú szépirodalmi író írta volna, bármennyire elmélyed a tudományos munka megismertetésében, sehol sem lesz aprólékos, a kitűzött célt: a tudományos búvárkodás módjának megismertetését sohasem téveszti szem elől... A szakember is sokat tanulhat belőle, de a laikus is elejétől végig élvezettel olvashatja, mert élesen rávilágít a lényegre, ügyesen mellőzve a részleteket. E könyv olvasása közben nemcsak a kor elevenedik meg az olvasó előtt, amelyről a szerző ír, hanem elsősorban az a nagy egyén, akit nekünk bemutat; drámai gyorsasággal követik egymást az események, illetőleg a felfedezések.
Rendkívül érdekesek az egyes egyénekre vonatkozó éles megfigyelések és találó megjegyzések, amelyekből egész valójukat teljesen megismerjük; a szellemes szerző valósággal beleélte magát a kutató korába és szerepébe. A tudományos munkájának egy részét féltékenyen őrző Leeuwenhoek, a szertelen Spallanzani , aki a külsőségekre is sokat ad, a tudományos eredményeit fenntartás nélkül továbbadó Pasteur, a céltudatosan előrehaladó Koch Robert s a többi mind sorban megelevenedik előttünk. Kochnak, a rendszeresen dolgozó német tudós típusának és Pasteurnek, a határozott ítéletű geniális francia kutató megtestesítőjének szembeállításával végtelen ügyességgel bizonyítja a szerző a régi tételt: si duo faciunt idem, non est idem. A kutatási módban érvényesül leginkább az individualitás. Bátran adhatnók e kitűnő munkának a „Wahrheit und Dichtung” a bacíllusvadászok mozgalmas életéből címet, ahogy Goethe nagyszerű autobiografiáját megjelölte, meri a konkrét adatok, amelyeket a könyvben találunk, mindenben teljesen megfelelnek a valóságnak, csak az egyes búvárok logikus következtetéseit reprodukáló megjegyzések, talán itt ott, mondhatnók, monológok, költöttek, de tökéletesen megfelelnek a jellemzett individuumok szellemének. De Kruif könyvének minden során megérzik, hogy a mikrobiológia klasszikusainak tanulmányozásába valóban annyira belemerült, hogy mindegyik ideálját jól ismeri, minden kiválóságával együtt s ahol gyengéit feltárja, sohasem válik jellemzése durva szatírává. Egy egy odavetett találó megjegyzése talán mosolyra késztet, de érezzük, hogy a kiváló, zseniális kutatónak még e gyengéit is el kell néznünk nagy felfedezéseinek jelentősége mellett. Ebben nagy része van annak is, hogy az ötletes szerző, aki könyvének mottójául is azt választotta: Emberiek gyengéikben, Isteniek tetteikben; - e rendkívüli tehetségeket gyengéikkel, majdnem azt mondhatnám gyermekes naívságukkal mutatja be az olvasónak s ezek a nagy gyerekek azért mégis mind rokonszenvesek, mert törekvéseiknek végcélja a tiszta igazság megismerése. De Kruif vezetésével valóban odajutunk, ahova az író könyvének végén jutott, hogy szeretjük a bacíllusvadászokat. Átérezzük de Kruiffal együtt,


 Brehm: Az állatok világa / AJÁNLÁS
http://mek.oszk.hu/03400/03408/html/3177.html[2020. 10. 21. 17:34:14]
hogy a nagy alkotásokra születni kell. Nem a fényes laboratóriumokban teremnek a nagy felfedezők, ellenkezőleg, ennek a könyvnek átolvasásakor is arról győződünk meg, hogy a geniális búvár a legkedvezőtlenebb viszonyok közt is érvényesül. Érdekes, hogy az egyes búvárokról szóló fejezetek időrendben egészen pontosan követik egymást és mégis teljesen ellentétes természetek kerülnek egymás mellé; így az íntuitív geníálís Mecsnikov után, aki inkább kitalálja a phagocytosist, semhogy pontos kísérletekkel bízonyítaná minden részletét, a legnagyobb alapossággal kutató Smith következik; míg az előbbi minden pontosabb megfigyelés nélkül hangosan hirdeti felfedezésének korszakos jelentőségét, Smith évekig foglalkozik egy kérdéssel s végül egészen egyszerűen a tudós szerénységével, mindenkinek könnyen érthetően közli felfedezését, melyben jóformán önmagának tulajdoni ja a legkevesebb érdemet, hiszen mindaz, amit közöl, egészen természetes, nem is lehet másképp. Ezeknek a fejezeteknek olvasása közben minduntalan úgy érezzük, hogy a szellemes de Kruif azért csoportosította így anyagát, hogy a különbségek annál szembeötlőbbek legyenek és az egyes tudósindividuumok annál plasztikusabban kidomborodjanak.
Nem száraz biografiák ezek a leírások, hanem valóságos jellemrajzok, talán leginkább azt mondhatnám: tudománytörténelmi jellemzések. Ahogy az irodalomtörténet megírói az egyes írókat egész korukkal, az akkori világfelfogással jellemzik, úgy tárja fel de Kruif az egyes kutatók életét, gondolkozásmódját, koruk jellemzésével, különösen pedig koruk és a hivatalos nagyságok kicsinyes előítéleteivel együtt.
Sokat halljuk, hogy ma a természettudományi nevelés a legfontosabb; hogy a természet pontos megfigyelése, a jelenségeknek egymásból való levezetése, a törvényszerűségek megállapítása viszi előbbre az emberiséget. Nem elég azonban a régen ismert jelenségek megfigyelése és megismerése; még a tünemények magyarázatával sem érhetjük be; arra kell törekedni, hogy a mindennapi jelenségekben is meglássuk a lényeget, amivel ezeket megfejthetjük. Meggyőződésem, hogy nincs ma olyan könyv, amely alkalmasabb volna ennek a felfogásnak igazolására. Remélhetőleg sokan lesznek e könyv magyar olvasói közt, akikben de Kruif felkelti a közvetlenebb érdeklődést is.
Entz Béla dr.
BACILLUSOK TARTALOM LEEUWENHOEK — Az első bacillusvadász


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
AJÁNLÁS TARTALOM SPALLANZANI — A bacillus bacillustól származik!
LEEUWENHOEK — Az első bacillusvadász
I.
Élt kétszázötven évvel ezelőtt egy Leeuwenhoek nevű férfiú, akinek megadatott, hogy elsőnek lássa meg azt a rejtélyes új világot, amelyet ezerfajta parányi lény népesít be. E lények közül egyesek rosszakaratúak, sőt halálthozóak, mások jóindulatúak és hasznunkra is vannak; sőt egyesek közülük fontosabbak az emberiségre, mint a föld felületének bármelyik része, vagy szigetcsoportja.
Leeuwenhoekról alig emlékezik meg a tudomány krónikája: a neve napjainkban csaknem olyan ismeretlen, mint amily ismeretlenek voltak azok a különös apró állatocskák és növényecskék akkor, amikor fölfedezte őket. Könyvem első fejezetét Leeuwenhoeknek szenteltem, a bacillusvadászok elsőjének. Utána számos fejezetben írom majd azoknak a vakmerő, állhatatos, különös kutatóknak és a halál ellen küzdőknek életét, akik utána következtek. Meg fogom mutatni, miképen lebbentették fel azt a fátylat, amely az új, az ismeretlen világot az emberiség előtt mindaddig eltakarta. Meg aztán azt is, mint éltek ezek a rettenhetetlen bacillusvadászok és bátorszívű vitézek. És hogy botorkáló útjaikon hányszor csalódtak, hányszor tévedtek, hányszor ejtették kortársaikat csalóka tévedésekbe. Olyanokról is meg fogok emlékezni, akiket halálba kergetett vakmerőségük és ráutalok majd arra, hogy gyilkosaik épp azok a parányi élőlények voltak, amelyeket tanulmányoztak. Szóval nem feledkezem meg a bacillusvadászatnak ma már dicsfényövezte homlokú mártírjairól sem.
Manapság tisztelik az igazi tudósokat, akik a társadalom fontos elemét alkotják; laboratóriumaikat minden városban megtaláljuk és munkásságukról sokat olvashatunk a napilapok hasábjain – elég gyakran, mielőtt ez a munkásságuk még tökéletes eredménnyel járt volna. Minden fiatal és tehetséges egyetemi hallgató előtt nyitva áll ma a kutatás útja, amelyen át haladva, kis szerencsével elérheti az egyik vagy másik egyetemi tanszéknek nem túlságosan magas fizetéssel dotált, de tiszteletben részesülő katedráját.
Mily máskép volt minden kétszázötven esztendővel ezelőtt!!
Képzeljük magunkat a Leeuwenhoek idejébe és gondoljuk, hogy középiskolai tanulmányainkat elvégeztük és pályaválasztás előtt állunk.
Tegyük fel, hogy te, kedves olvasóm éppen kilábaltál a tífuszból. Lábadozó állapotban megkérdeznéd jó atyádat, hogy valójában mi is volt a tífuszod oka. Ő azt felelné, hogy a „tífusznak gonosz szelleme szállott meg, kedves fiam.” Akármennyire nem elégítene is ki ez a válasz, úgy kellene tenned, mintha elhinnéd, amit mondott és nem volnál továbbra kíváncsi a tífusz természetrajzára. Hogy miért kellene így cselekedned? Egyszerűen azért, mert ha a nagy nyilvánosság előtt hitetlenkednél, atyai hatalmánál fogva megrendszabályozna és talán ki is utasítana házából. Atyád abban az esetben a hatalmas uralkodót: az Auktoritást képviselné.
Nagyjában ilyes volt a világ képe háromszáz év előtt, amikor Leeuwenhoek a világra jött. Még csak épen hogy le kezdte rázni magáról a babonák bilincseit és éppen hogy tudatára jutott saját tudatlanságának. A tudomány – és tudománynak csak azt az akaratot tekinthetjük, amely pontos megfigyelés és tiszta okfejtések alapján igyekszik az igazság felismerésére – akkortájt még csak ingadozó léptekkel, roskadozó gyermeteg térdekkel indult meg az igazságot kereső útján. Máglyán égették el Servet Mihályt, mert holttetemet boncolt* és Galilei börtönbe került, mert azt merészelte hirdetni, hogy a Föld kering a Nap körül.
Leeuwenhoek Antal 1632-ben született a németalföldi Delft városában, a kéklő szélmalmok, alacsony házak és mély csatornák hazájában. Tekintélyes polgári családból származott. Atyja kosárfonómester és sörfőző volt és a sörfőzőket a szomjas Hollandiában mindig sokra becsülték. Atyja korai halála után anyja iskolába járatta, hogy a köztisztviselői pályára léphessen, de az iskolát 16 éves korában otthagyta és inasnak állott be egy amsterdami szatócshoz. Ez a bolt volt az ő egyeteme. Képzeljék csak el, ha a mai egyetemi diáknak egy vegyeskereskedésben kellene vizsgára készülnie, miközben szüntelenül az ajtó, vagy a főnök csengőjére kell figyelnie és állandó udvariassággal kell a holland háziasszonyok előtt hajlongania, akik bizony jól megnézik a garast, mielőtt kiadnák. Igen kérem, ilyen egyetemre járt Leeuwenhoek hat álló esztendőn keresztül!


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
Huszonegyéves korában aztán otthagyta a rövidárukereskedés eladópultját, hazament Delftbe, megnősült és megnyitotta saját posztóboltját. Az életének ezután következő húsz esztendejéről vajmi kevés adat maradt reánk, legfeljebb az, hogy kétszer nősült meg, hogy sok gyermeke volt, kik közül a legtöbb korán elhalt; aztán azt is tudjuk, hogy időközben a delfti városházának portási állását sikerült elnyernie és hogy bolondos kedvteléssel foglalatoskodott üveglencsék metszésével és csiszolásával. Hallotta ugyanis, hogy ha tiszta üvegből készült tömböket végtelen türelemmel csiszolunk bizonyos módon, oly lencsét kapunk, amelyen áttekintve olyan részleteket figyelhetünk meg az egyes tárgyakon, amiket szabadszemmel sohasem vehetünk észre... Mondom: húszéves korától negyvenéves koráig keveset tudunk róla, de az biztos, hogy életének ebben a szakában tudósnak még egyáltalában nem számított. Hiszen csakis holland nyelven tudott beszélni, pedig a holland nyelvet a tudományos világ kultiválatlan nyelvnek tekintette, amelyen csakis halászok, sajtkereskedők és csatornatisztítók beszélnek. A művelt emberek akkoriban latinul beszéltek; de Leeuwenhoek latinul legfeljebb csak olvasni tudott és egyedüli könyve, melyhez hozzájutott a biblia volt. És mindennek dacára, amint azonnal látni fogjuk, ez a nagy műveletlensége volt a szerencséje; mert azáltal, hogy nem ismerte azokat a badarságokat, amelyeknek összességét akkortájt tudománynak nevezték, nem támaszkodhatott másra, mint saját szemére, saját gondolataira és saját ítélőképességére; ami különben nem járt nagyobb nehézségekkel, minthogy világéletében vasfejű, csökönyös ember volt ez a Leeuwenhoek.
Leeuwenhoek mikroszkopáló állványa a) a mikroszkóp lencséje elülső nézetben b) a nagyító lencse mögé helyezett halfarok, amelyen Leeuwenhoek a vérkeringést tanulmányozta.
Micsoda pompás mulatság lehet keresztülnézni egy lencsén és gyönyörködni azokon a dolgokon, amelyeket ilymódon megláthatunk! Az ám, de hogyan jut az ember ilyen optikai lencséhez? Leeuwenhoeknak eszeágába sem jutott, hogy a lencséket megvegye; sokkal is óvatosabb volt. Egyszerűen maga készítette el a szükséges műszereket. Életének homályba burkolt húsz esztendeje alatt az egyik pápaszemcsinálótól a másikhoz fordult és megtanulta tőlük az üvegcsiszolás alapelemeit. Aztán alkimistákat és gyógyszertárosokat látogatott meg és lassanként megismerte a kohászat és nemesfémöntés alapelveit. E tekintetben nagyon válogatós volt a jövendő tudós és egyáltalában nem elégedett meg azzal, hogy csak olyan lencséket csiszoljon, mint a hollandusok legjobb optikusai; nem kérem – őneki különbeket kellett készítenie. De ha már ilyen különb műszer sikerült is neki, akkor sem volt még megelégedve. A sajátmagakészítette lencsét réz- vagy ezüst- vagy aranyfoglalatba kellett még foglalnia és ezeket a foglalatokat is maga öntötte és kovácsolta. A mai kutatók egyszerűen megveszik 4-500 pengőért a maguk finom, fényes mikroszkópját, megtanulják a használatát és nyitva előttük a felfedezések útja, talán anélkül, hogy a mikroszkóp belső szerkezetéről valójában fogalmuk benne.
Leeuwenhoek nem volt ilyen kedvező helyzetben.
Természetesen szomszédai hóbortosnak hitték; de Leeuwenhoek nem igen törődött szomszédai véleményével, tovább is kísérletezett olvasztókemencéjével, miközben hólyagossá égette dolgos kezét. Családjával, barátaival nem törődött és hosszú éjszakákon át szépen egymagában végezte aprólékos, finom munkáját. A jó szomszédok mosolyogtak rajta, de Leeuwenhoek megtalálta a módját, hogyan készítheti el pár milliméter átmérőjű kicsiny, de kifogástalan gömbölyűségű és kifogástalanul megalkotott lencséit, amelyeken keresztülnézve fantasztikus dolgokat látott meg. Igaz, hogy joggal mondták műveletlen embernek, de rövidesen egész Hollandiában nem volt ember, aki


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
fölülmúlta volna ezeknek a nagyítólencséknek készítésében; ő meg szomszédairól csak úgy nyilatkozott: „Bocsássanak meg nekik, mert nem tudják, mit cselekszenek...”
Most aztán elérkezett annak az ideje, hogy saját-készítette lencséin át mindent megvizsgáljon, ami csak kezeügyébe esett. Megnézte, hogy milyenek a cethal izomrostjai, meg hogy milyen a szerkezete az ő saját bőrének. Majd a mészárostól szerzett pár ökörszemet és csodálkozással gyönyörködött a szemlencse pompás szimmetriás szerkezetében. Órákon át bámulta különböző haj és szőrszálfajták szerkezetét, míg nagyítója segítségével meg tudta különböztetni a juh gyapját a hód prémjétől, meg a jávorszarvas durva szőrzetétől. Ezek a dolgok – nagyítója alatt – szinte ormótlan gerendáknak tüntek fel, amelyek közül mindegyiket más körvonal jellemzett. Aztán végtelen ügyes kezével felboncolta a házilégy fejét; a légy agyvelejét finom tűhegyen nagyítója alá tette és megcsodálta, hogy milyen érdekes alkotóelemei vannak.
Leeuwenhoek mikroszkópja a) elülről b) hátulról
van Leeuwenhoek Antoni (Régi metszet után)


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
Aztán kíváncsi volt arra is, hogy miféle szöveti szerkezete van különböző fák keresztmetszetének, majd pedig különböző növénymagvak vonták magukra figyelmét. Odáig volt a bámulattól, amikor először látta meg a szúrólegyek szívókájának csodálatosan tökéletes szerkezetét, vagy a tetű lábának érdekes rajzolatát. Olyannak tünhet fel most utólag ez az ember, mint a kölyökkutya, amely végtelen kíváncsiságában szaglász végig mindent maga körül.
II.
A nagy kétkedők csoportjához tartozott. Százszor is megfigyelte azt, amit vizsgált, legyen az méhfulánk, vagy tetűláb. Az volt a szokása, hogy az egyes tárgyakat hónapokig otthagyta nagyítólencséje hegyén: ebből természetesen az következett, hogy új, meg új lencséket csiszolt magának, úgy, hogy végezetül többszáz nagyítóval rendelkezett. Sohasem írt le észleleteiről egy szót sem és sohasem rajzolta le a látott képeket, mindaddig, amíg a száz, meg száz azonos vizsgálat alapján nem érezte magát a dologban teljesen biztosnak. Mindig kételkedett észleleteiben. Egyik írásában a következők olvashatók: „Azok, akik először néznek egy nagyítón keresztül, azt szokták mondani, hogy egyszer így látják a dolgokat, máskor úgy – sőt a tapasztaltak is tévednek igen gyakran. Én az észleleteimre több időt fordítottam, mint ahogy azt bárki is elhinné ezen a földön, de örömmel tettem és egyáltalán nem törődtem azokkal, akik kérdezték tőlem, hogy mit fáradok annyit és munkám mirevaló? Nem az ilyen emberek számára írom meg észleleteimet, hanem csak azok számára, akik filozofikus hajlandósággal rendelkeznek.”
Húsz évig dolgozott magábazárkózottan anélkül, hogy észleleteit másokkal közölte volna.
Ebben az időben, a 17. század közepe táján nagy átalakulások voltak a világon készülőben. Francia-, Angol- és Olaszországban akadtak már olyanok, akik saját észleleteik alapján szerettek volna a földi ügyek mibenlétéről meggyőződést szerezni. Ezek a lázadozó elemek nem kérdezték többé, hogy a szóbanforgó dolgokról miképpen vélekedik a nagy Aristoteles, vagy a pápa, hanem csak azt fogadták el valónak, Mit saját szemükkel láttak, aminek súlyát mérlegükön megmérték és csak azokban a válaszokban hittek, amelyeket kísérleteik nyomán magától a természettől nyertek. Angliában például egy különös táborba tömörültek össze az ilyenfajta kétkedők, amelyet „láthatatlan kollegiumnak” neveztek el, azért kellett titokban működniök, mert Angliának akkori diktátora, Cromwell valószínűleg felakasztatta volna őket, ha meghallja, milyen különös kérdésekre kíváncsiak. Milyen ügyes kísérleteket eszeltek ki ezek a kíváncsi emberek! Az akkori idők bölcselői például egész komolyan állították, hogy a pók semmiképpen sem juthat ki az egyszarvú egyetlen szarvából őrölt porral rajzolt kör középpontjából. A „Láthatatlanok” megvizsgálták, mi igaz ebben a tanításban. Egyikük porrá tört valamit, amiről egész komolyan hitte, hogy az egyszarvúnak szarvdarabja, a másik pedig kis palackban élő pókot hozott a gyülekezetbe. A kíváncsiak tudós képpel ülték körül a kísérletező asztalt. A kísérlet eredménye nagyon is természetes volt: a pók tizenkét gazella sebességével, eszeveszetten menekült a bűvös gyűrű közepéből.
Ne mosolyogjunk kérem ezeken az embereken. Hiszen ennek a kollegiumnak egyik tagja a hírneves Robert Boyle volt, a vegyészet tudományának egyik megalapítója, másik tagja pedig a még híresebb Newton. A „láthatatlan kollegium” később, amikor szabadabb szellők fujdogáltak, II. Károly uralkodása alatt, az Angol Királyi Tudományos Társaság neve alatt kelt új életre. És e társaság volt Leeuwenhoeknek első hallgatósága. Élt tudniillik akkor Delftben egy Regnier de Graaf nevű igen érdekes ember, aki egyáltalán nem mosolygott Leeuwenhoekon és akit az említett királyi társaság levelező tagjává választott, mivel nagyon érdekes új dolgokat írt le a női petefészek szerkezetéről. Noha Leeuwenhoek eléggé gyanakvó ember volt, mégis megengedte Graafnak, hogy bekukkantson az ő bűvös nagyítólencséibe, azokba az optikai szerszámokba, amelyekhez hasonlóak akkor az egész világon sehol sem voltak találhatók. Graaf hosszasan nézegette Leeuwenhoek készítményeit, aztán szégyenkezett saját hírnevén és írásban kérte fel a tudós társaságot, szólítaná fel Leeuwenhoekot csudálatos észleléseinek leírására.
Leeuwenhoek a tudós társaságnak felhívására azzal a reverenciával válaszolt, amellyel az egyszerű, a tudatlan ember tartozik világhírű tudósoknak. Sok mindenre terjeszkedett ki kissé bőbeszédű és nem egészen tudományos stílusú levelében: de hiszen ő csak az egyszerű, a népies holland nyelvet ismerte. Levelének felirata a következő volt: „Azon észleleteknek sommája, amelyeket Leeuwenhoek saját maga készítette nagyítójának segedelmével tett vala a bőrnek, a húsnak, a méhfullánknak mikroszkópos képe tekintetében”. A királyi társaság ámulatba esett, tagjai, pedig, a tudós és filozófus gentleman-ek az első percben ugyan kitünően mulattak a levélen, – de aztán valamennyien elcsodálkoztak az érdekes új tényeken, amiket Leeuwenhoek levele tudomásukra hozott. A társaság


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
főtitkára köszönetet mondott Leeuwenhoeknak és azt a reményét fejezte ki, hogy ezt az első közleményét majd újak fogják követni. Reménye meg is valósult, mert a következő évtizedek folyamán körülbelül száz értekezést írt a tudós szerző. Ezek az értekezések inkább bőbeszédű levelekhez hasonlítottak; bennük csípős megjegyzések voltak olvashatók tudatlan szomszédairól, az áltudósok vásári lármájáról, a babonák elterjedéséről, meg aztán saját drága egészségi állapotáról, – de ezek között a személyes jellegű megjegyzések között minden egyes levélben olvashatták a tudós társaság előkelő lordjai és gentlemanjei halhatatlan és tökéletes leírásait azoknak a felfedezéseknek, amelyeket ez a holland ajtónálló és szatócs varázslatos szemével fölfedezett.
Ha visszapillantunk az egyes felfedezésekre, látszólag egyszerűeknek, hihetetlenül egyszerűeknek látjuk a természettudomány alapvető észleleteit. Hogyan érthető az meg, hogy ezer meg ezer éven át tanakodtak és vitáztak az emberek és filozófusok össze-vissza, ahelyett, hogy megnézték volna, hogy valójában micsoda környezetben élünk! Ugyanez áll a legapróbb élőlények világára is. Ma már a mozik vásznán mindenki láthatja a mikróbák nyüzsgő tömegeit és ezer, meg ezer ember – nemcsak tudós – látja optikai eszközök segítségével, hogyan nyüzsögnek, hogyan úszkálnak; a legfiatalabb orvostanhallgató is meg tudja mutatni nem tudom hány betegségnek különböző csiráját. Tulajdonképpen miért is volt olyan rettentő nehéz ezeket az élőlényeket elsőízben meglátni?
Hagyjuk ezeket a gondolatokat; hiszen a Leeuwenhoek idejében nem voltak még egyáltalában mikroszkópok, csakis kézinagyítók, amelyeken csak néhányszoros nagyítást lehetett elérni. Ha Leeuwenhoek megelégszik az akkori idők nagyító eszközeivel, megöregedett volna anélkül, hogy kisebb élőlényeket látott volna, mint aminő például egy sajtkukac. Érdeme ott kezdődött, hogy a monomániásnak állhatatosságával egyre javította, meg javította nagyítóeszközeit; folytatódott abban a kíváncsiságában, amelynek birtokában a legkülönbözőbb tárgyakat és anyagokat, legyenek azok „kellemes” természetűek, vagy akármilyen undorítóak, egyaránt vizsgálta. Mai szemünkkel nézve, persze, mindez a kacérkodás a méhfullánkkal, a különböző haj- és szőrszálak szerkezetével, csak előzetes tanulmánynak tűnik föl. Az ő napja valójában akkor virradt fel, amikor aranykeretes, összetett nagyítója segítségével először volt arra kíváncsi, hogy vajjon az esővíz mit mutat, ha összetett nagyítón keresztül vizsgáljuk meg.
Ez a nap jelenti életének fordulópontját. Leeuwenhoek fanatikusa volt a mikroszkópos vizsgálatoknak és csakis az ilyen fanatikus ember juthatott arra a gondolatra, hogy lencserendszerével a frissen az égből hullott esővizet vizsgálhassa. Mert vajjon mit láthat az ember a vízcsepp belsejében mást, mint vizet? Elképzelem, milyen fura gondolatokkal terhesen figyelte meg atyját Mária leánya, – aki 19 éves volt akkoron és gondosan ápolta hóbortos atyjaurát – amikor ez a különös ember vékony üvegcsövet izzásig hevített a lángban és aztán hajszálcsővé húzta ki. Mária nagy szeretettel csüngött atyján, – és nem törődött azzal, miket mondogatnak róla értelmetlen szomszédai de még ő is csodálkozott azon, hogy milyen célból készítette szeretett atyja ezt a finom, hajszálvékony csövet?
Szinte látom, miként figyelte, hogy ez a tágranyílt szemű ember mint tördeli a hajszálcsövet aprócska darabokra, mint megy ki a kertbe és mártogatja be egyenként hajszálcsöveit abba a kádba, amelybe az esővíz gyűlt össze. Aztán miként megy vissza a dolgozójába és miként helyezi el az apró csődarabkákat mikroszkópjába. Vajjon mi járatban van ez a bolondos ember? Belepillant a mikroszkópba és érthetetlen szavakat mormol... És aztán hirtelen izgatottan kiált fel: „Mária! gyere csak ide, siess! Nézd csak micsoda kis állatkák vannak ebben az esővízben! Nézd csak, hogyan úszkálnak! Hogyan játszadoznak! Látod-e, hogy ezerszerte kisebbek, mint azoknak az élőlényeknek legkisebbje, amelyeket szemünkkel látunk. Mit szólsz hozzá, milyen gyönyörűségeket fedeztem fel?”
Mondom: elérkezett a Leeuwenhoek napja. Nagy Sándor indiai hadjárata alatt csodálkozva fedezte fel és írta le azokat a hatalmas elefántokat, amelyeket hellén szeme azelőtt sohasem látott – de ezek az elefántok az indiaiak szemében nem voltak csodálatosabb élőlények, mint a lovak a görögök szemében. Amikor Julius Caesar Angolországot meghódította, ismeretlen vad törzseket talált, amelyeket ámulattal telve írt le munkáiban – de ezek a régi brittek egymást joggal tekinthették olyan hétköznapi lényeknek, mint Caesar a római legionáriusokat. Amikor Balboa elsőízben látta meg a Csöndes-óceán végtelen szintjét, bizony büszke lehetett teljesítményére. Ám a középamerikai indiánnak ez az óceán csak ugyanannyit jelentett, mint a Földközi-tenger Balboának. Leeuwenhoeknál már nem így állt a dolog. Ez a delfti portás a kis élőlények fantasztikus és addig láthatatlan és ismeretlen világát fedezte fel. Azokat az élőlényeket látta meg elsőnek, amelyek a földi élet pirkadásának napjától kezdve, millió meg millió esztendő óta éltek, nőttek, csatáztak és enyésztek el anélkül, hogy akadt volna ember, aki életükről bármi módon is tudomást szerzett volna. Ezek között a lények között vannak olyanok, amelyek a


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
milliószor nagyobb élőlényt – az embert – ölik meg. Olyanok, amelyek félelmetesebbek a tűzokádó sárkánynál, vagy a regebeli százfejű szörnyeknél. Vannak közöttük csodálatos, hallgatag gyilkosok, amelyek rakásra ölik a bölcsőben békésen szunnyadozó apróságokat, de a királyokra is rátalálnak trónszékükben. Ezt a láthatatlan, látszólag jelentőség nélkül való, de kérlelhetetlen – csak kevés esetben barátságos – világot fedezte fel elsőnek az nap Leeuwenhoek.
Ezért mondom. hogy az ő napja kelt fel.
III.
Leeuwenhoek egyáltalában nem szégyenkezett amiatt, hogy mennyire csodálja és bámulja azt a természetet, amelynek minden zugában új meg új és szinte lehetetlen dolgokat és eseményeket fedezett fel. Szeretném magamat és önöket gondolatban azokba a naív időkbe plántálni át, amikor az emberiség a csodákba vetett hitét éppen elveszíteni készült és ebbeli igyekezetében csodálatosabbnál csodálatosabb új tényezőknek jutott a nyomára. Milyen fölemelő érzés volna, ha teljesen be tudnánk illeszkedni ennek az egyszerű holland polgárnak lelkébe és újra át tudnók élni izgatottságát, – talán inkább szédületnek vagy bódulatnak nevezhetnők – amikor először pillantotta meg ezeket a hemzsegő „átkozott kis bestiák”-at – t. i. így nevezte el először ezeket a legalsóbbrendű élőlényeket, mert hiszen – mint említettem – tudományos téren teljesen járatlan volt még a derék Leeuwenhoek. Ezek a parányi állatok túlságosan kicsinyek és túlságosan különösek voltak ahhoz, hogy minden további nélkül élő valóságnak fogadhassa el őket. Ujra meg ujra megismételte a kísérletet, míg görcsöt kapott a lencséket mereven tartó keze és szemét könnyek áradata borította el, ami olyankor történik, amikor valamit nagyon soká és nagyon merően nézünk. Pedig már első látásra nem csalódott! Itt is egy! Ott is egy! Különböző lényeket látott, amelyek közül kitünt az egyik, a többinél jóval nagyobb, amely fürgén mozgott ide s tova láthatatlan vékonyka lába segítségével. „Várjunk csak! Ime itt egy harmadik fajta állatocska – itt egy negyedik fajta, de ez már olyan kicsike, hogy alakját nem is tudom leírni. De ez is él! Helyét változtatja, de a hajszálcső üvegfalai határolta kis világban aránylag nagy utakat fut be... Milyen fürgék ezek a jószágok! Meg-megállnak, pihennek, de aztán megint körbe kezdenek forogni, majd meg saját tengelyük körül pörögnek, miközben egész megtett útjuk nem nagyobb, mint a legfinomabb homokszem kerülete”.
Látják kérem: Leeuwenhoek, noha látszólag rendszertelenül vizsgált minden lehetőt és lehetetlent, lelke mélyében az igen alapos emberek közé tartozott. Irtózott a teóriáktól és csak a tények iránt volt érzéke. Soká gondolkozott azon a kérdésen, hogy milyen úton-módon, miféle mérőszalaggal mérhetné meg ezeknek az apró bestiáknak testhosszát. Minthogy az abszolut mérés kérdését nem tudta megoldani, azokat az új lényeket, amelyeket felfedezett, minduntalan olyan megismert lényekkel hasonlította össze, amelyeknek pókhálós, szinte patinás képzeteit emlékezetének zugaiból halászta elő. Az egyik állatkájáról a következőket írja: „Ez a fajta ezerszer kisebb, mint egy nagy tetű szeme”. Ilyen pontos mértékegységekkel dolgozott. Ma már tudjuk, hogy a kifejlett tetűpéldány szeme sem nem kisebb, sem nem nagyobb, mint tízezer hasonló korú tetű bármelyikének a látószerve.
De hogyan kerülnek ezek a különös kis bestiák oda az esővízbe?
Mikroszkóp elülső és hátsó nézete a Leeuwenhoek-féle tükröcskével


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
Vajjon az égről pottyantak-e alá? Vagy talán láthatlan módon kapaszkodnak föl a kád oldalán a föld színéről egész az állott víz tükréig? Vagy talán az Uristen teremtette őket a semmiből? Leeuwenhoek olyan ájtatosan hitt az Uristenben, mint a többi akkori hollandus. A Mindenhatóról mint a nagy Teremtőről emlékezett meg. Nemcsak hitt az Istenben, de nagyon erősen csodálta is. Mert vajjon milyen csodás lény is lehet az, akinek – hogy egyebet ne említsünk – megadatott például a méh szárnyának megteremtése! De ugyanakkor materialista is volt. Józan esze megérezte, hogy élet csakis életből keletkezhet és egyszerű elgondolásában szilárdan hitt abban, hogy a jóságos Teremtő tényleg csak hat napon át foglalatoskodott az összes földi dolgok megteremtésével, hogy munkájának befejezte után – magas trónszékében ülve – megjutalmazza a jó megfigyelőket és megbünteti a csalárd filozófusokat. Nem is tanakodott afelől tovább, hogy vajjon az apró állatocskák tényleg az égből potyognak-e le az esővel együtt. Nem kérem, nem lehetséges, hogy az Isten a semmiből varázsolta volna elő ezeket az annyira érdekes élőlényeket. További okoskodás helyett elhatározta, hogy kísérletileg vizsgálja meg, hogy honnan kerülnek elő.
Egy tisztára kimosott, azután megszárított borospoharat végezetül az esővízcsatorna lefolyó nyílása alá tett és megtöltötte friss esővízzel. Aztán hajszálcsövével szokásos módján felfogta az aprócska csöppet és mikroszkópja alá tette... Igenis kérem! „Itt vannak a „kis bestiák”, itt úszkálnak. Szóval egész friss esővízben is megtalálhatni őket”. De aztán belátta, hogy ez a lelete semmit sem bizonyít, mert hiszen lehetséges, hogy állatkáit a csatornából mosta poharába a folyó esővíz.
A kérdés eldöntésére tisztára kimosott zománcos kék porcellántálat úgy helyezett el szakadó esőben, hogy az esőcseppek semmiféle szennyet sem moshattak be a tálba. Aztán kiöntötte az összegyűjtött esővizet és csak a további, második szüretet vetette vizsgálat céljára. Aztán megint csak felszívta a parányi esőcseppecskét a finom hajszálcsőbe és hosszasan nézegette egyszerű optikai szerkezeteivel...
„Beigazoltam! Ebben a vízben egyetlen egy kis élő lény sem található! Szóval: nem az égből kerülnek elő!”
Allegóriás alak a Leeuwenhoek-féle mikroszkóppal kezében.
Aztán félretette és a következő napoknak úgyszólván minden egyes órájában újra meg újra megvizsgálta ezt az esővízpróbát. A negyedik napon nagy örömmel figyelte meg, hogy az aprócska bestiák megjelentek végezetül az időközben portól és mindenféle hulladéktól szennyessé változott vízben. Telivér amerikai szellem lakozott benne! Mivé is fejlődhetne a világ, ha minden egyes valónak vélt nézetünket a Leeuwenhoek-szabású emberek ítéletének vetnők alá!
Azt hiszik talán, hogy sietve megírta a királyi tudós társaságnak azt az előre nem is gyanított csodálatos világot, amelyet fölfedezett? Dehogy is tette kérem ezt. Leeuwenhoek lassú vizeken evezett. Még előbb vizsgálat alá vette


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
a legkülönbözőbb vízpróbákat: olyat, amelyet hosszú ideig tartott dolgozójában; olyat, amelyet házának lapos tetőzetén őrzött meg; olyat, amelyet a városkának nem túlságosan tiszta csatornáiból gyüjtött és végezetül kerti kútjának vizét. Mindenütt megtalálta állatocskáit. Csodálkozott, hogy milyen véletlen útján kerülnek elő, – hogy ezer meg ezer összesen nem adja ki egy aprócska homokszem nagyságát, majd összehasonlította őket a sajtkukaccal és kimondotta, hogy úgy aránylanak ehhez az aprócska állathoz, mint a méh a lóhoz. Fáradhatatlanul figyelte őket naphosszat és leírta róluk, miként úszkálnak barátságosan egymás mellett, hasonlóan a „rajzó szunyogokhoz”.
A nagy tapogatódzóknak osztályához tartozott. Tapogatódzva botorkált a sötétségben, mint mindazok a kutatók, akik nem tudják mire bukkannak majd bizonytalan útjukban. Fölfedezései ugyan eléggé csodálatosak voltak, de teljesen ki nem elégítették; mindennel foglalkozott a világon, új tényeket, új adatokat keresett mindenütt. Miért csípi a bors az ember nyelvét? Ezt a kérdést tette fel egy napon magának és mindjárt megadta rá a valószínű feleletet: azért, mert a bors porában apró kis hegyes alkatrészek vannak, amelyek fölsebzik az ember nyelvét. De vajjon vannak-e tényleg a bors porában ilyen apró alkotórészek? Nekiállott és a bors körül kezdett serénykedni. Jó egynehányszor tüsszentett ugyan, meg talán bele is izzadt nagy kinlódásába, de nem tudta annyira porrátörni a borsszemcséket, hogy a borspor szemcséi elférjenek mikroszkópjának lencséjén. Puhítás céljából pár hétre vízbeáztatta a borsszemeket, aztán finom tűkkel széjjelbontotta a fölázott, alig látható törmeléket és parányi vízcseppben elosztva hajszálcsöveibe szívta fel a vizsgálandó anyagot. Amikor aztán benézett mikroszkópjába, olyan felfedezésre bukkant, amely már őt is kielégítette. Arról teljesen megfeledkezett, hogy a szemecskék belsejében hegyes kristályokat akart keresni, ellenben a kíváncsi kisfiú érdeklődésével csodálkozott azon a látványon, amelyet mikroszkópja tárt szeme elé, „a kis állatocskák hihetetlen számán, amelyek jobbra-balra, előrehátra, lassan vagy fürgén mindenféle táncot jártak, mozogtak és nyüzsögtek”
Igy bukkant Leeuwenhoek arra a pompás módszerre, amelynek segítségével tenyészteni tudta az ő kis állatkáit.
Most aztán fogjunk hozzá és írjuk meg mindezeket az épületes ügyeket a londoni nagy férfiaknak! Minden cikornyától mentesen vázolta levelében az ő nagy elálmélkodását. Olvashatjuk kaligrafikus írásában, hosszú oldalakon keresztül, de egyszerű, keresetlen szavakban, hogy az ő kis állatkáiból egymillió fér el egy középszerű homokszem belsejében és hogy az ő borsvizének egy cseppjében, amelyben olyan pompásan élnek és szaporodnak, több mint 270.000 élőlény foglal helyet.
Amikor angol nyelvre fordított levele felolvasásra került azoknak a tudós kétkedőknek gyülekezetében, akik nem hittek az egyszarvú egyetlen szarvának bűvös erejében, ez a társaság az új kollegától nem volt túlságosan elragadtatva. Micsoda! Azt mondja ez a hollandus, hogy olyan apró állatokat fedezett fel, amelyekből több fér el egy csöpp vízben, mint ahány ember lakik Londonban? Kérem ez lehetetlen! A sajtkukac a legkisebb ismert élőlény és nem engedjük a sajtkukacot...
De voltak közöttük olyanok is, akik hittek Leeuwenhoekban. Hiszen tudták róla, hogy abszolut pontos ember és hogy amit eddig leírt, az feltétlenül igaznak bizonyult... A tudós társaság levelet intézett a bogaras ajtónállóhoz és ebben a levélben kérte, írná meg pontosan, milyen módon készíti el mikroszkópját és végzi vizsgálatait.
Leeuwenhoeket mélységesen fölháborította ez a válasz... Az még hagyján, hogy a korlátolt delftiek kinevetik. De a Királyi Társaság? Eddig azt hitte, hogy filozófusokból áll! Mit válaszoljon nekik? Megírja-e tényleg, amit kérnek, vagy pedig tartsa továbbra is véka alatt fölfedezéseit? Szinte hallom, miként mormogta magában: „Te jóságos Uristen! Mit dolgoztam és izzadtam addig, míg megtanultam, milyen utakon kell járnom, hogy eddig nem ismert tényeket fedezhessek fel! Mennyi gáncsot vetettek nékem az ostobák, amíg sikerült a nagyítót tökéletesíteni és módszereimet megalkotnom!”
De hiába! A fölfedezőknek hallgatóságra van szükségük. Jól tudta, hogy a Tudós Társaság kétkedői épp olyan komolyan tagadják az ő állatkáinak létét, mint amilyen komolyan állítja ő, hogy tényleg látta őket. Válaszában elég kurtán bánik a kétkedőkkel. Azon kezdi, hogy egész életében mindenkor a színigazságot írta meg. Részletesen közölte számadásait (a mai bacillusvadászok sem járhatnának el nagyobb pontossággal!) a hozzájuk tartozó összes számolási műveletekkel, szorzással, osztással, stb. együtt, úgy, hogy levele jobban hasonlított egy gimnazista számtani feladatához, mint a valódi tudós értekezéséhez. Azt is megírta, hogy új állatkáit Delft szános lakosának bemutatta mikroszkópja alatt. Ezt jegyzőkönyvileg is tudná igazolni és a jegyzőkönyveket nem kisebb emberek írnák alá, mint két lelkész, egy közjegyző és nyolc kifogástalan polgárember. Mindezekre hajlandó, de egyre nem:


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
hogy elárulja, miként készíti mikroszkópját.
Látják kérem: Leeuwenhoek a féltékenykedőkhöz is tartozott. Azt készségesen megengedte, hogy bárki benézzen nagyítólencséjébe, de mindenkit azonnal kiparancsolt a házból, aki kézzel merte megérinteni a titkos szerkezetet. Úgy viselkedett, mint a gyermek, aki büszkén mutogatja kifogástalan piros almáját pajtásainak, de megharagszik rájuk, ha megérintik, mert hátha leharapnának belőle valamit. (L. a 2. sz. jegyzetet.)
A tudós társaság két optikust, Hooke és Grew nevezetűeket bízott meg azzal, hogy készítsék el a lehető legjobb nagyítókat és ezenkívül főzzenek borsvizet a legjobb minőségű fekete borsból. És 1677 november 15-én Hooke sajátkezűleg vitte mikroszkópját a tudósok gyülekezetébe és bemutatta, hogy Leeuwenhoek igazat mondott.
„Tessék idenézni: itt vannak azok az aprócska bestiák”. A társaság tagjai elhagyták ülőhelyüket és a mikroszkóp köré gyülekeztek. Odáig voltak a csodálkozástól, hangosan éljenezték a fölfedezőt és bámulattal adóztak varázslóerejű megfigyelőképességének. Ez a nap örömünnepe volt Leeuwenhoeknak. A Tudós Társaság rövid idő mulva levelező tagjának választotta, ezüstszelencében küldte el néki a remekszép oklevelet, amelyet a társaság címere díszített. „Életem végéig hűséges szolgájuk leszek!” Ezt írta válaszul. És szavát tényleg be is tartotta, mert életének végéig (90 évet élt meg!) szorgalmasan írogatta Londonba leveleit, amelyekben komoly tudomány és csevegések furcsán váltakoznak egymással. De mikroszkópot – nagyon sajnálja, kérem – nem küld nekik; nem is fog, addig, míg él. A Királyi Társaság annyira ment, hogy dr. Molyneux nevű tagját elküldte, ismertesse külön jelentés formájában ezt a különös fölfedezőt. Molyneux igen nagy árat kínált a Leeuwenhoek mikroszkópjai bármelyikéért, – hiszen egy-kettőt csak nélkülözhet, akkor, amikor százával állnak ott dolgozójában a jobbnál-jobb mikroszkópos rendszerek. „Nem kérem, azt már nem! De ha a Királyi Társaság bármit is kívánna látni: a legnagyobb készséggel...” Ettől az egy kívánságtól eltekintve minden tekintetben rendelkezésére állott a tudós társaság kiküldöttjének. „Tessék kérem! Itt láthatók, ebben a kis üvegben a nem teljesen kikelt osztriga-peték; ebben az üvegben a legkülönbözőbb aprócska állatok láthatók”, – és angol kollegája szeme elé tartotta az ő nagyítóját, figyelve az egész idő alatt szemeszögletéből arra, vajjon nagyon tiszteletreméltó látogatója nem nyúl-e a „kiállított tárgyakhoz”, vagy nem sinkófál-e el valamilyen fontos készítményt.
Molyneux elragadtatással kiáltott föl: „Az ön eszközei csodálatosak! Ezerszer jobban mutatják a tárgyakat, mint Angolország legjobb lencséje!”
„Nagyon szeretném – válaszolta Leeuwenhoek – bemutatni önöknek legjobb lencsémet és megtanítani önt a vizsgálat legcélszerübb módszerére: de azt az egy eszközt egészen a magam számára tartogatom és a világon senkinek sem mutatom meg, még családom tagjainak sem.”
IV.
Ezeket az aprócska állatokat felfedezőjük mindenütt megtalálta; meg is írta a Királyi Társaságnak, hogy szájában mindenütt fellelte őket: „Bár közel ötvenéves vagyok és fogaim kifogástalanok, – amiben talán szerepet visz az a körülmény, hogy fogaimat minden reggel sóval dörzsölöm be, aztán kefével tisztítom, végezetül pedig kendővel dörzsölöm erőteljesen fogaimat”. Főképpen a fogközi fehér bevonat mutatja az új csodát. Amikor a fogáról lekapart lepedéket egy kevés tiszta esővízben elosztva mikroszkópjának tűjén elhelyezte, vajjon milyen látvány tárult szeme elé? Ime! az egyik elképzelhetetlenül pici kis élőlény úgy úszkál a folyadékban, „mint a csuka nevezetű hal a vízen”. Az a másik fajta egy darabig egyenest úszik előre, majd tengelye körül kering, hogy végezetül karcsú piruetteket vágjon ki. Más élőlények lassú mozgással haladnak tova, vagy látszólag mozdulatlanok, akárcsak egyenes vagy kissé meghajlított pálcikák volnának. De Leeuwenhoek nem enged, vörösre nézi ki a szemét, végezetül sikerül meglesnie, hogy ezek a pálcikák lassan bár, de mégis mozognak, mégis élnek! Micsoda állatsereglet is él az ember szájában! Egyesek hajlékony pálcikákhoz hasonlítanak; helyüket lassú mozgással változtatják, akár az egyházi körmenetben haladó emberek közöttük pedig csavaros élőlények keringőznek és villámgyorsasággal szelik a folyadékot, mint megannyi megelevenedett végtelenül fürge dugóhúzó...
Kísérleti állatseregletét egész ösmeretségi köréből alkotta meg ez a különös ember. Amikor kifáradt abban, hogy a saját szájának apró állatkáit tanulmányozza, pihenőül sétára indult a nagy fasor árnyékában , amelynek fái épp akkor hullatták el sárga leveleiket a csatornák barnás színben csillogó habjaiba, – hiszen pihenőre is volt szüksége – és ezen a sétáló útján, mint megírta a Tudós Társaságnak, egy öreg emberrel találkozott, aki arról volt nevezetes,


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
hogy felette józan életet folytatott, sohasem élt szesszel, sem dohánnyal, és bort is csak nagyon ritkán ivott. Beszédközben reátekintett ennek az embernek rossz fogaira. Megkérdezte tőle, hogy mikor tisztította utoljára fogait. Azt a feleletet nyerte, hogy ő még életében sohasem tisztította a fogait...
„Élő állatkák” az ember szájüregéből. Leeuwenhoek rajza (1683). A baktériumok első ábrázolása.
Egyszeriben megfeledkezett arról, hogy a sok mikroszkopálástól mennyire fáj a szeme és csak arra gondolt, hogy a különösnél különösebb élőlényeknek milyen csodálatos állatsereglete lakozhatik ennek az öreg embernek szájában. Azonnal fültövön csípte kíváncsiságának erényekkel ékeskedő, de egyébként nem egészen tiszta áldozatát és megvizsgálta fogainak lepedékét. Természetesen millió meg millió számban ott találta azokat az apró bestiákat, amelyeket már különben is ismert, de a legfontosabb – amit a Királyi Társasághoz intézett levelében ki is emelt az volt, hogy ennek az öregnek szájában egy új, graciózus... lényt fedezett fel, amely a többiek között úgy kergetőzött és úgy kígyózott, úgy szedte lágy testét szabályos hullámvonalakba, akár a legfürgébb kígyó. Leírja, hogy ezerszámra nyüzsgött ezektől az újfajta élőlényektől a vizsgált foglepedék.
Az ember csodálkozhatnék azon, hogy a sok száz levél közül, amelyeket Leeuwenhoek a Tudós Társasághoz intézett, egyetlenegyben sem találjuk a legtávolabbi célzást sem arra, hogy ezek a rejtélyes és új élőlények esetleg bajokat is okozhatnak. Pedig leírta őket az ivóvízben, a szájban és az évek folyamán megtalálta a legapróbb élőlényeket a lovak, békák és más állatok béltartalmában, valamint saját váladékaiban is. Meg is írta egészen őszintén, hogy főképpen akkor találta őket meg, amikor bélzavarokban szenvedett; de sohasem jutott eszébe az a gondolat, hogy talán kapcsolat van az ő bélzavarai és ezen kicsinyke állatkák között. Ebben a tekintetben nem egy újmódi bacillusvadásznak szolgálhatna mintaképül: olyanoknak, akiket bizony nem jellemez a Leeuwenhoek látszólagos fantáziahiánya és óvatossága. Az utolsó ötven év folyamán tömérdek mikróbát tömérdek betegség okozója gyanánt írtak le, pedig valójában nem állíthattak ezek a fölfedezők, vagy kutatók mást, minthogy ezt, meg ezt a csírát találták az emberben akkor, amikor bizonyos betegségben szenvedett. Leeuwenhoek nagyon is meggondolta, amíg oki összefüggéseket talált a tények között. Gondolkozását ebben a tekintetben mély és komoly ösztön vezérelte, amely őszintén megsugta néki, hogy semmi sem olyan egyszerű, mint amilyennek látszik, hogy az élet törvényei felettébb szövevényesek, – meg hogy nagy veszedelmekkel játszik a kutató, ha a sok lehetőség közül egyetlenegy észlelt tényre mutat rá, mint biztos történés valószínű okozójára...
Múltak az évek. Kisded üzletét továbbra is ellátta, továbbra is gondoskodott arról, hogy a delfti városháza a lehető legnagyobb tisztaságban ragyogjon, de lelke eközben begyöpösödött és megkérgesedett. Ami azonban nem zavarta meg abban, hogy továbbra is órákat töltsön mikroszkópjai mellett és hogy felfedezéseinek sorát ne gyarapítsa. Igy például egyszer egy aprócska kis halat teljes egészében helyezett el egyik üvegcsövecskéjében és meglátta farkában, minden élőlény között elsőnek, azt a hajszálcsöves érhálózatot, amelyen keresztül folyik a vér és jut el az


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
ütőeres rendszerből a vivőerekbe – és ily módon tökéletesítette és kiegészítette a nagy Harvey felfedezését a vérkeringésről. A legrejtélyesebb, legregényesebb és a legtitkosabb anyagok megannyi kísérleti objektumul szolgáltak mikroszkópos tanulmányai részére. Ő fedezte fel az emberi spermaszálacskákat, és eszébe sem jutott az a gondolat, hogy a finnyás lelkűeknek nem tetsző anyaggal foglalkozik, hiszen ő mindenben az igazságot kereste. Az igazság pedig felette áll minden konvenciónak. Hírneve lassan egész Európában elterjedt. Nagy Péter, az orosz cár az ő kedvéért utazott Delftbe, hogy meglátogassa és az angol királynő is meglátogatta, hogy bekukkantson mikroszkópjaiba és meglássa a láthatatlan lények csodálatos világát. Számtalan fölfedezésről számolt be az angol tudós társaságnak, amelynek Newton és a híres vegyész, Robert Boyle mellett ő volt leghíresebb tagja. Azt kérdezik tőlem, vajjon az a sok tisztesség, amely érte, megzavarta-e egyszerű fejét? Nem, kérem, mert már kezdettől fogva a legnagyobb véleménnyel volt önönmagáról. Világéletében hihetetlenül önfejű ember volt, másrészt azonban a legszerényebbek közé tartozott, valahányszor csak arra gondolt, hogy mennyi ismeretlen igazság veszi őt is, meg egyáltalán az egész emberiséget körül. Végtelen csodálattal adózott ugyanaz egekben trónoló Mindenhatónak, de igazi istenének az Igazságot tekintette.
„Távol állok attól, hogy önfejűen megmaradjak véleményeim mellett; abban a pillanatban hagyom el őket és megyek át újabb gondolatokhoz, amikor tapasztalataim régebbi nézeteimmel ellenkezésbe kerülnek . Ez annál igazabb, mert engem csak egyetlenegy akarat és végcél lelkesít: az igazság, amelyet addig a határig szomjúhozok, amely határig értelmem fel tudja fogni; az a kis tehetség, amellyel rendelkezem, csak arra való, hogy kiragadjam a világot az eddigi pogány babonák láncolatából és megmutassam az igazsághoz vezérlő utat, amelyet többé nem szabad elhagynia”.
Egészsége mindvégig kifogástalan volt és még nyolcvanéves korában sem remegett keze, amikor látogatói szeme elé tartotta nagyítóit, hogy bemutassa nekik az aprócska élőlényeket, vagy a kikelt osztrigák álcáit. Esténként ugyan – ebben a tekintetben nem különbözött honfitársaitól – nagyon megkívánta az itókát és talán életében sem szenvedett más betegségben, mint azokban a főfájásokban, amelyek az estéli italozásoknak voltak természetes következményei. Az orvosokat utálta: mert hiszen micsoda jogon beszélnek azok az emberi testről és annak betegségeiről, akik ezredrészét nem tudják annak, amit ő az élő szervezetről hosszú évek munkájával kikutatott. Egész különös és sajátos teóriákat állított fel, amelyekkel említett reggeli sörcsömörjét igyekezett megmagyarázni. Jól tudta, hogy a vér számtalan gömböcskéből van összetéve, amelyeket ma vörösvérsejteknek nevezünk – hisz minden ember közül ő látta meg ezeket a sejteket elsőnek. Azt is tudta, hogy ezek a vörösvérsejtek a hajszálereken keresztül jutnak el az ütőerekből a vivőerekbe – hiszen ő fedezte fel ezeket a hajszálereket az apró hal farkában. Egyszerűen úgy magyarázta mulatozásának utókövekezményeit, hogy a vér besűrűsödik és ezért nem folyik kellőképpen. Mi következik ebből? Hogy a vért fel kell higítani! Meg is írta a Tudós Társaságnak, még pedig ezekkel a szavakkal: „ha egy estén nagyon bőségesen bevacsoráltam, akkor reggel több csésze kávét iszom meg és gondoskodom arról, hogy jó forrón kerüljön a kávé asztalomra; ennek a forró italnak hatása következtében az izzadság tör ki rajtam. Ha ezzel az eljárással nem tudtam helyreállítani jó közérzetemet, akkor nem segít rajtam a városnak összes gyógyszere sem, aminthogy nyiltan ki is mondom, hogy hosszú életemen át esetleges lázamat csakis ilyen módon kezeltem.”
A legapróbb élőlényekre vonatkozó egyik érdekes fölfedezését kedvelt feketekávéjának köszönhette; minthogy minden tevékenysége végezetül a természetnek valamelyes ismeretlen zugához kalauzolta a fáradhatatlan kutatót, akinek egész élete azoknak a dimenzióikban végtelen csekély drámáknak jegyében folyt le, amelyek mikroszkópjának lencséje alatt játszódtak le. Ezeket a drámákat pedig tágranyilt és ragyogó szemmel figyelte meg, miként a gyermek átéli a tündérmesék tündérországának életét... Sohasem fáradt bele a természet könyvének olvasásába, mert hiszen ennek a könyvnek minden egyes lapján új meg új eddig ismeretlen részletekre bukkant, és gondolatban sok olyan lapot megjelölt, amelyet újra át akart tanulmányozni... Évekkel azután, hogy a mikróbákat saját szájában fölfedezte, egy szép reggelen, miután bekebelezte olajozásra szorult testébe szokásos gyógyító kávétömegeit, megint megvizsgálta egyszer foglepedékét.
„Érdekes! hiszen ebben egyetlenegy élő állatkát sem látok. Itt-ott még van valami, amit talán némi jóakarattal hulláiknak lehetne tekinteni, de 1–2 immel-ámmal mozgó példánytól eltekintve, mozgó állatka nincs az egész készítményben. Szent Isten! Mi történik, ha a Királyi Társaság valamelyik Feő-Feő Mestere saját foglepedékének vizsgálata közben hasonló eredményre jutna? Ugyebár nyilvánvalóan tagadásba venné állításaimat?...”
„Mi történt valójában? Kávét ittam, még pedig olyan forró kávét, hogy megégettem ajkamat. Rögtön a forró kávé


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
után azt a foglepedéket vizsgáltam meg, amelyet metszőfogaimról választottam le, szóval azokról a fogakról, amelyek elsősorban érintkeztek a nagyon forró kávéval.”
Nagyítótükör segítségével új váladékot halászott elő szájüregéből, mégpedig a zápfogak környékéről. „Nagy meglepetésemre olyan hihetetlen nagy számban találtam meg ebben a próbában az aprócska állatokat, amelyet csak azok hisznek el, akik saját szemükkel látták a készítményt.” Aztán igen finom kísérletekhez fogott. Üvegcsövekben olyan vizet hevített föl különböző hőfokokra, amelybe előzőleg foglepedéket osztott volt el. Amikor a hő elért bizonyos fokot, megszünt a kis állatkák mozgása. Mégpedig olyanképpen szünt meg, hogy a folyadék lehűlése után sem tért vissza. Tisztán látta a következtetést: a kávé forrósága ölte meg metszőfogai tövén az addig nyüzsgő életet.
Határtalan gyönyörűséggel ismételte meg ezt a kísérletet. Csak egy zavarta meg. Az a körülmény, hogy sohasem tudta eldönteni, hogy melyik a feje és melyik a farka az ő kis állatkáinak! „Ime! Nézzétek csak ezt a példányt itt! Milyen sebesen úszik egy irányba, de aztán megáll és anélkül, hogy megfordulna, épp olyan gyorsan úszik vissza, mint ahogy jött. Melyik most a feje, melyik a farka? Meg aztán ha állat, hisz akkor kell, hogy mája is legyen, meg agyveleje, meg vérere és egyéb szerve.” Gondolatai visszavezették negyven év előtti kutatásai felé, amelyekben erős lencséi segítségével azt mutatta ki, hogy a bolhák és sajtkukacok – bármilyen egyszerűeknek is látszanak szabadszemmel – valójában csaknem olyan komplikált szervi összetételűek, mint a legmagasabbrendű állatok, vagy akár az ember. De most az egyszer nem jutott előbbre. Mert legerősebb lencséi segítségével sem volt képes az új élőlényekben szervi szerkezetet meglátni. Azok pálcikák, golyók vagy dugóhúzók maradtak mindvégig. Egyelőre azzal segített magán, hogy a Királyi Társasághoz intézet egyik levelében kiszámította, hogy amennyiben vérereik volnának ezeknek az aprócska lényeknek, azoknak átmérője milyen végtelen kicsiségű volna. Ne higyjük azonban, hogy egy percre is el akarta volna hitetni bárkivel is, hogy látta ezeket az elképzelt vérereket: hanem örömet szerzett neki, hogy főpatrónusait ámulatba ejti az ilyen számításokkal.
Ha Leeuwenhoeknak nem sikerült azokat a csírákat meglátnia, amelyek az emberi betegségeket okozzák, ha túlságosan csekély volt képzelőtehetsége ahhoz, hogy megjövendölje, milyen fontos és gyilkos szerepük van az ő általa felfedezett apró élőlényeknek, annyit mégis felismert, hogy a láthatóság határai alatti élőlények náluknál összehasonlíthatatlanul nagyobb lényeknek elpusztítására képesek. Egy ízben folyami kagylókkal mulatott, amelyeket a delfti csatornából halászott ki. Ezer meg ezer még világra nem jött kagylópalántát talált egy anyaállat belsejében. Hazavitte a fiatalokat és megkísérlette, vajjon nem növeszthetné-e őket naggyá egy pohár csatornavízben. „Azt szeretném tudni, hogy van az, hogy csatornáink vizét nem lepi el színültig a folyami kagylók tömege, mikor minden egyes kagyló belsejében annyi ezer fiatal kagyló foglal helyet.” Oly módon vizsgálta napról-napra ezt a töméntelen kagylóembrióból állott nyálkás tömeget, hogy egy keveset mikroszkópjának lencséjére fűzött föl. Érdekes tüneménynek jutott nyomára. Az embriók nem nőttek, sőt ellenkezőleg, napról-napra jobban tüntek el parányi házukból és helyüket apró mikróbáknak megszámlálhatatlan tömegei foglalták el, amelyek nyilván barátságosan felfalták a fiatal kagylókat...
„Az Élet életből él! Keserű tény ugyan, de az Uristen akarata! És milyen jó reánk nézve, hogy ez így van, mert ha nem élnének azok az apró állatkák, amelyek felfalják a parányi kagylókat: ezek nemsokára összes csatornáinkat kitöltenék, mert hiszen miden egyes kagylóból ezer fiatal kagyló keletkezik.” Leeuwenhoek – mint korának hű gyermeke – mindent elfogadott és mindent dicsőített, mert az ő századában a kutatók még nem fordultak haraggal az Ég felé, mint későbben, amikor tudatára ébredtek annak, hogy – az emberiség szempontjából – milyen kegyetlen eszközökkel és módozatokkal támadja meg a természet az emberiséget, bennünket, gyermekeinket...
Lassanként betöltötte 80-ik életévét. Fogai kihullottak annak rendje és módja szerint; de a vén harcos nem panaszkodott életének alkonyodásán, hanem kihúzatta laza fogait és lencséjével megvizsgálta azokat az élőlényeket, amelyeket az odvas gyökér mélyében talált. Csak nem fog ilyen alkalmat elszalasztani? Talán reáakad valami olyan csekély adatra, amelyet eddig ezer vizsgálatában még föl nem ismert? 85 éves korában barátai látogatták meg, akik komolyan beszélték rá, hogy ne dolgozzék tovább, vegye életét könnyedén. Ráncbaszedte homlokát és csodálkozva nézett barátaira, tágranyílt okos szemével. „Nem tudjátok-e, barátaim, hogy az őszi gyümölcsök a legtartósabbak?” Az az elpusztíthatatlan ember 85-ik életévét még élete őszének számította.
Leeuwenhoekban sok volt a színészből. Akkor volt a legboldogabb, ha azok a kiválasztott filozófusok és tudományt kedvelő férfiak, akiknek megengedte, hogy bepillantsanak az ő csodás világába, vagy akikhez intézte pompás leíró leveleit, egyik ámulatból a másikba estek. Tanítani azonban nem tanított egész életében. Miként


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
Leibnitzhez, a híres filozófushoz intézett levelében írja: „Sohasem tanítottam senkit, mert hogyha eggyel elkezdtem volna, akkor egész életemben folytathattam volna a tanítás rabszolgai munkáját. Világéletemben szabad ember akartam maradni.”
„De ha Ön nem tanítja a fiatalokat, akkor el fog enyészni a finom lencsék köszörülésének művészete és ezzel együtt az új élőlények ismerete is el fog enyészni.” Ezt felelte Leibnitz.
Mire a függetlenségére büszke hollandus így vágott vissza: „A leydeni egyetemnek professzorai és diákjai már évek óta nem tudják elviselni fölfedezéseimet és három hírneves optikust fogadtak fel, oktassák a hallgatókat a lencsecsiszolás művészetére. Kérdem, mit értek el vele? Semmit a világon. Azért semmit, mert mindezeknek az embereknek tanításai mögött az a hátsó gondolat húzódik meg, hogy ismeretüket pénzszerzésre vagy hiú célok érdekében használják fel, mintha azt mondanák: „nézzétek csak milyen sokat tudunk!” – És ezek a melléktekintetek semmiféle kapcsolatban sincsenek azzal a gondolatmenetemmel, amely fölfedezéseimben vezérelt. Meg vagyok róla győződve, hogy ezer ember közül egy sem képes az enyémhez hasonló vizsgálatok végzésére, mert rengeteg idő kell hozzá, rengeteg pénz és mert az a kutató, aki eredményeket akar elérni, kell, hogy minden gondolatát élete végéig folyton reáirányítsa a megoldandó feladatokra.”
Ilyen ember volt a legelső bacillusvadász. 1723-ban, 91 éves korában halálos ágyán Hoogwliet nevű régi barátjáért küldött. Kezét akkor már nem tudta fölemelni. Egykor ragyogó szemei már vizenyősek voltak és szemhéjait a közelgő halál szele már fagyosakká tette. Azt mormogta, hogy: „Hoogwliet barátom, fordíttasd le az asztalon lévő két levelet latinra és küldesd el a londoni Tudós Társaságnak...”
50 évvel ezelőtt tett igéretéről haláloságyán sem feledkezett meg. Hoogwliet a következő sorok kíséretében küldte el Londonba barátja értekezését:
„Átküldöm Önöknek, tudós Uraim, haldokló barátomnak ezen utolsó ajándékát és remélem, hogy utolsó értekezését szívesen fogják fogadni.”
Igy fejezte be életét a világnak sorrendben legelső mikróba-vadásza. Majd mesélek én más héroszokról: Spallanzaniról, aki ragyogó szellem volt, Pasteurről, akinek a fantáziája káprázatosan működött, Koch Robertről, aki kíméletlen kézzel mutatott rá arra a sok gyötrelemre, amelyeket baktériumok okoznak az emberiségnek és ezzel tengernyi üdvöt árasztott szét, – ezek a híres emberek és még számosan az egyszerű hollandus optikust hírnévben messze fölülmúlják. De egyikük sem volt olyan kristálytiszta becsületességű, olyan hihetetlenül, olyan végtelenül pontos lelkületű, mint ez a németalföldi ajtónálló, aki az utána következő tudósok mindegyikének még ma is leckéket adhatna a józan, a kristálytiszta gondolkodásból. (L. a 3. sz. jegyzet.)


 Brehm: Az állatok világa / LEEUWENHOEK — Az első bacillusvadász
http://mek.oszk.hu/03400/03408/html/3178.html[2020. 10. 21. 17:34:26]
Az amsterdami Királyi Tudományos Akadémia Leeuwenhoek-emlékérme.
(Régi metszet után)
AJÁNLÁS TARTALOM SPALLANZANI — A bacillus bacillustól származik!


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
LEEUWENHOEK — Az első bacillusvadász TARTALOM PASTEUR — Legnagyobb ellenségeink a mikróbák.
SPALLANZANI — A bacillus bacillustól származik!
Meghalt a nagy Leeuwenhoek! Micsoda súlyos, pótolhatatlan csapás! Ki tanulmányozza most az apró állatokat tovább? – kérdezték az angol királyi tudományos akadémia tudósai, – ezt kérdezte Réaumur és a hírneves párisi akadémia. A kérdésre csakhamar megjött a felelet, mert kevéssel azután, hogy a delfti ajtónálló 1723-ban szemét arra a régen megérdemelt örök álomra hunyta be, amelyből nincs ébredés, akkor (1729) jó ezer kilométernyire tőle megszületett Scandiano községben Északolaszországban az a gyermek, aki a delfti bacillusvadász örökébe lépett. Leeuwenhoeknak ezt a követőjét Lazzaro Spallanzaninak hívták. Különös, álmodozó gyermek volt, aki verseket szavalt, miközben sárgalacsinokat formált a földön; és csak azért hagyta abba ezt a kezdetleges gölöncsérmesterséget, hogy gyermekes és részben kegyetlen kísérleteket végezzen bogarakon, legyeken, békákon és férgeken. Ahelyett, hogy szüleit – rendes gyermeki szokás szerint – kérdésekkel kínozta volna agyon, mindenről maga akart meggyőződni. Kíváncsi volt pl. arra, hogy visszanőnek-e vajjon szerencsétlen áldozatainak kiszakított szárnyai és lábai. A tárgyak formája kevésbé érdekelte őt, mint működésük.
Leeuwenhoekhez hasonlóan csak családjával vívott nagy küzdelmek árán vált a mi fiatal olaszunk bacillusvadásszá. Atyja ügyvéd volt és mindent elkövetett, hogy fiát is érdekeljék majd a hosszú szerződések és periratok – de a fia megszökött és inkább „kacsázni” járt a folyó partjára és csodálkozott azon, hogy a lapos kövek miért is szökellnek, ahelyett, hogy tüstént alámerülnének a vízben.
Az estéket kényszerűségből ugyan, unalmas irkái és tankönyvei társaságában töltötte, de ha nem érezte magán atyjának szigorú pillantását, bizony inkább kibámult az ablakon, fel a csillagokra, amelyek ott ragyogtak a sötét olasz ég bársonyán és a következő napon szabad előadást tartott a csillagokról iskolatársai előtt, akik el is nevezték érte „csillagjósnak”, „asztrológusnak”.
Ünnepnapokon a testes kis vadóc a környéki erdő sűrűjében csatangolt és tágranyílt szemmel jött haza, amelyben még ott tükröződött az erdő forrásainak ezernyi titka. Sokat tünődött a források felett. Még otthon, csatangolásainak végeztével is gondolkozott azon, hogy valójában mely okból törnek elő a sziklából, az erdő mohos talajából? Nem nagyon hitte el azt a gyermekmesét, amelyet családjától és családja lelkészétől hallott, hogy az erdei források nem egyebek, mint szomorú, szép, elhagyott lányok könnyei, akik bolyongásuk közben ott pusztultak el sok-sok évvel ezelőtt az erdő mélyében...
Lazzaro engedelmes és okos fia volt atyjának és emiatt nem sokat vitázott családjával, meg papjukkal. De magában fittyet hányt ezekre a naiv mesékre és elhatározta, hogy ha majd nagy lesz, kikutatja a források valódi természetét.
Miként annakidején Leeuwenhoekben, ő benne is élt az a szilárd elhatározás, hogy majdan kikutatja a természet titkait, de nagynevű elődjétől teljesen eltérő uton lépett a tudományos pályára. „Jó! legyen apám kedve szerint!” És látszólag nagy érdeklődést mutatott a jogtudományok iránt, de minden szabad percét arra használta fel, hogy mathematikát, görögöt, franciát és logikát tanuljon. Szünidejében pedig tovább ugráltatta a lapos kövecskéket, bámulta és figyelte a forrásokat és álmodozott a tűzhányók megrázó kitöréséről, aztán gyermeki ragaszkodással felkereste Vallisnierit, a hírneves tudóst és elmesélte megfigyeléseit. Vallisnieri ráripakodott: „Fiam, Te tudósnak születtél; miért pazarolod idődet bolondúl jogtudományokra?”
„Mester mit tegyek? atyám így akarja.” Vallisnieri haragosan kereste fel Spallanzani papáját és alaposan leszidta, hogy miért kényszeríti fiát olyan tanulmányokra, amelyekhez nincsen kedve. „Az Ön fia – és ezt előre látom kitünő tudóssá lesz egy nap s dicsőségére válik majd szülővárosának!! Tudja meg, hogy abból a fajtából van faragva, amelyből a Galileik teremnek.” A tudós fellépésének eredményeképen apai áldások kíséretében a fiatal Spallanzani a reggiói egyetemre került, hogy ott tudóssá nevelődjék.
A tudós pálya ebben az időben már sokkal megbecsültebb volt, mint azokban az években, amikor Leeuwenhoek megkezdette első lencseköszörülési kísérleteit. A nagy inkvizició már jócskán megszelidült. Ha már büntetnie kellett, inkább a közönséges bünözőket, inkább az egyszerű eretnekeket égettette, minthogy Servet Mihályokat


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
vagy Galileiket üldözött volna. A titkos törvényszék börtönei és sötét cellái hovatovább üresen ásítoztak s annak ideje is elérkezett, hogy a különböző országok országgyülései és uralkodói már nyíltan támogatták a tudós társaságokat. Már semmi sem akadályozta meg a kétkedőket abban, hogy a babonák ellen színt valljanak, sőt valósággal divattá vált a kétkedés és a szabad kutatás. Az igazi természettudomány értékének tudatában már emelt fővel és méltóságteljesen döngette azokat a falakat, amelyeken belül filozófusok merültek le könyvtudományokba. Voltaire évekre vonult vissza falusi magányába, hogy magáévá tegye és aztán népszerűsítse a nagy Newton felfedezéseit. Sőt immár azokra a fényes, szellemes és erkölcstelen helyekre is belopózott a tudomány, amelyekből mindaddig számüzve volt, és a Pompadourok s érdeklődéssel lapozgatták már az akkoriban eltiltott nagy encycklopédia lapjait, – (talán csak azért, hogy megtudják,vajjon hogyan készülnek az arcfestékek és hogy mi a selyemharisnyák szövésének titka.)
Ez a ragyogó század a legmelegebb érdeklődést mutatta a természetnek minden mozzanata iránt kezdve a bogarászattól fel a csillagászatig: de egyúttal minden vallást, minden dogmát nyíltan megvetett, nem véve ki a legszentségesebbeket sem. Még száz évvel ezelőtt életével játszott volna az a vakmerő, aki mosolygott volna azokon a lehetetlennél lehetetlenebb, egyenesen nevetséges állatokon, amelyeket Aristoteles nagy komolyan írt le biológiai könyveiben. Elérkezett annak az ideje, hogy már nyilvánosan is szabad volt mosolyogni, ha nevét említették és nyilatkozatokat lehetett hallani: „Minthogy Aristotelesről van szó, tehát – hinnünk kell néki még akkor is, hogy ha hazudik az öreg”. De azért még sok tudatlansággal volt a világ kikövezve és éppen elég áltudomány uralkodott – még a királyi társaságokban és akadémiákban is. Spallanzani, aki végre megszabadult a végtelen perek és jogi okoskodások borzalmaitól, fiatalos hévvel dobta magát a tudományok kertjébe, hogy minden lehető ismeretet magába szedjen és minden teóriát valóságára nézve kipróbáljon, hogy félvállról vegyen minden könnyebb fajsúlyú autoritást, tekintet nélkül hírnevére, személyiségére meg arra, vajjon püspök-e, miniszter-e, professor-e, színész-e, vagy bohóc-e.
Természete Leeuwenhoekkel sok tekintetben volt ellentétes, akiről tudjuk már, hogy milyen türelemmel csiszolgatta a nagyító lencséket és aki húsz esztendeig foglalkozott a természet megfigyelésével, mielőtt a tudományos világ egyáltalán tudomást szerzett volna felőle. Spallanzani 25 éves korában már egy csomó klasszikus költőt fordított le olaszra és nyilvánosan csepülte agyon Homerosnak akkor közkeletű fordításait. Közben matematikát tanult hírneves unokahugánál Laura Bassinál, aki akkor a reggiói egyetemen professzorkodott. Közben régi játékáról sem feledkezett meg és lapos kövekkel „kacsázott”, majd tudományos dolgozatban írta meg a „kacsázásnak” mechanikáját. Végezetül katholikus pappá lett és végezte egyházi funkcióit.
Miközben lelke mélyén megvetett minden autoritást, hatalmas pártfogók kegyébe jutott be, úgy, hogy ezzel megszerezte a zavartalan munkának külső lehetőségeit. Papi hivatása ugyan azt írta volna elő, hogy vakon higyjen a dogmákban; de valójában mindenben kételkedett, semmiben sem hitt, hacsak nem Istenben, mint a legmagasabb intéző hatalomban. Mindennek maga járt utána: semmit sem fogadott el látatlanba. Talán Istenben sem hitt, de céltudatos és óvatos ember létére – e tekintetben való kétkedését jobbnak látta magába zárni. Még nem érte el harmincadik esztendejét, amikor a reggiói egyetem tanárává nevezték ki, ahol nagyszámú hallgatóság követte ragyogó szemmel kiváló előadásait. Akkortájban kezdte meg első munkáját, még pedig a legapróbb élőlényekről, arról a különös világról, amelyet Leeuwenhoek fedezett fel. Épp akkor kezdte meg kísérleteit, amikor a delfti hollandus-felfedezte ismeretlen világ már-már újra visszamerült abba az ismeretlenségbe, ahonnan Leeuwenhoek géniuszának parancsoló szavára került volna elő.
Ezek a legapróbb élőlények akkortájt egy különös kérdésnek, helyesebben elkeseredett küzdelemnek kerültek középpontjába, ami valójában nagy szerencséje volt a tudománynak, mert lehet, hogy különben századokon át csak érdekes furcsaságoknak maradtak volna, vagy talán egyáltalán feledésbe merültek volna. A vita, amelynek jegyében évtizedes jóbarátok gyűlölettel fordultak el egymástól és amely felett professzorok és papok hiába civakodtak, röviden a következő kérdés felett indult meg: Keletkezhetik-e vajjon az élet önmagától, vagy pedig ellenkezőleg az-e az igazság, hogy minden élőlény hasonló szülőtől ered? Más szóval: a Teremtő vajjon minden növényt és állatot már az első hat nap alatt megteremtett-e és azután nyugalomba vonult, úgyszólván az egész föld vezérigazgatójának nyugodt székébe, vagy pedig talán még ma is folyik a teremtés munkája és az Isten jókedvében – ma is teremtgeti az új állatfajokat, a növényeket?
Spallanzani idejében az volt az általános felfogás, hogy az élet önönmagától, tehát szülők nélkül is származhatik. A gondolkozók nagy többsége szentül hitt abban, hogy igen sok állatfaj nem szülőktől, hanem valamelyes


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
„törvénytelen” módon szennyes törmelékes tömegekből származik. Hogy milyen zavaros babonákban hittek az emberek, arra nézve legyen szabad – okulásul – egy akkori általánosan hitt recipét közölnöm, amely arról szól, hogyan juthat az ember jó méhrajhoz. „Taglózz le egy fiatal bikát és ásd el a földbe még pedig álló helyzetben oly módon, hogy szarvai kiálljanak a földből. Hagyd ott egy hónapig, azután fürészeld le szarvait: és a szarú üregén keresztül kifogástalan méhraj fog kirepülni!”
II.
Az akkori világ tudósai úgyszólván kivétel nélkül vallották az említett balhitet.
Egy Ross nevű angol természettudós komoly képpel közölte a következőket: „Ha kétségbevonjuk, hogy bogarak és darazsak tehéntrágyából keletkeznek, akkor ugyanezzel a joggal kétségbevonhatjuk a józan észnek, a logikának és tapasztalatnak minden egyes tényét.” Még olyan komplikált szervezetű lényekről is, aminők az egerek, egész komolyan állították, hogy bizonyos körülmények között nem származnak egérszülőktől, hanem más valamiképen és ha valaki ebben a kijelentésben kételkednék, ám utazzék Egyptomba és ott a saját szemével győződhetik meg arról, miképen keletkeznek az egerek a Nilus iszapjából, hogy határtalan módon szaporodjanak el a bennszülöttek szomorúságára a szántóföldeken.
Spallanzani nyugodtan hallgatta végig ezeket a históriákat, amelyeket komoly emberek tényként tüntettek fel és nyugodtan olvasott még különb meséket, majd csodálkozva figyelte, mint igyekeznek egyes tanítványai lángoló hévvel bebizonyítani, hogy egerek és méhek egér- és méhszülők nélkül is keletkezhetnek. Mondom: végighallgatta ezeket a meséket, de nem hitt bennük. Agyában megdönthetetlen előítéletek lakoztak mindezen fantazmagóriák ellen. Már pedig a tudományban igen gyakran látjuk, hogy a haladás még be nem bizonyított olyan előzetes véleményekből indul ki, amelyek nem tapasztalati tudománynak, hanem valamely tudós agyműködésének a szülöttei és mint ilyenek ellentétben állottak az akkor uralkodó babonával, hitekkel. Spallanzani agyában az a mélységes meggyőződés élt, hogy az élet önmagától, azaz spontán módon nem keletkezhetik; az ő szemében lehetetlen gondolatnak tünt fel, hogy állatok – beleszámitva a Leeuwenhoek felfedezte apró kis lényeket úgyszólván véletlenül keletkezhessenek régi szennyből vagy bomló anyagokból. Az ő világrajöttük is törvényszerűségeknek kell hogy engedelmeskedjék és ezek a törvényszerűségek is kell hogy az emberi észlelésnek és logikának hozzáférhetőkké váljanak. De hogyan igazolja be ezt a feltevését?
Górcsővezető dolgozószobája 1718 körül.
Végre egy csöndes éjszakán egy könyvecske jutott a kezébe, egy egyszerű és ártatlan könyvecske, amely rávezette arra az útra, melyen a kérdés megoldhatónak látszik.
Ennek a könyvnek az írója nem okfejtésekkel dolgozott, hanem olyan kísérletekkel, amelyek Spallanzani fogékony lelkét egyszerűségüknél és világosságuknál fogva a legnagyobb ámulatba ejtették. Megfeledkezett az éjszakáról, meg a hajnalról és mohón szívta magába a könyvecske tanításait. A könyvecskében részletes adatok voltak olvashatók annak a régebbi babonának badarságáról, amely szerint pondrók és legyek önmaguktól keletkezhetnek rothadó húsban. Spallanzani szemei tágranyíltak, amikor olvasott arról az egyszerű kísérletről, amely a szerző véleménye szerint egyszersmindenkorra a mesék országába utasította az említett tévhitet.
„Micsoda nagy ember lehetett ez a Redi, aki megírja a maga tapasztalatait!” – gondolta Spallanzani – és a könyv fölé görnyedten, magányos gyertyafény mellett szívta magába az új tanítást. „Milyen egyszerű Redi kísérlete. Nem kellett hozzá egyéb, mint két edény, amelyek mindegyikének fenekére húsdarabot helyezett el. Az egyik edénynek


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
szája nyitva maradt, a másikat sűrűn szőtt fátyollal zárta el. Bizonyos idő mulva látta, miként repültek be a legyek az egyik nyitott edénybe, amelyiknek húsdarabkáján pár nap mulva megjelentek a nyüvek, hogy lassanként legyekké alakuljanak át. A másik, a fátyolszövettel elzárt hús nyüvektől és legyektől mentes maradt mindvégig. Egyszerű az egész! Nyilvánvaló, hogy a sűrű fátyol akadályozta meg, hogy a nősténylegyek a húshoz jussanak és petéiket lerakják...
Milyen bámulatosan egyszerű ez a kísérlet és mégis fel kellett fedezni, mert hiszen ezer év óta vitáztak tudósok e kérdés felett és egyiknek sem jutott eszébe, hogy megtegye ezt a kísérletet, amely a kérdést a legvilágosabban dönti el.”
A Redi könyvének hatása alatt már a következő reggel hozzáfogott Spallanzani, hogy a kísérlet nyomán továbbhaladjon; de kísérletei nem legyekre vonatkoztak, hanem a legalsóbbrendű mikroszkópos élőlényekre. Tudniillik az akkori tudósok közül nem egy volt olyan, aki már elfogadta, hogy légyálcák tényleg petékből fejlődnek, de ahhoz feltétlen ragaszkodott, hogy a láthatatlan aprócska élőlények önmaguktól keletkeznek. Spallanzani mindenekelőtt tapogatódzva tanulmányozta, hogy valójában miként kell a legalacsonyabb rendű élőlényeket tovább tenyészteni és milyen módon kell a mikroszkóppal bánni. „Inasi” heteiben nem egyszer sértette meg alaposan kezét a kezében összetörött üveglombikok szilánkjaival. Majd, meg megfeledkezett arról, hogy lencséjének mindenekelőtt tisztának kell lennie és ilyenkor úgyszólván ködfátyolon keresztül pillanthatta meg az apró élőlényeket, amelyek felbukkantak és újra eltüntek, mint az apró halak a zavaros vizek mélyében. De hibáit csakhamar kijavította; nem dolgozott ugyan akkortájt még olyan állhatatossággal, mint Leeuwenhoek, de csakhamar erőt vett lobogó természetén és komoly állhatatossággal látott neki nagy munkájának. Be akarta bizonyítani, hogy minden, amit kortársai a felvetett kérdésre vonatkozólag az aprócska élőlényekről állítanak, a mesék országába tartozik. „De várjunk csak! Az igazi tudós sohase bizonyítson olyan tételt, amely csak agyában él. Engem se vezessen semmi egyéb, mint az, amit tapasztaltam! Nekem is meg kell tanulnom, hogy sohase bizakodjam előítéleteimben...” Szóval: hozzáfogott az apró állatok tanulmányozásához. Türelmes, minden előzetes nézettől mentes szemmel vizsgálgatta az állatocskákat és megtanulta lassan-lassan, hogy mik az igazi tudományos kutatás alapvető követelményei.
Angolországban és Irországban ezidőtájt egy Needham nevű katholikus pap vált híressé. Ez a Needham, aki jó kísérletező hírében állott, azt tanította, hogy apró mikroszkopikus állatok ürühúslevesből maguktól keletkeznek. Kísérleteit a Királyi Társasághoz beküldött értekezésben írta le és ennek a tudós társaságnak tagjait egyenesen bámulatba ejtette.
Ebben az értekezésben leírta, hogy a friss húslevest azon forrón palackba zárta, a palackot aztán légmentesen elzárta parafával olyképpen, hogy sem az apró állatok, sem pedig azok petéi nem kerülhettek be a levegővel a palack belsejébe. Más esetben annyira ment, hogy az edényt a levessel együtt forró hamuban hevítette újra fel. Ez az eljárás – Needham szerint – feltétlenül elöli az összes élőlényeket vagy petéiket, amelyek véletlenségből benne voltak a palackban. A leveses palackot most egy pár napra eltette és azután kihúzta a parafadugót és csodákcsodája: a húslé mikroszkóp alatt látható apró élőlényekkel volt tele.
„Felfedezésem rendkívül értékes – így írta meg Needham a nagy esetet, – mert ráutal arra, hogy ezek az apró állatok csakis a levesből keletkezhettek. Ez az első igazi kísérlet, amely beigazolta, hogy az ürühúslevesre nincs is szükség: mert a kísérlet éppen olyan jól sikerül, ha ürüleves helyett magvaknak vagy mandulának forrázatával dolgozunk.”
Az angol királyi akadémiát éppúgy lázbahozták Needham felfedezései, mint az akkori egész tudományos világot. Ez már nem vénasszonyi fecsegés, hanem komoly tudomány; és az akadémia vezetősége már azon gondolkozott, hogy Needhamot a benne egyesült szellemi arisztokrácia levelezőtagjává választja meg. De őrt állott a távoli Itáliában a harcias Spallanzani!
Ő is olvasta, miként teremtett Needham élőlényeket ürühúsléből, de olvasás közben összevonta szemöldökét és összeráncolta homlokát. Végre kitört belőle: „Lehetetlen, hogy állatok akár húsléből, akár mandulaforrázatból vagy akármi másból önmaguktól keletkezzenek. Needham talán nem tudja, de én szilárdul hiszem, hogy a kísérlet hamis. Ki kell kutatnom, mi benne a hamisság! De hogy hiba van a kréta körül, az szent meggyőződésem...” Tessék! Már megint egy előre kigondolt meggyőződés dolgozott benne, amelynek hatása alatt Spallanzani lázasan kezdte köszörülni szablyáját: – ne feledjük, ez az olasz pap kiválóan harcos természet volt, aki eszméiért


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
gyönyörűséggel ment harcba.
Végre egy csendes éjszakán, jó távol előadásai termétől, amelyben olyan brilliáns sikerei voltak és amelyben szép dámák csüngtek a szaván s bámulták lelki gyönyörűséggel tudását, – a laboratóriumában hirtelen reábukkant Needham kísérletének lehető hibájára. Tollszárral kezében – miközben haját finom ujjaival idegesen fésülte imígy kiáltott fel: „Vajjon miért is jelentek meg ezek a kis állatocskák a forró húslevesben és a mandulaforrázatban? Elsősorban talán azért, mert Needham az ő palackjait nem hevítette fel eléggé, de talán azért is, mert nem zárta el őket eléggé a levegőtől.”
Feléledt benne a kísérletezési kedv. Nem ült le íróasztalához, hogy megírja a benne életrekelt ellenvetéseket, hanem egyenesen felkereste poros laboratóriumát, néhány régi üvegpalackot halászott elő, majd mikroszkópját hozta rendbe. Rövidesen hozzálátott, hogy kísérletileg igazolja nézetét. „Needham nem hevítette elég sokáig leveseit: ki tudja, talán vannak olyan apró állatocskák, amelyek – vagy talán a petéik? – hihetetlen hőfokot bírnak el?” Mondom: Spallanzini néhány nagyhasú és vékonynyakú üveget szedett elő, majd alapos kimosás és kiszárítás után szép rendesen sorakoztatta őket laboratóriumának egyik polcán. Aztán különböző magvakat – úgymint búzaszemeket, borsót meg mandulát – helyezett el az egyes üvegekben és tiszta vizet öntött rájuk. „Most aztán nem rövid időn át, hanem legalább egy órán át forralom ezeket a leveseket!” (L. a 4. sz. jegyzetet). De tervével még mindig nem volt készen. „Jó, jó, de hogyan zárjam el a lombikokat? A legjobb parafadugasz is talán még mindig átengedi a levegőt és ilyetén mód semmi garanciám nincs atekintetben, hogy az apró élőlények később nem juthatnak be az üvegekbe.” Sokáig tünődött a kérdésen. „Megvan!... Egyszerűen leforrasztom a lombikok nyakát. Most aztán semmi a világon, legyen az bármilyen kicsi, nem tud belopózni üvegeimbe.”
Igy is tett, egyenként beforrasztotta forrasztólángon kényes lombikjait és meggyőződött róla, hogy a beforrasztás tényleg tökéletesen sikerült. Hogy eközben jópárszor elégette kezét, azzal nem törődött; talán közben mérgelődött egy kissé ügyetlenségén, de sietve pótolta azokat a lombikokat, amelyeket közben földhöz vágott. Mikor összes lombikjai már be voltak forrasztva, sietve hozzáfogott formálásukhoz és órákhosszat figyelte lombikjait, amint ugráltak, keringőztek és táncoltak a forrásban levő vízzel töltött kondérban. Az egyik lombikot pár percig forralta, a másikat egy félóráig, a harmadikat egy álló órán át és így tovább.
Végtére, mikor szemét már alig tudta nyitva tartani, egyenként vette ki kísérleti lombikjait és óvatosan félretette szekrényébe, hogy napokon át érthető izgalommal lesse, vajjon mi történik a lombikok belsejében és hogy megjelennek-e bennük az aprócska élőlények. Majd elfelejtettem még azt is megemlíteni, hogy egy ellenőrző kísérletsorozatot is végzett olyan lombikokkal, amelyeket annyi ideig hevített, mint a leírtakat, de nem forrasztotta le, hanem egyszerűen parafadugasszal zárta le őket.
Aztán napokon át mással foglalkozott, azzal az ezernyi dologgal, amely felé lángoló energiája hajtotta. Leveleket írt Bonnet svájci természettudósnak és leírta benne kísérleteit.
Aztán labdarugással szórakozott; majd meg vadászni és halászni járt. Közben előadásokat tartott; ezekben az előadásokban az életnek ezernyi érdekességére terjeszkedett ki. Diákjainak egyszer előadta, micsoda apró, érdekes élőlényeket talált Leeuwenhoek saját szájában, máskor pedig leírta előttük a török háremek életét, különös eunuchjaival és lefátyolozott háremhölgyeivel együtt. Előadása közben aztán egyszerre csak eltünt anélkül, hogy megmondta volna hallgatóságának, hogy hova megy... Bizony, lombikjainak sorozatát kereste fel a csapongó lelkű professzor.
III.
Mindenekelőtt a leforrasztott lombikok sorozatát vette elő. Egyenként letörte leforrasztott nyakukat és behatolt keskeny hajszálcsővel a lombikokban lévő folyadékba. Természetesen azt akarta megvizsgálni, vajjon keletkezteke állatocskák ezekben a palackokban, amelyeket olyan sokáig hevített és amelyeket olyan pontosan zárt le, hogy kívülről a levegő porából semmiféle élőlény nem juthatott az edény belsejébe. Ebben a percben nem volt az életvidám, tüneményes Spallanzini... minden lépése megfontolt, majdnem nehézkes volt. Szinte automataszerű nyugalommal helyezte el a vizsgálandó folyadékok parányi cseppjeit mikroszkópjának lencséje alá.
Először azt a cseppet vizsgálta meg, amely az egy órán át hevített lombikok egyikéből származott. Sokáig, nagyon sokáig vizsgálgatta a cseppet, míg végre elégtétellel konstatálta, hogy semmit sem lát. Ezután lázban égve vette elő azt a lombikot, amelyet csak néhány percig hevített fel. Megint csak letörte a beforrasztott lombikok nyakát,


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
megint csak kihalászott egy-egy apró cseppet és mikroszkóp alá helyezte.
Izgatottan kiáltott fel: „Itt vannak!” A mikroszkópos látótérnek egyes helyein ott látta a táncoló, a játszó apró állatocskákat, amelyek nem hasonlítottak azokhoz a nagy mikróbákhoz, amelyeket már jól ismert, de mégis feltétlenül élőlényeknek kellett lenniök.
„Olyanok, mintha apró halak, vagy apró hangyák volnának. Pedig ezeket a palackokat jól elzártam. Kívülről semmi élőlény nem juthatott belsejükbe és mégis itt vannak ezek az apró lények, amelyek a forrásban lévő víznek hőfokát néhány percig is elviselték anélkül, hogy elpusztultak volna!”
Azután ideges kézzel nyúlt azok után a palackok után, amelyeket csakis parafadugóval zárt le, úgy amint az az ördöngős Needham tette. Kihúzta a dugót és éppúgy látott neki a vizsgálatnak, ahogy előbb leírtuk. Most aztán nem csoda, ha elhagyta a nyugalma. Felugrott székéről, előtte viharedzett jegyzőkönyvét és sajátságos, stenografikus modorában olvashatatlan jeleket vetett könyvének lapjaira. De ezek az olvashatatlan jegyzetek azt adták hírül a világnak, hogy minden egyes olyan lombikjában, amelyet nem forrasztott le, hanem csak bedugott, töméntelen élőlény foglalt helyet. Azt is megfigyelte, hogy az egy órán át forralt, de le nem forrasztott palackokban is: „a legkülönbözőbb nagyságú és alakú halacskák keringőztek, mintha csak cethalak és heringek úszkálnának együtt ugyanabban a tóban”. „Ez más szóval annyit jelent, hogy az apró állatok Needham kísérletében a levegőből kerültek a levesbe!” „Ezenfelül pedig új, fontos felfedezést tettünk, azt, hogy vannak olyan élőlények, amelyek kiállják a forralás hőfokát és amelyeket csak egy órahosszat tartó forralással lehet elölni!”
Spallanzani nem tudta, hogy felfedezése nemcsak az ő, hanem az egész világ szempontjából mily végtelen fontosságú. Kísérletével beigazolta, hogy Needhamnek az a teóriája, amely szerint apró állatok önmaguktól keletkeznek, hamis, – éppúgy, miként Redi az a régi tudós kimutatta, hogy hamis az a régi nézet, amely szerint legyek maguktól keletkeznek rothadó húsban. De Spallanzani többet tett ennél, mert ezzel a kísérlettel emelte ki a bacillusvadászat gyermekcipőben járó tudományát a mithoszi ködből, a mesék országából és beigazolta, hogy a bacillusvadászat éppen olyan komoly tudomány és ugyanazokkal a komoly tudományos eszközökkel dolgozik, mint bármely más ága a tudománynak.
Nagy izgatottságában magához hívta bátyját, Niccolot és nővérét, hogy elmondja nekik, micsoda remek kísérletet végzett. Sugárzó szemmel mondotta el azután diákjainak, hogy az élet csak életből keletkezhetik; hogy minden élőlény – még ezek az apró, nyomorúságos kis állatocskák is – szülőktől, vagy szülőtől származnak. „Ha beforrasztjátok leveses lombikjaitokat úgy, hogy kívülről egy élőlény sem tud behatolni a folyadékba és ha aztán elég hosszú ideig hevítitek a lombikokat: miden élőlény elpusztul a folyadékban, még azok is, amelyek rövid ideig tartó forralást baj nélkül állanak ki. Az elég hosszú ideig hevített levesben semmiféle élet nem keletkezik: méghogyha ítéletnapig is vártok rá”. Ragyogóan csúfolódó értekezésben vágta tapasztalatait Needham fejéhez, miközben az egész tudományos világ lázasan figyelt az új fölfedezésre. Vajjon Needham tényleg hamis nyomon járt-e? Ezzel a kérdéssel fordultak egymáshoz a londoni, a kopenhágai, a párisi és berlini tudós társaságok nagytekintélyű tagjai üléstermeik gyertyáinak fényében.
A Spallanzani és Needham között lefolyt vita nem maradt az akadémiák falai között. Kiszivárgott onnan az utcára, majd az elegáns irodalmi és tudományos szalónokba. Ezeknek a szalónoknak világa szívesen hitt volna Needhamnek, mert a 18. század emberisége cinikus volt és vidám lelkületű, a jobb körök nevettek, ha a vallás került szóba és tagadásba vették, hogy a természet fölött valamely Magasabb Lény uralkodik. Tetszetős volt az a gondolat, hogy az élet önmagától, véletlenségből is keletkezhet. De Spallanzani kísérletei oly világosak voltak és oly nehezen lehetett ellenük ellenvetést találni, hogy a legtöbben elhallgattak... Időközben azonban a jó Needham nem pihent meg régi babérain; ismerte a nyilvánosság óriási jelentőségét és nem sajnálva a fáradságot Párisba utazott, hogy ott előadásokat tartson az ürühúsleves csodájáról. Párisban aztán a híres Buffon gróffal találkozott. Ez a Buffon gazdag és jóképű ember volt és szívesen írt tudományos dolgokról; írt pediglen abban a szent meggyőződésben, hogy minden nehéz kérdést el tud dönteni... Ahhoz tudniillik túlságosan elegáns volt, hogy maga kísérletezzék. Nem hallgathatom el, hogy tényleg kiválóan értett a matematikához és hogy kifogástalanul ültette át Newton törvényeit francia nyelvre. Ha elképzeljük, hogy a nemes gróf pompásan értett a legkomplikáltabb matematikai képletekhez, és hogy a gazdag főnemességhez tartozott: be kell látnunk, hogy ezen tulajdonságainál fogva nyilván fel volt jogosítva arra, hogy – minden kísérletezés nélkül is – eldöntse azt a régi kérdést, vajjon élet önmagától keletkezik-e. Legalább ez volt az általános akkori nézet felőle.


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
Needham és Buffon kitünően megértették egymást. Buffon bíborszínű bársonyruhában járt és csipkekézelőt hordott, amelyeket nem óhajtott a szennyes laboratóriumi asztalokon beszennyezni, amely asztalokon tudvalevőleg por, üvegcserép és véletlenségből eltört lombikokból kiömlő mindennemű folyadék található. Szépen osztoztak a munkában, Buffon gondolkozott és írt, Needham pedig végezte a kétkezi teendőket. Együtt gondolták ki és írták le új teóriájukat, amely megmagyarázza, miképpen keletkezik az élet; finom filozófiájukat mindenki megérthette és fő előnye volt, hogy éppúgy fogadhatták el a hívő keresztények, mint az elmés szabadgondolkodók. Teóriájuk ugyan szuverén módon siklott át Spallanzani felfedezésén, dehát nem olyan fontos ez kérem... A fontos az volt, hogy a teória Buffon agyvelejéből pattant ki és akkortájt sokak szemében ez jóval többet jelentett, mint a legpontosabban észlelt kísérletek bármelyike is. Szinte hallom, miként kérdezte Needham a nemes grófot: „Meg tudja magyarázni, hogyan keletkeznek ezek az apró állatok a hevített ürühúslevesben?” Buffon gróf agya a megfeszülésig dolgozott, míg végre kipattant belőle a nagy igazság: „Needham atya! az ön felfedezése óriási jelentőségű. Reáutalt az életnek végső forrására! Zseniális húsleves-kísérletében fölfedezte azt az erőt, – mert mindennek alapja az erő – amelyből az élet ered.” Needham atya azonnal válaszolt: „Nevezzük ezt az erőt Vegetatív-Erőnek, óh nemes Lord!”
Buffon elfogadta az új nevet és visszavonult parfőmös dolgozószobájába, felvette legszebb ruháját és megírta újra kiemelem, nem száraz laboratóriumi kísérletek, hanem egyesegyedül kigondolások nyomán – az új VegetatívErő csodás tulajdonságait, azét az erőét, amely ürühúslevesből és hevített magfőzetekből apró állatocskákat tud előállítani. Kis idő mulva mindenki erről a Vegetatív-Erőről beszélt. Hiszen ezzel az új kifejezéssel mindent meg lehetett magyarázni. A szabadgondolkozók egyszerűen az Uristen fogalmát helyettesítették az új kifejezéssel, az áhitatosak pedig az új erőben ismerték fel a Természet leghatalmasabb fegyverét. Olyan népszerű volt ez a fogalom akkortájban, mint ma egy divatos jazz-nóta, vagy a relativitás teóriája, amelyről manapság annyi sok szó esik.
De sokkal komolyabban esett a mérleg serpenyőjébe, hogy az angol királyi társaság maga is beleesett a nagy őrületbe és Needhamet levelező tagjának választotta meg, úgyszintén a párisi tudományos akadémia is.
Eközben Itáliában Spallanzani laboratóriumában föl és alá járt és dühtől tajtékzott. Hiszen a Tudomány veszélyben forog! Hiszen megdönthetetlen tényeket dobnak itt tudósok sutba, pedig a tudomány csak a tényeken alapulhat. Spallanzani az Uristennek volt szolgája; lehet, hogy hitt is az Istenben, legalább is sohasem vitázott erről a témáról bárkivel is, – de itt másról van szó, arról, hogy tudósok egyszerűen nem akarnak tudni az ő szép kísérleteiről, az ő tiszta, világos, gyönyörűséges tapasztalati tényeiről!
De mit tehetett Spallanzani? Needham és Buffon az egész tudományos világot félrevezették hangzatos szólamaikkal, a tapasztalati tényekre egyáltalán nem hivatkoztak és nem mutatták meg, hogy hol és mikor tévedett Spallanzani az ő beforrasztott üvegeivel végzett kísérleteiben. Ez az olasz – miként többször említettem – nagy harcos volt, de csak tényekkel és kísérletekkel argumentált, nem pedig szavakkal. Már pedig ellenfelei csak ködös, nehezen érthető szavakat vágtak fejéhez, amelyekkel hadakoznia nem lehetett. Spallanzani megkísérlette a lehetetlent; hadakozott, kinevette, kicsúfolta epés, keserű szavakban azt a rejtélyes Vegetatív-Erőt, amellyel a jeles pár az egész világot orránál fogva vezette. Needham egész komolyan állította, hogy a „V. E.” alakította át Ádám oldalbordáját a szépséges Éva asszonnyá. Ugyanez a V. E. működik a rejtélyes kínai féregfában is, amely télen féreg és – csodák csodája! – nyáron át valóságos fává alakul át. Az ehhez hasonló zagyvaságok mind komolyabban kezdtek szerepelni ellenfelei fegyvertárában, míg végre belátta Spallanzani, hogy az egész természettudomány forog immár veszélyben és áldozatául esik ennek a Vegetatív-Erőnek, amelyről Needham talán még azt is be fogja igazolni, hogy a teheneket emberekké és legyeket elefántokká képes átalakítani.
Végre Spallanzani is szóhoz jutott, mert Needham rászánta magát, hogy Spallanzani kísérleteit komolyan fogja megbírálni. A következőket írta ugyanis Spallanzaninak: „Az Ön kísérlete semmit sem mond, mivel hogy a lombikjait egy órán át hevítette és ez a nagy hőség annyira gyöngíti és sérti a Vegetatív-Erőt, hogy az nem képes többé állatokat teremteni”.
Az energikus Spallanzani csak erre várt és megfeledkezett mindenről a világon. Vallásról, hallgatóinak seregéről és a szép hölgyekről, akiknek olyan nagy előszeretettel mutogatta múzeumát. Munkakabátjában nekigyürkőzve nyakig merült a legkomolyabb munkába: nem értve ezalatt az íróasztal melletti görnyedést, hanem az igazi kísérleti munkát laboratóriumi asztalán , üvegeinek, magpalántáinak, mikroszkópjának társaságában.


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
„Szóval Needham azt állítja, hogy ez a nagy meleg meggyöngíti a magvakban lakozó Vegetatív-Erőt. De vajjon mivel igazolja állítását? Hogyan látja, hogyan érzékeli, hogyan méri egyáltalán ezt az állítólagos erőt? Fogadjuk el, hogy az erő tényleg a magvakban székel. Jó! Hevítsük fel a magvakat és lássuk, mi történik?”
Spallanzani megint csak előszedte és alaposan megtisztította lombikjait. Azután különböző magvakból – borsóból, babból, bükkönyből – tiszta vízzel leveseket állított elő, míg laboratóriuma úgyszólván minden polcán zsúfolásig megtelt ilyen főzelékkel. De nem csak a polcok voltak tele lombikjaival, hanem összes asztalai, székei, sőt szobájának padlózata is, úgy, hogy alig tudott járni-kelni szobájában.
„Most aztán különböző ideig fogjuk az egyes lombikokat hevíteni és meg fogjuk figyelni, melyikben keletkezik a legtöbb élőlény”. Aztán néhány lombikját pár percre, másik sorozatát félórára, egy harmadikat egy órára és a negyediket két órára merítette bele a forróvizes üstbe. A lombikokat aztán nem forrasztotta be, hanem valamennyit parafadugasszal zárta el, – hiszen Needham szerint ez az elzárási mód tökéletes – majd félretette a sorozatot és figyelte, mi történik. Várt és figyelt. Közben halászni is ment, de – úgy vélem, nem igen rántotta ki a horgot, ha egy hal játszani kezdett a csalétekkel; aztán ásványokat is gyüjtött múzeuma részére, de megfeledkezett arról, hogy a köveket haza is vigye. Közben magasabb fizetésért folyamodott, miséket mondott, aztán a békák párzását tanulmányozta – míg végre aztán végérvényesen eltünt a közéletből és laboratóriumának helyiségébe menekült, üvegedényei és gépei közé. Várt.
Ha Needhamnak igaza van, akkor azok a palackok, amelyeket csak percekre hevített fel, kell, hogy apró élőlényektől hemzsegjenek, míg azoknak, amelyeket egy vagy két órán hevített, élőlényektől menteseknek kell maradniok. Egyenként húzta ki az üvegekből a dugókat és egyenként vizsgálta meg mikroszkópja alatt a folyadékpróbákat. Most aztán egész lelkéből nevetett gyönyörűségében: mivelhogy a két órán át hevített palackok egyikében-másikában jóval több apró állatot talált, mint azokban, amelyeket csak percekig hevített.
Vegetatív-Erő! Micsoda badarság! Ha az ember nem forrasztja be, csak dugóval zárja el a lombikokat, a levegő apró állatai belehullnak az üvegekbe. Forralhatja akkor az ember a lombikokat olyan hosszú ideig, hogy belekékül a várakozásba: a mikróbák semmivel sem törődnek, hanem szépen fejlődésnek indulnak, amint a leves lehűl. Spallanzani diadalmaskodott, de aztán egy egész különös elhatározásra jutott: egész komolyan nekiindult, hogy kísérletileg igazolja be saját nézeteinek hamis voltát. Látják, Hölgyeim és Uraim, ez az igazi tudomány, ez az igazi tudományos gondolkozás, amelynek magaslatára csak kevés tudós emelkedik fel! az igazi kutató nem a saját nézeteinek igazolását keresi, hanem az igazságot, egyesegyedül a tiszta igazságot. Spallanzaninak is kedvesebb volt az igazság annyi sok gonddal és munkával megalapozott nézeténél. Föl és alá járt szűk dolgozószobájában és mélységesen elmerült gondolataiba. „Várjunk csak! Talán mégis van valami igazság a Needham nézetében. Talán mégis van ezekben a magvakban valamelyes rejtélyes erő, amelyet a nagy hőség tényleg el tud pusztítani.”
Aztán újra kitisztította a lombikokat, egy csomó magvat kotort elő gyüjteményéből, de ahelyett, hogy egyszerűen a vízben főzte volna meg, kávépörkölőjében addig sütötte, pörkölte a magvakat, míg azok sötét színűekké nem töpörödtek össze. Aztán desztillált vizet öntött a pörkölt magvakra, miközben így morfondírozott: „Ha ezekben a magvakban volt valamelyes „Vegetatív-Erő”, hát akkor én most azt halálra pörköltem.”
Napokkal később, amikor újra meglátogatta lombikjait és megvizsgálta tartalmukat, ajkai gúnyos mosolyra nyíltak, – olyan mosolyra, amely az erkölcsi halált jelentette a Buffon-Needham-emberpárra nézve –; mert amint egyenként vizsgálta meg pörkölt magokból készült leveseit, ott látta mikroszkópjának látóterében a levesben fejlődő állatocskák millióit, amelyek éppolyan vigan fickándoztak, keringőztek és úszkáltak a pörkölt levesben, mint amilyen vigan fickándoztak a hevítetlen magvakból készült levesekben. Szóval abban a kísérletében, amelyet saját nézetei ellen irányított, végleg legyőzte a kegyes Needhamet és a finomkodó Buffont. Ez a nemes emberpár azt állította, hogy a hevítés megöli a rejtélyes Vegetatív-Erőt, hogy az apró állatok hevített szerves anyagból nem keletkezhetnek, – ime, ezek a magvak majdnem teljesen elszenesedtek és mégis kitünő táplálékot nyujtottak az apró élőlényeknek! Szóval: ez az úgynevezett Erő egyszerűen szédelgés! Spallanzani egész Európa elé tárta az új igazságot és Európa végre felfülelt az új tanításra.
Kísérlete végeztével aztán kedvelt állatocskáit egy kis időre elhagyta, nem érdeklődött többé életük, szaporodásuk és haláluk iránt, hanem egész más témára tért át; vizsgálni kezdte, még pedig saját testén és elég kegyetlen kísérletekben, miként emésztődik meg táplálékunk gyomrunkban. Eközben arra is volt ideje, hogy házának sötét és forró padlásán egész különös vizsgálódásokat végezzen. Az érdekelte tudósunkat, miképpen kerülik ki a


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
sötétségben a denevérek az akadályokat; miképpen van az, hogy nem mennek neki különböző szilárd tárgyaknak. E mulatságai közepette ráért arra is, hogy nevelje kis unokaöccseit, hogy gondoskodjék fivéréről és nővéréről, akik ugyan mindvégig megmaradtak a szürke középszerűségben és akikben az ő géniuszának szikrája sem volt meg, de akiket mégis szeretett, mert hiszen véle egy vérből valók voltak.
De nemsokára megint csak visszatért a titokzatos kérdéshez: hogyan keletkezik az élet. Pedig vallása tulajdonképpen tilalomfát állított a kérdés elé, amikor arra tanította, hogy az élet egyszerűen a Teremtő csodatétele. Ebben az időben már nemcsak apró állatokon kísérletezett, hanem nagyokkal is kezdett foglalkozni. Igy például foglalkozott a varangyok párzásával. „Vajjon miképpen magyarázható meg az a tény, hogy a hím varangyosbéka párzás alkalmával szinte elképzelhetetlen erővel szorítja magához párját?” Ez a kérdés foglalkoztatta és vezette zseniális agyvelejét hihetetlenül brutális kísérletek felé.
Meg kell jegyeznünk, hogy ezeket a tüstént megemlítendő kísérleteket nem valami vad és kegyetlen ösztöntől vezérelve végezte, csupán azért, hogy mélyebb ismereteket szerezzen az őt akkor fölöttébb érdeklő témáról .Vajjon hogyan lehetne a hímvarangy ölelését megszüntetni? Tudásszomjától űzve, párzás közben ollóval elvágta a hímvarangy hátsó testfelét és megfigyelte, hogy a kimúló állat életének utolsó pillanatáig nem engedte ki párját ölelő karjaiból. Sokat gondolkozott a kísérlet felett. „Úgy látszik tehát a varangynak ez az állhatatossága nem érzelmeinek az eredménye, hanem öntudatlan szenvedélyének következménye”.
Tudományszomja semmitől még az állatokon végzett szívtelen kísérletektől sem riadt vissza. De hogy jobban és tisztábban értsük meg ennek a bámulatos férfiúnak lelkületét, tudnunk kell, hogy önönmagán épp oly kegyetlen és fantasztikus kísérleteket végzett. Amikor például a gyomor emésztési törvényeit tanulmányozta, kivájt fadarabokat nyelt el, amelyeknek résébe előzetesen húst tömött, aztán addig csiklandozta torkát, amíg kihányta az üres fadarabokat, hogy megvizsgálhassa, mikép változott meg időközben a húsdarab. Ezeket a kísérleteket makacsul végezte hosszú ideig önönmagán, amíg végre undorát nem tudta többé legyőzni és abbahagyta a kísérletezést.
Hihetetlen nagyarányú levelezést folytatott Európa kutatóival és kétkedőivel. Levelezés útján tartott barátságot a gunyoros Voltaire-rel, és miközben ártatlan arccal panaszkodott arról, hogy Olaszországnak tulságosan nyirkos és ködös klímája nem kedvez az igazi talentumok kifejlődésének, lassan-lassan vezetőjévé vált azoknak a szabadgondolkodó tudósoknak és filozófusoknak, akik észrevétlen készítették elő a világ legvéresebb forradalmát akkor, amikor látszólag csak az igazságot keresték és egyedül a boldogság és az igazságosság uralmát kívánták egyengetni. Ezek a szabadgondolkodók komolyan hittek abban, hogy Spallanzani végérvényesen végzett mindazzal a sok babonával, amelyet az életnek önmagától való keletkezése tekintetében előtte az egész világ vallott volt. Voltaire-rel élükön humoros tréfákat gyártottak az enciklopedisták a Vegetatív-Erőről és ennek az Erőnek szülőiről, nevezetesen a pompázó Buffonról és Needham atyáról, a nemes gróf laboratóriumi csatlósáról.
De eközben Needham megint csak kitalált egy újabb védekezést. Egészen bizonyos, hogy ez a Vegetatív-Erő megvan – igaz ugyan, hogy senki sem látta és senki sem mérheti meg. Ez az Erő teremti meg a levesből vagy talán a semmiből az életet. Talán kiállja a pörkölésnek azt a hőfokát, amelynek Spallanzani alávetette, de amire egész bizonyossággal szüksége van: az a változatlan rugalmas levegő. És amikor Spallanzani egy óránál tovább hevíti lombikjait, ugyanakkor megváltoztatja a lombikok belsejében lévő levegő rugalmasságát.”
Spallanzani azonnal fegyverbe szállt és gondolatban ráripakodott Needham vérszegény védekezésére. „Milyen alapon állítja ez a szerencsétlen, hogy a hevített levegő rugalmassága megváltozott? Megvizsgálta-e?” Az olasz mester kísérletileg igazolt ellenvetések helyett csak üres szavakkal találkozott. „Jó! Magam vizsgálom meg az ellenvetést” – így szólt és megint csak elkészítette lombikjainak sorozatában a már annyiszor leírt magfőzeteket, majd egy óra hosszat hevítette a lombikokat, miután pontosan beforrasztotta a lombikok nyakát. Aztán egy szép reggelen felkereste laboratóriumát és letörte beforrasztott lombikjai közül az egyiknek kihúzott végét. Sziszegő hang ütötte meg fülét. „Mi ez?” – mondotta magában, majd egy újabb palackot vett elő és letörte ennek is kihúzott nyakát; szszsz! Ez is sziszeg! „Mi történik? Vajjon levegő tódul-e ki a lombikból, vagy a külső levegő hatol-e be a lombika?” Azonnal megkapta a választ, amikor a gyertya lángja. A gyertya lángja tényleg a lombik belseje felé hajlott! „A levegő behatol a nyíláson keresztül, – más szóval a lombik levegője kevésbé rugalmas a külső levegőnél. Talán még kiderül, hogy Needhamnak igaza van!”
Spallanzani ebben a percben elvesztette a talajt lába alól. Homlokán gyöngyözni kezdett a verejték és a világ forgott körülötte... Lehetséges volna, hogy az a tudatlan Needham mégis igazgyöngyöt talált volna és hogy


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
ráhibázott az igazságra? Lehetséges volna, hogy az a széltoló íróasztala mellett ülve megcáfolja az ő fáradságos kísérleteinek gyümölcsét, melyekre annyi sok esztendő munkáját fordította volt? Zavarodottsága napokig tartott; szokása ellenére ráförmedt a diákokra, akikhez azelőtt olyan kedves volt mindig. Majd úgy igyekezett lelke egyensúlyát visszaszerezni, hogy Dantet és Homerost szavalgatta – mindez azonban nem használt. Szüntelenül fülében csengett saját tudatalatti énjének, géniuszának vagy talán valamilyen kínzó manónak szózata: „kutassad ki, hogy miért tódul a levegő lombikjaidba, ha letöröd nyakukat! Talán semmi köze sincs ennek a tüneménynek a palack levegője rugalmasságához”. Álmait zavarta meg ez a fülébe duruzsoló kobold és végezetül új kísérletekbe sodorta.
Elméjét időközben már a villámcsapáshoz hasonlóan világosította meg az igazság fénysugara. Spallanzani visszasietett laboratóriumába, amelynek asztalai törött lombikokkal, elhagyott palackokkal és azzal a rendetlenséggel voltak terhesek, amely a kutató kedvetlenségének legbiztosabb jele. Aztán az egyik szekrényből egy palackot vett elő. Majd megmutatja ő, hogy jó ösvényen jár, hogy Needhamnak nincs igaza. Mielőtt még egyáltalán nekiállott volna a kísérletezésnek, lelkét mélységes nyugalom szállotta meg, mert biztos volt abban, hogy megtalálta a levegő sziszegésének valódi okát. Mert így okoskodott: „Mindazok a lombikok, amelyeket eddig használtam, jó széles nyakúak”. Amikor nyakukat beforrasztottam, elég hosszú ideig kellett hevítenem az üveget, hogy megolvadjon és ez a meleg természetszerűleg kihajtja a palack levegőjének jó nagy részét. Érthető tehát, hogy ha letöröm a beforrasztott üveg végét, a levegő betódul a félig légüres térbe!”
Már akkor tisztában volt azzal, hogy Needhamnak az a gondolata, amely szerint a forróvíz-fürdőnek melege benn a lombik belsejében valamiképpen befolyásolja a levegő rugalmasságát, badarság... Semmi egyéb. De hogyan bizonyítsa be? Hogyan forrassza be a lombikot anélkül, hogy a nagy meleggel kiűzné a levegőt belőle? Ördögi ügyessége azonban csakhamar győzedelmeskedett ezen az akadályon. Új lombikot vett elő, magvakat szórt üregébe és aztán leöntötte tiszta vízzel. Most megolvasztotta a lombik üvegét úgy, ahogy eddig szokta, majd finom csővé húzta ki, de a kihúzás után nem forrasztotta be a cső végét, hanem egyszerűen nyitva hagyta. Nyugodtan várt aztán, míg a lombik és tartalma szépen lehűlt – közben helyreállt az egyensúly a külső és belső levegő között és csak ekkor forrasztotta be a kihúzott üveget. Egy szempillantás alatt bezáródott a hajszálfinom nyílás anélkül, hogy a lombik belsejéből valami levegő távozott volna el. Nagy megelégedéssel táncoltatta aztán az elzárt lombikot a forróvíz-fürdőben; figyelte, miként ingadozik és ugrál jobbra-balra, föl és le egy álló órán át és ezt az órát arra használta fel, hogy verseket szavalt és vidám nótákat énekelt. Aztán félretette az így kihevített palackot, míg végre egy szép napon újra felkereste laboratóriumát és kinyitotta az üveget. Most már óvatosabb volt: előbb gyertyát gyujtott és annak lángját odatartotta az üveg nyakához. Amikor letörte a cső végét, íme, hangos sziszegéssel fújta el a lángot a levegő! Ebben az esetben tehát a levegő rugalmassága bent nagyobb volt, mint kint!
Szóval: az órahosszat tartó forralás egyáltalában nem befolyásolta, nem csökkentette a levegő rugalmasságát, hiszen az még rugalmasabbá lett mint volt annakelőtte – pedig a jó Needham szerint a rugalmasságban rejtőzködik a rejtélyes Vegetatív-Erő. Noha a palack levegője a rendesnél rugalmasabb, azaz tömöttebb volt: hiába halászott Spallanzani mester a megnyitott lombik maglevesében, egyetlen egy élőlényt sem talált abban. Ezt a kísérletet Leeuwenhoek állhatatosságával ismételte meg újra meg újra. Kísérletei során tucatjával törte el a lombikokat, számtalanszor öntözte meg különböző folyadékokkal szép csipkés ingét, fölsebezte kezét, jó pár kísérlete egyáltalán nem sikerült: de végeredményképpen mindig meg tudta erősíteni első eredményét.
Diadalittasan kürtölte világgá ezt a kísérletet és szózata természetesen Needham és Buffon fülébe is eljutott; a két jóbarát görnyedten ült botor teóriájuk romjain; nem volt mit válaszolniok. Spallanzani világos kísérlete kicsavarta kezükből a fegyvert. Az olasz tudós ezután maga is hozzálátott egy kis írásmunkához. Amilyen virtuóza volt a laboratóriumi munkának, ugyanolyan gyilkosan tudta forgatni tollát is és kísérleti eredményeinek birtokában most aztán végérvényesen tönkresilányította Needham szalónképes meséjét az élet spontán keletkezéséről. Spallanzani egész biztos volt immár abban, hogy a legkisebb állatocskák is csak hozzájuk hasonló lényekből keletkeznek. Abban is biztos volt, hogy a piciny mikróba épp olyan piciny mikróbaszülőktől származik és sohasem változik meg, éppen úgy, mint ahogy a zebra sohasem változik át zsiráffá és sohasem szül bivalyborjat. Élete végéig zebrának marad meg és zebracsikót hoz a világra.
„Hogy ne szaporítsam a szót, Needhamnak nincs igaza, amivel azt is bebizonyítottam, hogy az élőlények világában éppen olyan törvényszerűség és éppen olyan rend uralkodik, mint amilyen például a csillagok világában fölismerhető”.


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
Aztán elmondta az is, micsoda zavart hozott volna létre Needham a maga gondolatmenetével, ha neki nem sikerült volna e badar teóriákat a tények erejével ledorongolnia. „Képzeljétek el kérem, mi mindent tudtak volna be ennek a különös Vegetatív-Erőnek! Hiszen ez a rejtélyes erő Needham szerint mindenre képes a világon! Most mikroszkópos állatocskát teremt, amely Proteusként változtatja folytonosan testének alakját: az egyik percben cérnavékonyságú fonal alakjában mutatkozik, máskor tojásdad vagy gömbölyű alakban, majd meg kígyószerűen összegyűrűzött formában és talán sugarakkal ékesen és szarvakkal fölfegyverkezetten. Ez a Vegetatív-Erő, amely Needham agyában született meg, az egyik percben békát termel, a másikban egy kutyát, szunyogot meg elefántot, pókot meg bálnát, tehenet meg embert” Igy szállt sírba Needham az ő Vegetatív-Erejével együtt. Az ember megint nyugodtan élhetett szokott környezetében; nem kellett arra gondolnia, hogy a hátamögött valahogyan közeledik feléje a rejtélyes Erő, hogy cserebogárrá vagy vizilóvá változtassa egy szemrebbenés alatt.
Spallanzani dicsőségét az összes európai egyetemek hirdették; a tudós társaságok a világ legnagyobb tudósának ismerték el; Nagy Frigyes hosszú leveleket írt hozzá és királyi kézirattal a berlini akadémia tagjává nevezte ki. Nagy Frigyes elkeseredett ellensége, Mária Terézia, Ausztria császárnője és Magyarország királynője pedig igyekezett a nagy királyon is túltenni: fölajánlotta neki az – akkor Habsburg-uralom alatt állott Lombardia fővárosának, Pávia egyetemének egyik tanszékét. Díszes bizottság kereste fel, titkos tanácsosoknak, egész társasága, akik nagy császári pecséttel ékeskedő leveleket hoztak Spallanzaninak. Ezek a levelek arra kérték a Mestert, állítsa lábra a halódó páviai kollegiumot. Tárgyalások indultak meg, főképpen a fizetési feltételek felől, Spallanzani mindig gondolt arra, hogy legyen mit aprítania a tejbe – de a tárgyalásoknak meg volt az eredménye és Spallanzani elfogadta a természetrajz professzorának állását és a természetrajzi múzeum vezetését. Amikor fölkereste jövendőbeli működése helyét, a múzeumban csak üres szekrényeket talált. De nem riadt vissza a reá váró feladattól: nekifeküdt a munkának, egész sorozatnyi előadást tartott, nagy hallgatósága előtt végzett nyilvános kísérleteket és bámulatba ejtette hallgatóit, mivelhogy ügyes kezében minden kísérlet szerencsésen sikerült. Küldöncöket küldött szét, hogy különös állatokat, érdekes növényeket, kevéssé ismert madarakat hozzanak neki és lassan-lassan megtöltötte az üres szekrényeket. Ő maga is számos esetben kúszott fel lehetetlen helyekre, meredek csúcsokra, csakhogy érdekes ásványokat és értékes érceket gyüjtsön és hozzon magával; aztán kalapácsfejű cápákat fogott sajátkezűleg és tarkatollazatú madarakat ejtett el; hihetetlen gyüjtőexpedíciókat szervezett múzeuma érdekében – csakhogy levezesse azt a kínzó energiafelesleget, amelynek birtokában mindenhez inkább hasonlított, mint az akkori idők egyszerű, csöndes tudósaihoz. Az amerikai nagyságok közül leginkább Roosevelthez hasonlítanám, mert ő benne is megvolt a „Teddy” bátorsága és éppen úgy tudott imponálni a közönségnek, mint ez a nagy amerikai „törzsfőnök”. (Az egyedüli különbség kettőjük között, hogy Spallanzani összehasonlíthatatlanul alaposabb ember volt.)
Ennek a lázas gyüjtő és előadó munkának közepette leveseivel és mikroszkópos állataival együtt bezárkózott laboratóriumába és nagy kísérleteket végzett, annak beigazolására, hogy kedvenc apró bestiái épp úgy követik a természet törvényeit, mint az emberek, a lovak és az elefántok. Így például egyszer a mikróbáktól nyüzsgő leves csöppjeit vékonyka üvegdarabokra helyezte el és dohányfüstöt fújt a csöppre, miközben mikroszkópján át figyelemmel kísérte a dohányfüst hatását. Hangos ujjongással kiáltotta világgá boldogságát, amikor látta, miként igyekeznek a mikróbák elkerülni az őket izgató dohányfüstöt. Máskor meg villamos szikrákkal bombázta az apró élőlényeket, és leírta, miként válnak ezek az állatok „kótyagosakká”, miként szűnik meg mozgásuk, miként halnak el.
„Lehetséges, hogy ezeknek a kis állatocskáknak magvai vagy petéi bizonyos tekintetben különböznek a tyúktojástól, a békapetétől vagy a halikrától – hiszen tudjuk, milyen sokáig bírják ki a forró víz hőfokát, – de egyébként nem látok nagy különbséget a különböző állatfajok között!” Ezzel a kijelentésével azonban megjárta a nagy tudós, mert kevéssel utána vissza kellett vonnia szavait.
„Ugy-e bár, a földkerekség minden állatának levegőre van szüksége? Én hát azzal fogom megmutatni, mennyire „állatok” az én állatkáim, hogy egyszerűen vacuumba, légüres térbe helyezem el őket és megfigyelem, miképpen pusztulnak el.” Körülbelül ez volt Spallanzani gondolatmenete. A kísérletet nagy szakavatottsággal végezte. Mindenekelőtt egész vékony hajszálcsöveket húzott ki, olyanokat, aminőkben Leeuwenhoek is tanulmányozta az apró élőlényeket. Aztán bemártotta ezt a hajszálcsövet olyan levesbe, amely telve volt a legapróbb élőlényekkel; a leves a hajszálcsövesség törvényeinek engedelmeskedve felszökött az üvegcsőben. Aztán beforrasztotta a hajszálcső egyik végét, másik végét erőteljes légszivattyúba kapcsolta be, működésbe hozta a légszivattyút és a hajszálcső üvegfalán keresztül apró élőlények láthatatlan evezőcsapásai lassankint megszünnek, hogy mozgásuk


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
egyre csökken, hogy „elszédülnek” és mozgásuk végül megszünik...
A légszivattyú megindult, ám a mikróbákon semmi változás sem volt észrevehető. Az apró élőlények épp úgy éltek és mozogtak, mint azelőtt és látszólag nem nagyon vették észre, hogy szükségük van arra a levegőre, amelytől a kísérletező megfosztotta őket. Napokig figyelte a légüres folyadékot, majd hetekre terjesztette ki kísérletét. Aztán újra meg újra megfigyelte a történteket, keresve azt a hibát, amely kísérletébe talán belecsúszott. Amit tapasztalt, őrületnek tünt fel előtte, hiszen „nincsen olyan élőlény, amely levegő nélkül tud élni”. „Az ördögbe is! Hogyan lélekzenek ezek az apró vadállatok?” Meg is írta gondolatait egyik barátjának, Bonnet-nek a következő szavakban: „Ezeknek az állatocskáknak természete igazán csodálatraméltó! Légüres térben éppen úgy élnek, mint a levegőn. Összes működésük épp úgy folyik le, mint azelőtt, föl és alá úszkálnak a folyadékban, szaporodnak és napokig élnek a vacuumban. Milyen csodás észleletnek bukkantam nyomára! Hiszen eddig valamennyien azt hittük, hogy levegő nélkül nincs élet.”
Beállítható kézi nagyító (porte-loupe). Rajz 1718-ból.
Spallanzani nagyon büszke volt új elképzelésére és gyors gondolkodóképességére; ebben a büszkeségében megerősítették diákjainak, az őt bámuló úrhölgyeknek, tudós professzoroknak és diadalmas királyoknak hízelgő nyilatkozatai. De ez a hízelgés nem vette le lábáról, mert lelke mélyén és alapjában mindenekelőtt kísérletező tudós volt és szerényen hajtotta meg fejét, valahányszor új tapasztalati tény lerontotta azokat a teóriákat, amelyeket zseniális agya előzetesen kitermelt.
De jellemének voltak árnyoldalai is. Ez a tudós, aki kísérleteiben olyan végtelen becsületesnek mutatkozott, hogy sohasem tért el az igazság útjától, aki mindenkor a színigazsághoz híven adta elő mindazt, amit laboratóriumának mérges és rosszillatú gázai, valamint fényes gépei közepette talált: az igazságnak ez a fanatikusa – mondom – nem egészen becsületes módokat eszelt ki arra, hogy professzori fizetését valamiképpen öregbítse. Kitünő labdarugó, hegymászó és kutató létére nem átallotta, hogy a bécsi kormányzathoz siránkozó leveleket intézzen, amelyekben elpanaszolta, hogy Páviának gőzös és ködös levegője aláássa amúgy is gyenge egészségét. Hogy megtartsa szolgálatában, Ausztria császárja fölemelte fizetését és megduplázta egyetemi szünidejét. Spallanzani nevetve vette tudomásul a magas elhatározást és hazugságait – cinikus módon – politikának keresztelte el. De meg kell hagyni, hogy mindig elérte, amit akart: kísérleteiben az igazságot – végtelenül türelmes és pontos megfigyelések alapján; pénzt és előléptetést – igaz, hogy hamisság útján; az esetleges egyházi üldözések ellen pedig talárja biztosított menedéket.
Abban az arányban, ahogy elhagyta élete delelőjét, mind vadabb régiók felé irányította kutatásait. Egy szép napon elhatározta, hogy meg kell látogatnia a régi Tróját, amelynek története különösképpen foglalkoztatta agyát; aztán meg, hogy meg kell látogatnia a háremeket rabszolgáikkal és eunuchjaikkal együtt, amely utóbbiak épp úgy érdekelték kutató lelkét, miként annakidején a denevérek, a varangyos békák és legutóbb az apró állatocskák. Megmozgatta minden összeköttetését és végre megkapta József császártól, amit kívánt: az egy évi szabadságot és elegendő pénzt a Konstantinápolyba való utazáshoz. Igaz, hogy hamis jogcímen: egészségének helyreállítása címén, noha soha sem volt életében egészségesebb, mint éppen akkor.
Félretette és elzárta szeretett lombikjait, becsukta laboratóriumát és drámai könnyek közt búcsúzott el diákjaitól.


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
Hajóra szállt, de útja nem volt szerencsés, mert a Földközi-tengeren rettenetes tengeri betegség vett rajta erőt és végezetül hajótörést is szenvedett. Magányos szigetre vetődött, de ott sem feledkezett meg arról, hogy mindent össze ne gyüjtsön, amit múzeuma részére használhatott. A szultán nagy lakomával fogadta; a szerail orvosai megengedték neki, hogy a szép háremhölgyek életét kedve szerint tanulmányozza... De később hazájában mégis azt mesélte, hogy bár csodálkozással és bámulattal szemlélte a törökök vendégszeretetét meg építészetét, de megvetette a náluk uralkodó rabszolgaság rendszerét és azt a világnézetüket, amely mindent a fátumnak, a végzetnek tud be.
„Mi nyugatiak azon az úton vagyunk, hogy tudományunk segítségével az emberiségnek látszólag kikerülhetetlen, látszólag örökös kinlódását és szenvedését le fogjuk küzdeni”. – Hallom, miként prédikálja híveinek meggyőző hangon reményteljes filozófiáját. Hitt, feltétlenül hitt a Mindenhatóban. De ez a hite nem gátolta meg kutató, kétkedő lelkét, villámló szemét abban, hogy ne érezze hitnéek határait, hogy ne keressen mentő körülményeket az Uristen számára, akit nem egyszer Természetnek vagy Ismeretlennek nevezett és ne tekintse magát az Uristen első asszisztensének, akinek feladata lészen az Ismeretlen Természet kimutatása és, ha lehet, legyőzése.
Néhány hónapi utazás után a Balkánon keresztül tért haza katonai kíséret fedezete mellett, miután a bolgár fejedelemnek meg a román goszpodároknak élvezte a vendégszeretetét. Végre Bécsbe ért, ahol tiszteletét tette legfelsőbb patrónusa, II. József császár előtt: úgy vélem, ez volt egész életpályájának külsőségek szempontjából legfényesebb pillanata. Sikereitől megrészegülten azt hitte, hogy íme, összes álmai megvalósultak. Pedig...
VI.
Miközben egyik diadalát a másik után ünnepelte utazásában, sötét felhők tömörültek körülötte a távoli Itáliában, éppen azon a páviai egyetemen, amelyet halódásából ő keltett életre és tett naggyá. Professzortársai éveken át csöndes haraggal figyelték, miként hódítja el hallgatóságukat; de mit tehettek ellene? A kínálkozó alkalmat lábhoz tett fegyverrel várták.
Spallanzaninak sikerült fárasztó expedíciók és igazán veszedelmes kirándulások és gyüjtőmunkák segítségével az egyetemnek egykoron teljesen üres természetrajzi múzeumát európai hírességűvé emelnie. Emellett egy kis magángyüjteménye is volt Scandianóban, kis házában. Egy szép napon Canon Volta, egyik legirigyebb ellensége elment Scandianóba és valamilyen ürüggyel bejutott Spallanzani magángyűjteményébe; ott körülszaglászott, aztán rosszindulatú vigyorgásba torzult el arca, amikor néhány edényt, egy kitömött madarat, meg egy konzervált halat talált ott, amely tárgyak a páviai egyetemi múzeum piros vignettáival voltak megjelölve. Volta nagy köpenyébe burkolódzva óvatosan kilopódzott a kikémlelt házból és kieszelte rosszindulatú tervét, amellyel majd a ragyogó Spallanzanit tönkre fogja tenni. És Spallanzani még nem tért haza Bécsből, amikor Volta, Scarpa és Scopoli jól kieszelt hadjáratot indítottak meg ellene a nagy nyilvánosság előtt. Röpiratot fogalmaztak meg és küldöttek el Európa minden ismertebb egyetemének és tudós társaságának és ez a röpirat egyenesen azzal a förtelmes bűnnel vádolta meg Spallanzanit, hogy a páviai egyetem tulajdonát képező egyes tárgyakat ellopott és saját magánmúzeumában helyezett el.
Egy pillanatra megingott lába alatt a talaj; és már-már rombadöntve látta mesés ívbe szökellt pályáját; nehéz álmaiban gúnyosan mosolyogtak reá azok, akik eddigelé a nagy nyilvánosság előtt dicsőítették ugyan, de titokban irigykedtek reá; elképzelte magának azoknak a diadalujjongását, akiket világos kísérleteivel és tapasztalatai adataival eddig mindenkoron legyőzött. Ami azonban legjobban megrémítette, annak lehetősége volt, hogy az a bárgyu Vegetatív-Erő talán újra életrekel...
Néhány napon belül azonban újra talpraállott; igaz, hogy rettentő botránynak került középpontjába, de szilárdan állt lábán, nekivetette hátát biztos igazságra falának és szemébe nézett vádlóinak. Türelmes bacillusvadászból és a szelid filozofikus levelek irójából erőteljes politikussá vedlett át hirtelenében; kérte vizsgálóbizottságnak kiküldését, – meg is kapta – „Ananiás-klubokat” alakított, amelyekben lánggal felelt a felé vetett tűzcsóvára. (L. az 5. sz. jegyzetet.)
Páviába hazatértében vajjon mire is gondolhatott? Vajjon szárnyaszegetten lépi-e majd át diadalai régi városának kapuját? Vajjon régi bámulói szeretettel fogadják-e majd, vagy talán áldozatul esik-e a rosszindulatú, az alattomos gyanúnak? Azt hiszem, ilyes gondolatok járhattak eszében. De Pávia kapuinak közelében minden kétkedése és balsejtelme eltünt, mert diákjainak tömege várta és ujjongással fogadta a mestert. A diákság ragaszkodásáról


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
biztosította, diadalittasan kísérte szeretett mesterét régi professzori székébe. Az annyira öntudatos, büszke ember meghatottan, remegő hangon, talán könnyekkel szemében köszönte meg diákjai szeretetét és csak azt ismételte szüntelen, mennyire boldoggá teszi a fiatalok ragaszkodása.
Aztán odaállottak a vizsgálóbizottság elé, Spallanzani is, meg vádlói is; ahogy Spallanzanit ismerjük, elképzelhetjük, milyen hatvágásokkal győzte le ellenfeleit. Beigazolta bírái előtt, hogy az állítólag ellopott madarak nyomorúságosan kitömött, molyrágta tollazatú értéktelen múzeumi tárgyak, amelyek egy vidéki népiskola gyüjteménytárát is eléktelenítették volna; hogy azokat egyszerűen kiselejtezte a gyüjteményből. Beigazolta, hogy azokat a kígyókat és azt a tobzos állatot, amely állítólag hiányzott a gyüjteményből, más múzeumoknak adta el és hogy ez a tranzakció csak hasznára vált a múzeumnak. De beigazolta azt is, hogy fővádlója, Volta, értékes kőzeteket lopott a múzeumból és adta tovább barátainak...
A bírák minden vád alól fölmentették – ámbátor nem egészen bizonyos, hogy nem követett el bizonyos szabálytalanságokat; mindenesetre tény azonban, hogy Voltát és szövetséges társait az egyetemről szégyenszemre elküldték, továbbá, hogy a császár szigorúan meghagyta a vitázó feleknek, Spallanzaninak is, hogy azonnal szüntessék be az egész szégyenteljes ügyet és hallgassanak el. Hiszen a botrány hullámai már egész Európára kiterjedtek: a diákok nyilt zavargásba törtek ki, Európa többi egyetemei pedig mosolyogtak a példátlan skandalumon. Spallanzani még egy utolsó csapást mért legyőzött ellenfeleire; Voltát felfújt, üres hólyagnak nevezte el, Scarpát és Scopolit még cifrább jelzők özönével árasztotta el. Ennekutána aztán nyugodtan és megelégedetten tért vissza a bacillusvadászat hűs berkeibe.
Hosszú kísérletező éveinek folyamán számtalanszor gondolkozott azon, vajjon tulajdonképpen hogyan is szaporodnak ezek az apró állatok. Gyakran látta, miként függ két kis állatka össze és észlelését a következő szavakban vázolta Bonnetnek: „Ha az ember egy állatfaj két különböző példányát egyesülésben látja, természetesen mindig arra gondol, hogy párzásukat figyelte meg, amely szaporodásuk szolgálatában áll. Vajjon tényleg párzásban vannak-e ezek az egymáshoz tapadó apró állatocskák?” Lerajzolta ugyan észleleteit régi jegyzőkönyveiben, de amilyen hevesen kísérletezett mindenkor, éppen olyan óvatos volt akkor, amikor következtetéseket kellett levonnia.
Bonnet elbeszélte az akkor még kevéssé ismeretes, később azonban híressé vált barátjának, Saussure-nak, mennyire izgatja Spallanzanit az apró élőlények szaporodásának kérdése. Saussure saját szemével akart meggyőződni a Spallanzani-közölte tényekről. Pnotos észleleteket végzett mikroszkópján, majd rövidesen meg is írta egy értekezésben észleleteit. Közölte a tudományos világgal, hogy nem párzási folyamat az, amelyet Spallanzani észlelt. Ellenkezőleg – és ez igazán csodálatos tény, – az összefüggő állatpárok nem egyebek oszlásban levő állatocskáknál! A mikróbák Sasusure szerint nem párzás útján, hanem osztódás útján szaporodnak. Spallanzani kézhez kapta az értekezést és hitetlen fővel rohant mikroszkópjához, hogy meggyőződjék Saussure állításainak igazságáról. Rövidesen meglátta, hogy az észlelés tökéletesen igaz. Dicséretére vált, hogy azonnal meleghangú levélben üdvözölte svájci kollegáját felfedezése alkalmából. Mert igaz ugyan, hogy harcos lelke egész életén át szívesen keverte a kártyákat és hogy pokolian ambicióus lénye más emberek hírességére némelykor irigykedett is: de ebben az esetben egyetlen egy érzelem vett rajta erőt: a Saussure remek fölfedezése fölött érzett gyönyörűség. Spallanzanit a genfi tudóssal egy csodás vakolat kötötte össze: annak tudata, hogy új tények felismerése és az új észleletek új épületté való összekötése ezerszer fontosabb, mint az egyes kutató dícsérete vagy dicsősége. Ők voltak az első antimilitaristák, az első világpolgárok, az első internacionalisták a szó legnemesebb értelmében.
Kevéssel azután Spallanzanit az események ereje életének talán legzseniálisabb kísérleteibe kényszerítette. Hogy mi kényszerítette? Egyrészt barátai iránt érzett barátságra, másrészt pedig az a gyűlölet, amelyet a tudomány mezében föllépett és majdnem a hírhedt Vegetatív-Erőhöz hasonló zagyvaságok ellenében érzett. Egy Ellis nevű angol megtámadta Saussure megfigyeléseit és egyenesen kimondotta, hogy a Saussure magyarázata tökéletesen hamis. Ellis mindenekelőtt elismerte, hogy a kis állatocskák némelykor tényleg kettéválnak. ”De ez a kettéválás egyáltalán nem nevezhető oszlásnak. Egyszerűen azzal magyarázható, hogy az egyik nagy erővel úszó állatocska nekiütődik egy másik úszó lénynek és azt középen kettétöri. A Saussure finom teóriájával szemben ez az igazság!”
„De tovább megyek” folytatta Ellis, „az apró állatok éppen úgy származnak anyjuk testéből, mint akár a nagy állatok. Ha mikroszkópommal óvatosan figyelem őket, nem egyszer látok fiatalokat az öregek testében, sőt ha még jobban nézek oda, meglátom az unokát is a gyermek testében”. Spallanzani tudta, hogy mindez csak badarság.


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
Őrületnek tekintette Ellis nézetét; de vajjon hogyan bizonyítsa be, hogy nincs igaza és hogyan bizonyítsa be végérvényesen, hogy az alsórendű állatok tényleg oszlás útján szaporodnak.
Spallanzani tudós agya – mondom – ösztönösen érezte meg, hogy Ellis véleménye gyenge lábon áll, de sehogysem tudta eleinte beigazolni, hogy az apró állatocskák tényleg nem robbantják egymást gyors mozgásukkal ketté. Végre eszébe ötlött a bizonyítás egyedüli útja. „Egy ilyen állatocskát el kell különítenem azoktól, amelyek mozgásukkal esetleg beléütköznek és aztán mikroszkóp alatt türelmesen kell vizsgálnom, vajjon magától válik-e ketté, vagy sem?” Elgondolása tényleg egyedüli útja volt a megoldásnak. „De vajjon miképpen lehet ezeket a végtelen kicsinységű élőlényeket társaiktól elkülöníteni? Könnyűszerrel emelhetjük ki a kutyakölyköt testvérei közül, vagy halászhatjuk ki az apró halacskát ezernyi társa közül; de nincs rá mód, hogy a mikroszkópos állatocskát farkánál fogva valamiképpen kiemeljük; túlságosan kicsiny az az ilyen durva manipulációhoz!”
Ezt a kérdést is meg tudta oldani. Ez a szineslelkű férfiú, aki imádta a víg ünnepeket és a sikeres előadásokat, a tömegnek ez a dicsőített hérosza, ez a rendkívüli ember újra csak hátat fordított diadalainak és mulatságainak, hogy lázas életének talán legokosabb, legcsodálatosabb, legzseniálisabb kísérletét hajtsa végre. Nem tett egyebet, minthogy megtalálta annak a módját, hogyan különítse el azt az ezredmilliméter nagyságú élőlényt társaitól.
Fölkereste laboratóriumát és óvatosan helyezett el egy baktériumoktól nyüzsgő levescseppet egy tiszta kristálylemezre. Majd szálfinom hajszálcsővel desztillált víznek minden élőlénytől mentes friss csöppjét helyezte a mikróbákkal teli csöpp közvetlen szomszédságába. „Most aztán elcsípek majd egyet közülük” – így szólt magában, miközben mikroszkópos lencséjét reáirányította a baktériumos folyadékra. Majd egy nagyon finom tűt vett elő, belemártotta óvatosan a mikróbalevesbe, és azután alig látható finom csatornát rajzolt a levesből a tiszta vízbe. Gyorsan beigazította mikroszkópját erre a csatornára és örömmel látta, miként úsznak lassankint az apró élőlények a tiszta vízcsöpp felé. Aztán amikor már az egyik vagy a másik élőlény belekerült a tiszta víz csöppjébe, hirtelen finom festőecsettel törölte ki, szívta föl a vékonyka csatornát és így elvágta útját a többi csírának, amelyek különben ugyancsak odaigyekeztek volna a tiszta csöppbe.
Hála Istennek! A nagy munka sikerült ! Az, amit még előttem senki sem tett meg: egyetlen egy élőlény van a csöppben; nincs társa, amely nekimenne és bombázná: most aztán nézzük, vajjon kettéoszlik-e vagy sem?” Aztán türelmesen várt megfeszült idegzettel, meggörnyedt háttal, könnyező szemmel és figyelte lencséjén keresztül az aprócska csöppet, egyetlen lakójával. „Milyen végtelen kicsi ez a lény; úgy él, mint magányos hal a tenger irdatlan mélységében”.
Csakhamar különös látványnak volt tanuja: drámai erővel játszódott le a leirandó esemény. A vizsgált élőlény alakjára nézve olyan, mint egy nagyon vékony pálcika – közepén mind vékonyabbá és vékonyabbá vált. Nemsokára aztán a pálcika közepén alig látható finom fonal tartotta a két véget egybe, amelyek mindjobban és jobban kezdtek fickándozni, míg végre egymástól elváltak. Akkor már két élőlény úszkált a cseppben, ott, ahol ezelőtt csak egy tartózkodott. Mindkét élőlény valamivel rövidebb volt szülőjénél, de különben teljesen hasonló volt hozzá. A tudós tovább vizsgálta a cseppet: türelme csakhamar meglelte jutalmát, mert rövid idő mulva a két mikróba mindegyike újra kettéoszlott és nemsokára négy úszkáló lény volt a cseppben!
Spallanzani zseniális kísérletét legalább egy tucatszor ismételte meg és mindig ugyanazt az eredményt érte el; aztán lecsapott a szerencsétlen Ellisre, akár a völgybe zúduló lavina és végérvényesen eltemette Ellis okoskodását és megfigyeléseit a bacillusok belsejében látható gyermekekről és unokákról. Spallanzani egyenesen maró gúnnyal ment neki Ellisnek; leereszkedően ajánlotta neki, hogy kezdje előlről a bacillusvadászás ábécéjét. Arra is kitért, hogy Ellis valószínűleg nem esett volna a jelzett tévedésbe, ha pontosabban tanulmányozta volna Saussure finom értekezését, ami mindenesetre nagyobb előnyére szolgált volna neki, mint olyan bárgyú teóriák kieszelése, amelyek csak megzavarják a természet törvényeinek és tényeinek felismerését. A tudós, a természet igazi kutatója, sok tekintetben hasonlít az íróhoz, a festőhöz, vagy a zenészhez. Csak félig kutató, de félig művészember is. Spallanzaniban is sok lakozott a művészi íróból: tudományos értekezéseiben nem egy helyen hasonlította önönmagát Kolumbushoz és Vespuccihoz, ezekkel a nagy fölfedezőkkel állítván magát egy sorba. A baktériumok rejtélyes világáról úgy emlékezett meg, mint egy igazi világrészről, amelynek ő maga a fölfedezője és amelynek kikutatására annakidején valóságos fölfedező expedíciókat szervezett volt. Egy szóval sem említette meg sohasem, hogy ezek a kis állatok esetleg veszedelmesek, vagy gyilkos természetűek (nem szerette – legalább is nem a munkáiban – a vad álmodozásokat), de géniusza megértette véle, hogy ennek az új világnak fantasztikus teremtményei az emberi nemre nézve rendkívüli fontosságúak.


 Brehm: Az állatok világa / SPALLANZANI — A bacillus bacillustól származik!
http://mek.oszk.hu/03400/03408/html/3179.html[2020. 10. 21. 17:34:40]
VII.
1799 tavaszán, amikor Napoleon hozzálátott, hogy a régi világot darabokra tördelje és amikor Beethoven ott kopogtatott a halhatatlanság kapuján hatalmas szimfóniáival, amelyekben éppúgy küzdött a régi világ előítéleteivel, mint Spallanzani tette egész életén át – a nagy kutatót szélhűdés érte. De három nappal később energikus, elpusztíthatatlan fejét már kidugta az ágytakaró alól és vígan szavalta Tasso-t és Homeros-t, azoknak a barátainak mulatságára és gyönyörűségére, akik halódásának hírére keresték fel. De bármennyire is ragaszkodott az élethez, ez a szavalata hattyúdala volt az öreg harcosnak , aki néhány napon belül végleg elköltözött az élők sorából.
A régi Egyptom nagy uralkodói oly módon óvták meg nevüket az enyészettől, hogy földi porhüvelyüket drága és díszben pompázó múmiákká alakíttatták át. A görögök és rómaiak márványba faragtatták nagyjaikat. Manapság arcképekben őrizzük meg elhúnyt jeleseinket. Mi maradt napjainkra abból a remek emberpéldányból, akit Spallanzaninak neveztek?
Páviában szerény kis mellszobor tartja ébren emlékét, a természetrajzi múzeumban pedig, akit érdekel, megláthatja az elhúnyt hólyagját.
Ez az epitáfium jellemző a mesterre. Kifejezése annak a szenvedélynek, amely semmiféle áldozattól nem riadt vissza, megvetette a konvenciókat, kinevette a nehézségeket, nem ismerte az ízléstelenséget és az életnek annyi sok csúnya oldalát.
Jól tudta, hogy hólyagja beteg. Szinte hallom, amint ezt mondja orvosainak: „Hát nézzétek meg halálom után, mi is volt ennek a szervemnek a tulajdonképpeni baja. Talán valami új, érdekes adatot fogtok találni...” Ez a kis apróság mindennél jobban jellemzi Spallanzanit. Lelke kicsiben való tükörképe százada cinikus, fürkészően kíváncsi, hidegen okoskodó lelkének, amely század ugyan kevés gyakorlati fölfedezést mutat fel, de megalkotta azt a talapzatot, amelyen állva Faraday, Pasteur, Arrhenius, Fischer Emil, Rutherford Ernest és a mai tudomány többi héroszai megalkothatták örökidőkre szóló felfedezéseiket. (L. a 6. sz. jegyzetet.)
Pasteur egyik kísérleti ebe.
LEEUWENHOEK — Az első bacillusvadász TARTALOM PASTEUR — Legnagyobb ellenségeink a mikróbák.


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
SPALLANZANI — A bacillus bacillustól származik! TARTALOM KOCH — Küzdelem a halál ellen
PASTEUR — Legnagyobb ellenségeink a mikróbák.
I.
1831-ben, 32 évvel azután, hogy a nagyszerű Spallanzani elhúnyt, a bacillusvadászat az elfeledett mesterségek közé volt már sorolható. Miközben más tudományágak hatalmas lendülettel nyomultak előre, az emberiség elfeledte és le is nézte a szabadszemmel nem látható élőlényeket. Pedig már ormótlan, pöfékelő lokomotívok vették át úgy Európában, mint Amerikában a tehervonó lovak szerepét; a távíró is már- már kincsévé vált az emberiségnek. Csodás erejű mikroszkópokat szerkesztettek az optikusok; de nem akadt ember, aki az új eszközzel alaposan foglalkozott volna – nem akadt ember, aki megmutatta volna a világnak, hogy a lenézett parányi élőlények oly hatalmas vegyi működés kifejtésére képesek, amelynek a világ leghatalmasabb gőzgépei sem járhattak nyomában; nem akadt ember, akinek agyában lángragyúlt volna az a gondolat, hogy ezek a láthatatlan élőlények csöndben, titokban millió meg millió emberéletet oltanak ki és hogy gyilkoló készségük messze felülmúlja a guillotine vagy Waterloo összes ágyúinak emberölőképességét.
1831 októberének valamelyik napján történt, hogy egy kilencéves fiú miden tagjában reszketve bontakozott ki abból az embercsoportból, amely – keleti Franciaországnak egy helyi falucskájában – a helybeli kovácsműhely ajtajában szorongott. Az emberek izgatott sóhajtozásába sziszegő sercegés vegyült. Az a hang, amelyet a kovács fehéren izzó vasa váltott ki egy élő ember húsából. A szerencsétlen áldozat pedig kínokban fetrengett a rettenetes operáció közepette. Az áldozat neve Nicole volt. Ezt a Nicole nevezetű földmívest pár perccel ezelőtt harapta meg egy veszett farkas, amely rekedt üvöltéssel, tajtékzó szájjal rohant végig a falucska utcáin és marta meg azt, ki épp útjába került. Az ijedten hátráló fiúcska pedig Louis Pasteur volt, egy arboisi tímár fia és az Udressier grófok rabszolgájának kései ükunokája.
Multak a napok, multak a hetek és a veszett farkas áldozatai közül nyolcan pusztultak el a veszettség kínjaiban, nyolcan fulladtak meg a víziszonytól keletkezett torokgörcstől. Az áldozatoknak hátborzongató kiáltásai még évekig kínozták ennek a félénk – sokak szemében ostoba – fiúcskának éjszakáit és az az izzó vas, amellyel a kovács a földmíves sebét égette ki, mélyen bevésődött emlékezetébe.
„Mondja meg csak édes apám, mitől vesznek meg a kutyák vagy farkasok – és miért halnak meg azok az emberek, akiket a veszett kutyák megmartak?” Erre a kérdésre nem igen felelhetett a jó tímár, a napoleoni harcok régi őrmestere, aki tudott volna mesélni arról, hogy hogyan pusztul el tízezernyi ember fegyvertűzben, de bizony arról halvány fogalma sem volt, miért is hal bele az ember a veszettségbe.
„Talán ördög szállta meg a farkast; különben is tudhatod, hogy ha az Úristen úgy rendeli, hogy valakinek meg kell halnia, hát az ő akarata ellen emberfia nem tehet semmit.” – Ilyenformán felelhetett a jámbor tímár. Meg kell jegyeznem, hogy a bölcsek legbölcsebbje sem tudott volna akkortájt okosabb feleletet adni. 1831-ben senki sem tudta, mitől halnak meg az emberek veszett eb marása után, valamint azt sem, hogy valójában mi okozza az egyes betegségeket.
Távol áll tőlem az a hiedelem, mintha ez a rettenetes eset a 9 éves Pasteur-fiút arra indította volna, hogy majd érett korában a veszettséggel foglalkozzék; amennyire regényesnek látszik ez a gondolat, annyira nem igaz. De az kétségtelen, hogy a leírt eset mélységesebb nyomokat hagyott lelkében, mint másokéban, – hogy sokat tépelődött a látottak és hallottak fölött, – hogy ezerszer erősebben hatott rá az égett hús szaga és az áldozatok jajveszékelése, mint hasonlókorú társaira. röviden: abból a fából volt faragva, amelyből az emberiség nagy művészei teremnek. Művészi vénája késztette arra – legalább is annyira, mint későbbeni nagy tudománya – hogy kiássa a mikróbákat abból a homályból, amelybe kerültek volna a nagy Spallanzani halála után. Életének első húsz esztendejében semmi sem utalt arra, hogy Pasteur egyszer nagy kutatóvá lesz. Hiszen azok, akik ebben a korban ismerték, elmélázó, lelkiismeretes tanulónak írják le, akiben senki sem látta meg a jövendőbeli nagyságot. Hogy mit csinált szabad idejében? Odaült annak a kis folyónak partjára, amely a tímárműhely mellett folydogált és rajzolgatta és festegette nővéreinek arcképét, amíg meg nem fájdult a sok üléstől a nyakuk és a hátgerincük. Aztán anyját is festegette, durva, egyáltalán nem hízelgő képmásait készítette el annak a jóságos asszonynak, akiben anyját


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
imádta.
Ebben az időben úgy látszott, mintha a néhány évtized előtt felfedezett apró élőlények a kihalt, vagy elfeledett állatok közé soroltatnának végérvényesen, mint amilyen elfeledett állat például a dodo, ez a lúd-nagyságú tunya madár, amely Mauritius szigetén élt egykor megszámlálhatatlan csapatokban és amelyet az emberi kapzsiság pár évtized alatt az utolsó szálig kiirtott. Linné, a híres svéd természettudós, akinek élete munkája volt, hogy minden élőlényt rendszeres csoportokba osszon és beskatulyázzon, kétségbeesetten tördelte a kezét, hogy hogyan illessze be valamiképen ezeket a parányi lényeket a természet valamelyik rendjébe. „Olyan kicsinyek, annyira keveset tudunk és oly keveset fogunk tudni felőlük, hogy egyszerűen a káosz csoportjába kell őket beosztani.” Egyedül a német Ehrenberg fogadta az apró lényeket pártfogásába; hires tudós volt, aki nagy vitákba ereszkedett atekintetben, vajjon ezeknek a kis állatocskáknak van-e vagy sem gyomruk, és vajjon rendelkeznek-e a többi állatok összes szerveivel, vagy pedig csak úgyszólván egyes állati szerveket képviselnek. Arról is vitázott, vajjon egyáltalán állatok-e a legalsóbbrendű élőlények, vagy talán növények.
Pasteur mindjobban beleásta magát könyveibe; de még arboisi diákkorában történt, hogy kibontakoztak belőle azok a későbbi tulajdonságai, amelyek – bármilyen ellentétesek is voltak, - de reányomták a géniusz bélyegét. Bár osztályának legfiatalabbja volt, máris pályázott a demonstrátori babérra; ambícionálta, hogy társait vezesse. Meg is kapta a demonstrátori állást. Még nem töltötte be huszadik évét, amikor a besançoni kollégiumban már segédtanári teendőkkel bízták meg és ebben a minőségben hangyaszorgalommal munkálkodott, miközben súlyt helyezett rá, hogy egész környezete is agyondolgozza magát. Komoly gondolatokkal terhes hosszú levelekben prédikált szegény testvéreinek, akik máris úgy néztek rá, mintha félisten volna. Az egyik levélben ezek a szavak olvashatók: „Kedves Hugaim; a fő az akarat. A cselekvés és a munkateljesítmény hűséges szolgái az akaratnak, a munkának pedig szükséges velejárója az eredmény. Az emberi életet ez a három kell, hogy kitöltse. Az akarat, a munka és az eredmény. Az akarat megnyitja az eredmény ajtaját, ez az ajtó munkához vezet és az eredmény végezetül kell, hogy megkoronázza az ember fáradozásait.” Hetvenéves korában ugyenezek voltak életének vezérlő eszméi...
Édesatyja Párisba küldötte az École Normale-nak nevezett tanárképző főiskolába. Eleinte nagy ambíciók fűttöték, de a honvágy hazakésztette az apai tímárság felé és tényleg hazament Arbois-ba feledni összes ambícióit... De démonja nem hagyta otthon nyugodtan és már egy év mulva megint ott látjuk az École Normale falai között, amelyeket aztán nem hagyott el többé. Ott történt, hogy egy szép napon valósággal magánkívül támolygott ki Dumas tanárnak, a nagy vegyésznek előadásáról. „Micsoda hatalmas tudomány a vegyészet! és milyen csudálatos Dumas hírneve és népszerűsége.” Akkor határozta el, hogy ő is vegyésszé lesz; a Quartier Latin-nek girbe-görbe utcáin nem látott egyebet, mint lombikokat, kémlőcsöveket, meg a vegyképletek szövevényes hieroglifáit. A festészetet abbahagyta, de lelke mélyén továbbra is művész maradt.
Rövidesen meg is kezdte saját, önálló kísérletezését, többé-kevésbbé jószagú folyadékok és pompásszínű folyadékokkal telt kémlőcsövek csendes társaságában. Jóbarátját, Chappuies-t, a fiatal filozoptert agyonbeszélte ezekben az időkben, ha a borkősavkristályok keletkezéséről szólt és igyekezett rávenni, hogy hagyja el a filozófiát a kémia kedvéért. Ha őtőle függött volna, átvezényelte volna az egész Quartier latint a kémiai laboratóriumba, ahogy negyven évvel később az összes orvosokból bacillusvadászokat akart nevelni.
Akkortájt, amikor Pasteur tömpe orrát és széles homlokát kristályainak tömegébe merítette bele, történt, hogy az alig látható élőlények újra életrekeltek a tudomány berkeiben. Két magános kutató keltette őket életre; az egyik francia, a másik német. Mindketten azt tanították, hogy a legalsó élőlények legalább is olyan fontosak a természet háztartásában, mint a lovak, vagy elefántok. A francia tudós neve: Cagniard de la Tour volt és 1837-ben különös kísérletekkel foglalatoskodott a sörgyárakban. Az erjedő sörrel telt kádak fölszínéről egy kevés habot gyüjtött össze és mikroszkóp alatt vizsgálgatta, vajjon milyen képet mutat. Ő látta meg elsőnek, hogy a habban lévő apró élesztőszemcsék bimbókat bocsátanak ki magukból és hogy ezek a bimbók továbbnőve, új bimbókat hajtanak. Meg is írta „ezek szerint az élesztő élőlény és éppen úgy szaporodik, mint más élőlény a földön”. Ennek a saját útjain járó kutatónak sikerült azt is kimutatnia, hogy az elszaporodó élesztő nélkül sohasem változik át az árpából készült maláta sörré. Meg is írta, hogy: „Az élesztő élete változtatja át az árpát alkohollá.” A világ egyszerűen napirendre tért Cagniard de la Tour kifogástalan pontossággal végzett kísérletei és következtetései felett; ő maga szerény kutató volt, aki nem értett a nagydobhoz és akinek nem állott sajtópropaganda a rendelkezésére.
Ugyanabban az esztendőben egy dr. Schwann nevű német tudós olyan értekezést közölt, amelyben az ámuló közönség tudtára adta, hogy a hús csak akkor romlik meg, ha szabadszemmel nem látható élőlények kerülnek belé.


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
„Az a hús, amelyet előzőleg jól kitisztított üvegedényben alaposan megfőztünk és amelyhez izzó üvegcsövön keresztül levegőt bocsájtunk: hónapokon keresztül friss és ízes marad, de ha kivesszük a lombik dugóját és bebocsátjuk a közönséges levegőt az abban foglalt apró élőlényekkel együtt, egy-két napon belül a hús megbüdösödik; ilyenkor minden porcikája telve van nyüzsgő élőlények rajzaival. Ezek az élőlények okai a hús romlásának, bár ezerszerte kisebbek a tű fejénél.”
Ha az öreg Leeuwenhoek megérte volna ezt a fölfedezést! Meg aztán vajjon hogy viselkedett volna Spallanzani, ha tudomást szerez hasonló kísérletekről? Bizony otthagyta volna tudós társaságát és nekilátott volna az új fölfedezés további tanulmányozásának. De Európát Schwann remek meglátása is hidegen hagyta; Pasteur pedig éppen azon volt, hogy első nagyobb kémiai fölfedezését közölje a tudományos fórumok előtt.
A. Edelfelt festménye, 1889. L. Pasteur
Huszonhat éves korában ért el életének ehhez az első fontos állomásához. Miután hosszú időn át behatóan tanulmányozta a borkősav kristályformáit, fölfedezte, hogy az akkor ismert két borkősav-fajta helyett valójában négy fajta található a természetben. Azt is kimutatta, hogy ezek közül kettő minden tekintetben hasonlít egymáshoz, csak egyben különböznek, hogy az egyik tükörképe a másiknak. Kiegyenesítette meggörnyedt hátát, kitárta karjait, mintha az egész világot megölelné, kirohant – fölfedező munkája végeztével – piszkos, sötét kis dolgozószobájából, megölelte a legelső asszisztenst, akivel a folyosón találkozott, magával cipelte a Luxembourgkert valamely elhagyatottabb vidékére és ott, az évszázados fák árnyékában, magából kikelve magyarázta áldozatának felfedezése jelentőségét. Már akkor látható volt, hogy felfedezéseit sohasem fogja magába fojtani!


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
Pasteur rajzai baktériumokról és élesztőgombákról
1. Ecetsavbaktériumok 2. és 3. Élesztősejtek 4. A „keserű bor” csírája 5. A „megtört bor” csírája 6. a) Rosszul erjedő must csirája b) „Keserű bor” csírája c) „Megtört bor” csírája, keverékben 7. „Beteg bor” csírája 8. Húgyanyagot erjesztő csírák 9. Tejsavbaktériumok, élesztőkkel keverten 10., 11., 12. Különböző vajsavbaktériumok
Pasteur értekezéséből a bor betegségeiről
II.
Egy hónap mulva munkában megőszült vegyészek dicséretében és barátságában részesült, akik mint velük teljesen egyenrangúval bántak vele. Rövidesen meg is kapta kinevezését a strassburgi egyetem vegyészeti tanszékére és üres óráiban ráért arra, hogy megkérje az egyetemi dékán leányának kezét. Nem tudta akkortájt, vajjon nem kap-e kosarat. És ebből a szempontból érdekes elolvasni azt a levelet, amelyben szerelmet vallott választottjának: „Tudom jól, hogy nem rendelkezem azokkal a külső tulajdonságokkal, amelyek a fiatal leányok szívét felém fordítják; de amennyire emlékszem, tudom, hogy mindazok, akik jól megismertek, nagyon meg is szerettek”. Pasteur nem kapott kosarat. A fiatal leány hozzáment és egyike lett a világ leghíresebb, talán legtöbbet szenvedett, de sok tekintetben legboldogabb asszonyainak, akiről történetem folyamán nem egyszer megfogok még emlékezni.
Családfői minőségében Pasteur még nagyobb tűzzel vetette magát munkájára; számtalanszor feledkezett meg férji mivoltáról és éjjeleit laboratóriumában töltötte. Ekkor írta egy barátjának a következő sorokat: „Belemerültem a titkok áradatába, de a titkokat elfedő fátyol egyre jobban lebben fel előttem. Éjszakáim miatt gyakran kapok ki feleségemtől, de azzal vígasztalom, hogy világhírűvé fogom tenni.” Folytatta a kristályokról szóló dolgozatát; számtalanszor került zsákutcába, számtalanszor végzett különös, bolond és lehetetlen kísérleteket, olyanokat, amelyeket csak meghibbant elme találhatott ki, de amelyek – ha sikerülnek – a meghibbantra a zseni pecsétjét ütik reá. Megkísérelte például, hogy a vegyi folyamatokat megváltoztassa olymódon, hogy az egymásraható anyagokat óriási mágnesek közé helyezte. Különösen óraműveket szerkesztett, amelyekkel élő növényeket határozott irányú mozgásra késztetett; így remélte, hogy rákényszeríti az élősejt részecskéit arra, hogy eltérőleg rendes helyzetüktől a tükörképpel jellemezhető rendbe sorakozzanak. Belekontárkodott teremtő Úristen mesterségébe: uj fajtákat akart teremteni.


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
Pasteurné asszony eközben éjszakákon át hiába várta férjét, minden idegszálával csodálta, aminek igazolására itt közlöm apjához intézett egyik leveléből a következő sorokat: „Tudd meg atyám, hogy azok a kísérletek, amelyekkel most foglalatoskodik, ha sikerülnek, második Newtont, vagy Gallileit fognak belőle csinálni.” Nem tudom, vajjon a jó asszony magától formálta-e meg ezt hatalmas véleményt kedves férje-ura felől, vagy sem... De le kell szögezni, hogy a siker akkortájt még messze elkerülte a fiatal tudóst: kísérletei egyáltalában nem vezettek eredményre.
Pasteur Strassburgból hamarosan elkerült és elfoglalta a lillei egyetem vegyészeti tanszékét, valamint dékáni hivatalát. Megtelepedett a Virág-utcában és itt botlott életében először a mikróbák birodalmába. Ebben a patinás, becsületes városban, amelyben a szeszégetők, a cukorrépa-ültetvényesek és nagy földbirtokosok domináltak, kezdette meg nagy hadjáratát. Mik voltak ennek a hadjáratnak vezérlő elemei? Tudomány, drámai lendület, vallásos áhitat és részben politikai is. A hadjárat eredménye pedig egy új tudománynak, a bakteriológiának megszületése volt. Ebből a nem nagyon érdekes középnagyságú városból, amely a tudomány történetében eladdig semmi szerepet nem játszott, indította útjára azt a nagy hullámot, amely a tudományok hajóját 30 esztendőn át hullámzásban tartotta. Megmutatta a világnak, milyen fontos élőlények a mikróbák, miközben ezernyi barátot és még több ellenséget szerzett; nevét ezerszer írta lángoló betűkkel a világ összes ujságjainak címlapjára, de eközben párbaj-ellenfelet szerzett; a nagyközönség vajmi gyakran élcelődött az ő drágalátos bacillusai felett, miközben fölfedezései kapcsán ezernyi anya menekült meg a korai halál veszedelmeitől. (L. a 7. sz. jegyzetet.) Szóval ebből a kis városból röppent ki neve a halhatatlanság felé.
Amikor Strassburgot elhagyta, lelke csalódásokkal volt telve és elvesztette hazáját. Amikor Lillebe érkezett, mintha elkanyarodott volna a hírességhez vezető útjában: egy cukorgyárosnak sietett a segítségére. Ennek a nagy iparvárosnak előkelőségei részéről a következő fogadtatásban részesült :”Mi ugyan nagyon tiszteljük a magasröptű tudományosságot, de azt, amit kívánunk, amit ez az ipari szellemű város kíván, tanár úr, az az ön tudománya és a mi gyáriparunk között való szoros együttműködés. Mi csak azt a tudományt becsüljük, amely segítségünkre van. A legnagyobb készséggel állunk önnek és laboratóriumának minden tekintetben szolgálatára, ha önnek sikerül répatermésünk százalékos cukortartalmát vagy spirituszgyáraink jövedelmezőségét emelni.”
Pasteur udvariasan hallgatott és elhatározta magában, hogy megmutatja miféle fából van faragva. Őbizony nemcsak tudós, hanem jóval több annál! Képzeljétek csak el, milyen feleletet adott volna Isaac Newton azoknak a vasgyárosoknak, akik őt arra kérik, hogy nehézkedési törvényeit hasznosítsa a vasgyártás körül! Azt hiszem, ez a magábazárkózott kutató égnek emelte volna kezét és bibliájába temetkezve hessegette volna el magától a földi gondolatokat. A hírneves Faraday, az elektromosság fölfedezője, hasonló körülmények között bizonnyal otthagyta volna a kísérletezést és visszamenekült volna a könyvkötés mesterségéhez, amelyet a tudomány kedvéért elhagyott. De Pasteur nem volt szerény ibolya. Mint a XIX. század megértő gyermeke, jól látta, hogy a tudománynak is kapcsolatban kell állania az élettel. Mindenekelőtt népszerűvé akarta nevét tenni és érdekesebbnél érdekesebb előadásokat tartott lillei polgártársainak: „Azt hiszem nincsen ember, akinek érdeklődését fel ne keltené az a változás és csodálatos folyamat, amelynek nyomán a burgonyából cukor, a cukorból alkohol és az alkoholból éter meg ecet készül.” Ezt a mondást vágta tűzzel népszerű előadásában, hallgatóságának fejéhez, amely hallgatóság nagyrészt gazdag gyárosokból és azok családtagjaiból állott. Kevéssel azután Bigo úr kereste fel, egy gazdag spirituszgyáros, aki cukorrépából állította elő az alkoholt. Bigo úr lehorgasztott fővel kereste a fiatal tudós segítségét. „Nagy zavarban vagyok tanár úr, – így kezdte el – erjedéseink egyáltalában nem sikerülnek. Naponta ezer, meg ezer frankot veszítünk gyárunkban és nem tudjuk, milyen módon segítsünk a bajon. Nem keresne fel bennünket és nem mondaná meg mitevők legyünk?”
Bigo úr fia Pasteur tanítványa volt és Pasteur készséggel tett eleget a papa kívánságának. Hamarosan fel is kereste a spirituszgyárat és végigszagolgatta azokat az erjesztőkádakat, amelyek a tulajdonos bemondása szerint „betegek”, amennyiben bennük alkohol nem keletkezik. Üvegedényekbe próbákat gyüjtött a „beteg” kádakból, valamint nem feledkezett meg arról sem, hogy az egészséges kádakból is gyüjtsön szürkés-fehér nyálkás nedvet, olyanokból, amelyekben az erjedés annak rendje és módja szerint folyt le. Pasteurnak fogalma sem volt akkortájt arról, hogyan lesz majd Bigo úrnak segítségére. Valamint arról sem tudott semmit, hogyan változik át a cukor alkohollá. Hiszen akkor a világ egyetlenegy kémikusának sem volt erről a folyamatról még csak halvány sejtelme sem. Nyomorult kis laboratóriumában hiába vakargatta fejét, hiába tépelődött, míg végre elhatározta, hogy mindenekelőtt az egészséges kádak tartalmát fogja megvizsgálni. Ezt a nedűt, illetőleg annak egy cseppjét


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
mikroszkópja alá vette, talán azért, hogy kristályokat keressen a zavaros folyadékban. De ime meglátta, hogy ez a szürke csepp telve van apró gömbökkel, amelyek jóval kisebbek minden kristálynál és hogy ezek a sárgás gömböcskék telve vannak belsejükben még apró, táncoló pontocskákkal. „Vajjon mi lehet, amit látok?” De egyszeriben megadta kérdésére a feleletet: „Természetes, hiszen ezt tudnom kellett volna! hiszen, amit látok, az az élesztő, amely mindenütt jelen van ott, ahol cukor alkohollá változik!” Újra belenézett mikroszkópjába és egyes helyeken ezeket a gömböket egymástól elkülönített helyzetben látta; mások csomókba sorakoztak, megint mások láncokba. Legnagyobb csodálkozására azonban gömböket is talált, amelyeknek oldalából apró bimbók burjánoztak elő; – miként a kelbimbók a szárból.
„Cagniard de la Tournak igaza van. Ezek az élesztők élnek. Ők változtatják át a répacukrot alkohollá!” De ez a tény egymagában még nem segített a szegény Bigo baján. Vajjon mit lát a „beteg” kádak nedvében? Előkereste azt a palackot, amelyet a „beteg” kádból származó folyadékkal töltött meg, megszagolta, megízlelte, majd kék lakmusz-papír kis szeleteit mártotta a folyadékba. „Lámcsak! A lakmusz pirossá változik, szóval a folyadék savtartalmú.” Aztán ebből a „beteg” folyadékból egy keveset mikroszkópja alá tett...
„De hiszen ebben a csöppben egyáltalában nincsenek élesztő gömbök; vajjon hova tűntek el? Nem látok egyebet, mint különböző képletek zavaros összevisszaságát: mit jelenthet ez az összevisszaság?” Újra elővette a „beteg” folyadékot és sokáig nézegette anélkül, hogy valamit is látott volna. Végre! megfigyelte a szemmellátható különbséget a beteg és az egészséges folyadék között. A beteg nedüben apró szürke pelyhek tapadnak az üvegfalához – íme ezek a pelyhek helyenként a felületen gyűlnek össze – lássuk csak! Nem látom ezeket a pelyheket abban a másik palackban, amely élesztőt és alkoholt tartalmaz. Vajjon mit jelenthet ez a különbség.” Aztán bizonyos nehézségek árán ilyen szürke pelyhet kihalászott az egyik üvegből és tiszta vízben megmosta; majd mikroszkópja alá helyezte.
Elérkezett a Pasteur nagy órája. Mert ebben a cseppben nem voltak többé élesztő golyócskák nem bizony. Valami egészen más, valami különös kép tárult bámuló szeme elé, aminőt nem látott még soha életében. A csöppben pálcikákhoz hasonló képletek nyüzsögtek, mozogtak, táncoltak egyesével, párosával, vagy tömegesen. Ezeket az apró képleteket alig tudta nagyságukban megbecsülni, hiszen jóval kisebbek voltak az élesztősejteknél és a milliméter ezredrészét csak kevéssel haladták túl.
Ezen az éjszakán Pasteur szemét elkerülte az álom. Átvirrasztott éjszakája után kurta lábaival visszasietett a cukorgyárba. Szemüveggel fölfegyverzett rövidlátó szemeivel a mikroszkóp fölé hajolt és sorra nézegette azokat a próbákat, amelyeket a „beteg” kádakból halászott elő. Nem gondolt már Bigo úrra és eszébe se jutott, hogy valójában Bigo úrnak akart segítségére lenni. Bigo úr meghalt az ő számára. Az egész világ eltünt szeme elől és nem maradt meg más, mint ő maga, a lázban égő kíváncsi Pasteur, meg ezeknek a táncoló pálcikáknak milliói. A szürke nyálkás tömegek minden gombostűfejnyi részletében megszámlálhatatlan mennyiségben találta meg őket... Ezen az éjszakán felesége hiába várta és végezetül férje nélkül tért nyugovóra; Pasteur pedig olyan készülékek sorát állította össze, amelyek dolgozószobáját valóságos varázsló barlanggá változtatták át.- Röviden nyomára jutott annak, hogy az a répanedv, amely a „beteg” kádból származott, nem tartalmazott alkoholt, hanem az alkohol helyett tejsavat. És hirtelen ez a gondolat villant agyán keresztül: „Ezek a kicsiny pálcikák élőlények; ők változtatják át a cukrot a „beteg” kádakban alkohol helyett tejsavvá. Talán úgy áll a dolog, hogy a pálcikák harcot vívnak az élesztő gömbökkel és leküzdik őket. Ha az élesztő az alkoholnak fermentuma, akkor a pálcikák a tejsav fermentumai, szóval ők készítik a tejsavat!” Hazarohant és elmondott mindent türelmes feleségének, aki bizonyára csak félig értette meg, mert hiszen semmi fogalma sem volt az erjedésről, de aki mégis egész életén át rendkívüli módon segítségére volt, mert szilárdan bízott miden tekintetben férjében...
Akkor még csak hiedelem volt, amit így elgondolt. De valami azt súgta fülébe, hogy ez a hiedelem valóság. És ezen ne csodálkozzunk. Egész életében ezer meg ezer esetben fordult elő, hogy megérezte az igazságot és pontosan megmagyarázta azokat a különös jelenségeket, amelyeket rövidlátó szemével észlelt. Magyarázata nem egyszer hamis úton járt; de ha meglátta az igazságot, akkor egész valójával igyekezett azt beigazolni, hajszolta, űzte a végletekig, nekitámadt egész erejével és végezetül egész tündöklő voltában napvilágra hozta. Körülbelül ez lehetett lelkiállapota ekkor is, amikor az emberiség sokezer éves rejtélyét: az erjedések misztériumát megoldotta.
Fejében ezernyi zavaros terv kóválygott és ezzel az ezernyi tervvel azt akarta beigazolni, hogy sejtései igazak; de eközben nem hanyagolta el azoknak üzleti érdekeit sem, kik a városka ipari társadalmát vezették, valamint nem hanyagolta el felettes hatóságainak és tanítványainak érdekeit sem. Laboratóriumát részben mezőgazdasági


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
állomássá alakította át, majd Párisba sietett vissza. (A tudományos akadémia tagjává akarta magát megválasztatni – tegyük hozzá – sikertelenül) és tanítványait tanulmányutakra vezette a környék sörfőzdéibe és vasműveibe. Ezeken az útjain érezte: be fogja bizonyítani, hogy a kis pálcikák tényleg élnek és azt, hogy lehetetlenül apró voltuk dacára olyan óriási vegyi munkát végeznek, amire milliószor nagyobb élőlények nem képesek: ők változtatják át a cukrot tejsavvá.
„Lehetetlenség volna, hogy ezeket a pálcikákat abban a zavaros össze-visszaságban tanulmányozzam, amilyen össze-visszaság ad vegyi tekintetben egy ilyen elromlott kádnak a belseje. Ki kell találnom azt a tiszta folyadékot, levest vagy mit, amelyben annak rendje és módja szerint tanulmányozhatom és megfigyelhetem tulajdonságaikat. Meg kell találnom ezt a speciális táplálékot a részükre és majd megfigyelem, vajjon szaporodnak-e, vajjon utódokat hoznak-e a világra, vajjon ezernyi számban mutatkoznak-e ott, ahol annak előtte csak egyes példányokban voltak láthatók.” – Azon kezdte munkáját, hogy a szürke tömegek parányi részét tiszta cukros vízbe ültette át és megfigyelte, növésnek indulnak-e, vagy sem. Hát bizony nem szaporodtak el. „Úgy látszik ezeknek a pálcikáknak bőségesebb táplálékra van szükségük.” És néhány sikertelen kísérlet után meg is találta a nekik megfelelő levest. Egyszerűen száraz élesztőt tiszta vízben főzött meg és aztán kristálytisztává szűrte meg, majd meghatározott mennyiségű cukrot tett hozzá és egy kevés szénsavas meszet (krétát), hogy ezzel lekösse a leves esetleges savanyúságát. Aztán finom tűvel kihalászott egy „beteg” erjesztőkádból egy kevés szürkeséget, majd beojtotta tiszta levesébe, amelyet költő-kemencéjében helyezett el. Azután pedig várt, türelmesen, izgalommal, idegesen várt. Az egész bacillus-vadászatban az a legirtózatosabb, ha az eredmény nem jelentkezik azonnal; ez a vadász türelmét rettenetesen próbára teszi.
Várakozás közben pár bizonyítványt írt alá, aztán megtartotta előadásait, majd visszasietett laboratóriumába és bekukkantott költőszekrényébe, vajjon mi történt drágalátos pálcikáival, majd tanácsokat adott a gazdáknak, hogy miféle műtrágyát használjanak, gondolataiba elmerülve fogyasztotta el ebédjét, újra meglátogatta költőszekrényét és közben várt. Majd fölkereste ágyát anélkül, hogy tudta volna, mi történik palackjai belsejében; – de hiszen tudjuk, hogy mennyire kerüli annak a szemét az álom, akinek lelke az ilyen nem-tudásnak háborgó tengerén hánykolódik.
A következő napon nem igen változott kedélyhangulata, de estefelé, amikor lábai már fáradtan cipelték reményvesztett testét, mégegyszer visszatért beojtott üvegeihez. Kiemelte az edényt a költőszekrényből és a libegő gázláng felé tartotta, amely óriási groteszk árnyakban rajzolta laboratóriumának különös formájú eszközeit a falakra. „Tényleg igaz! Az üvegek tartalma megváltozott. Azokból a szürke pelyhekből, amelyeket tegnap beojtottam az üvegbe, ma apró gázhólyagok gyöngyszemei szállnak fel – aztán meg jóval több a pehely ma, mint amennyi tegnap volt az üvegben – és mindegyik pehely apró gázhólyagokat termel!”
A láz, a kutatás gyönyörűséges láza, akkor már teljesen hatalmába kerítette; a világ meghalt a számára, nem hallott, nem érzékelt semmit, hipnotizáltan, mereven bámulta az új tüneményt; multak az órák és ő nem vette észre, mintha csak perceket élt volna át. Valósággal cirógatva emelte fel az értékes üveget: óvatosan megrázta a gázfény világításában: az edény fenekéről szürke, tapadós felhőkben emelkedett fel az üledék és ezekből a felhőkből nagy gázhólyagok szabadultak fel. Érezte, tudta, hogy nyomon van!
Ennek az üvegnek tartalmából egy csöppecskét mikroszkópja alá tett. Heuréka! A lencse millió és millió táncoló, nyüzsgő pálcikát mutatott. „A pálcikák szaporodnak, tehát élnek.” Aztán feleségéhez fordult, aki leszaladt hozzá és kérte, jönne már föl, mert az estebéd várja: „Igen szívem, azonnal jövök!” De bizony még órák mulva is ott volt laboratóriumában. A következő napokon át újra meg újra megismételte ezt a kísérletet; mindannyiszor parányi kis cseppecskét ojtott be, olyan folyadékból, amely a táncoló pálcikákkal volt telve, olyan friss élesztőlevesbe, amelyben ilyen pálcikák nem voltak láthatók – és minden egyes levesben milliárdszámra szaporodtak el az átültetett cseppből származó pálcikák, közben a folyadékban megjelent a tejsav. Akkor aztán kitört Pasteurből az új, a lángoló igazság – nem volt az az ember, aki sokáig tudott volna várni – és világgá kürtölte az igazságot.
Elmondotta mindenekelőtt Bigo urnak, hogy az apró pálcikáktól betegek az erjesztő kádak: „Tartsa a kádjait a pálcikáktól mentesen és meglátja, hogy a répacukor alkohollá fog erjedni, nem pedig tejsavvá.” Tanítványainak is előadta nagy felfedezését, hogy ilyen végtelen apró vadállatok tejsavvá változtatják a cukrot és ezzel azt az igazságot terjesztette, amelyet előtte emberfia nem látott meg. Megírta a nagy esetet régi barátjának, Dumas professzornak, meg összes barátainak, előadást tartott felfedezéséről a lillei tudományos társaságban, valamint megírta rövid ismertetés formájában a párisi tudományos akadémiának is. A történelem nem jegyezte fel, vajjon


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
Bigo úrnak sikerült-e a kis pálcikákat távoltartania erjesztő kádjaitól, mert hiszen ezek a pálcikák úgy burjánoznak, mint ahogy a gyom benövi a rosszul gondozott kerteket. De Pasteurt ez a részletkérdés már nem érdekelte. Újra, meg újra mondogatta magában azt a nagy igazságot, amelyet ő fedezett fel, hogy: az erjedések okozói élőlények, szabad szemmel nem látható élőlények!
Nagy ártatlanságában mindenkinek fejét telebeszélte azzal, milyen nevezetes és fontos az ő felfedezése. Túlságosan gyermeki lénye volt ahhoz, hogy szerény legyen, – és innen kezdve éveken át lelkének egét egyes egyedül ezek a fermentumok töltötték be; ők kísérték minden útján, társai voltak étkezései, alvása, álmodozása, szóval életének minden megnyilatkozása közben.
Egyes egyedül dolgozott, mert asszisztense nem volt, sőt szolgafiú sem állott rendelkezésére, aki üvegedényeit kimosta volna. Azt kérdezik, hogyan kerített magának annyi időt tömegteendőinek elvégzésére? Ne feledjék kérem, hogy energiája határtalan volt, másrészt pedig nagyban segítségére volt felesége, aki, hogy Roux szavait idézzük: „Annyira szerette férjét, hogy munkáját teljes mértékben megértette.” Azokon az estéken, amelyeket nem azzal töltött, hogy minden idegszálával várta kitünő urát – és ha már lefektette gyermekeit – akiknek Pasteur mindig a tudományba elmerülő atyjuk maradt – akkor Pasteurné, ez a drága, ez a bátorlelkű asszony, íróasztala elé ült, magashátú székre és urának diktálására papírra vetette a tudományos értekezéseket. Máskor pedig, miközben ura ott gubbasztott a laboratóriumban, kémcsövei és üvegedényei szomszédságában, azzal foglalatoskodott, hogy jegyzőkönyvének össze-vissza írt hieroglifáit gyönyörű, tiszta kézírásban rendezte és másolta. Ennek az asszonynak élete Pasteuréban olvadt fel, minthogy pedig Pasteur csakis munkájának élt, asszonyának élete is mindjobban és jobban olvadt fel a tudományos munkában...
III.
A Pasteur- pár már egészen szépen elhelyezkedett Lilleben, amikor egy szép napon a ház ura ezzel a pár szóval fordult feleségéhez: „Kineveztek az École Normale igazgatójának és a tudományos munkálatok vezetőjének. Elfogadtam a kinevezést, mert elértem célomat. Párisba költözünk.”
Tényleg átköltöztek, de Párisban Pasteur kétségbeesetten konstatálta, hogy egyáltalában nincs dolgozóhelyisége; talált ugyan ott egy piszkos laboratóriumot, de az csakis a tanítványoknak, nem pedig a tanároknak állott rendelkezésére; ami azonban még sokkal rosszabb volt, a közoktatásügyi miniszter tudomására hozta, hogy egy fillért sem kaphat azokra a berendezési tárgyakra, – üvegek, költőkemencék, mikroszkópok – amelyek nélkül nem élhetett. De Pasteur addig fürkészett körül a szennyes, régi épület minden zugában, míg végre valamelyes furfangos lépcső legtetején föl nem fedezett egy üres padláshelyiséget, amely ugyan patkányokkal volt tele, de céljai számára mégis alkalmatosnak látszott. Mindenekelőtt elkergette a patkányokat, aztán ezt a padlásszobát „laboratórium” jellegével ruházta fel; hogy honnan szerezte, az még ma is titok, de biztos, hogy pénzt kapott és ezen a pénzen megvette a szükséges felszerelést. A világnak tudomására kell hoznia, milyen fontosak a fermentumok. A világ nagyon hamar meg is tudta!
Azokkal a mikroszkópos pálcikákkal való kísérlete, amelyek gyártották a tejsavat, meggyőzte arról, hogy másfajtájú apró vadállatok száz meg száz más gigászi, hasznos, de talán ártalmas hatásokkal is rendelkeznek. „Ezek az élesztők, amelyeket mikroszkópom alatt láttam a jól erjedő cukornedvvel teli kádakban, – ezek az élesztők változtatják át a cukrot alkohollá, – élesztők szerepelnek akkor is, amikor az árpából sör készül, meg amikor a must borrá lesz – biztosan tudom mindezt, bár még eddig be nem igazoltam.” Munkakedve teljességében törölgette páráktól homályos szemüvegét, majd izgalommal mászott fel padláshelyiségébe. A világot semmi más nem győzi meg, csak a sikerült kísérlet: tehát kísérletekkel kell beigazolnia önönmaga, valamint a világ előtt, hogy nézete valóságon alapul. De a tudomány világa ellenségesen viselkedett vele szemben.


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
Pasteur kísérleti állatai között (Renouard rajza, természet után, az „Illustration” c. folyóiratban, 1884)
Liebig, a nagy német tudós, a vegyészek akkori fejedelme vagy pápája fordult elsőnek ellene. „Ez a Liebig azt meri mondani, hogy az élesztőnek semmiféle köze nincs a cukor alkoholos erjedéséhez; azt meri hirdetni, hogy a széteső fehérje változtatja át a cukrot alkohollá?” Ő – Pasteur – majd megmutatja ennek a Liebignek... És hirtelen fényes gondolat villant át agyán, egy egyszerű kísérlet terve, amellyel majd leveri Liebiget, a földre teríti, de nemcsak őt, hanem a vegyészetnek mindazokat a begyepesedett fejű nagyságait, akik elgáncsolni merik az ő kedves mikroszkópos lényeinek szerinte olyan hihetetlenül fontos munkáját.
Pasteur állatkísérletei: Veszett kutya ketrecben (Renouard rajza 1884-ben, az „Illustration” c. folyóiratban)
„Feladatom végtelen egyszerű. Az élesztőt olyan levesben kell tenyésztenem, amelyben fehérje egyáltalában nincs. Ha az élesztő az ilyen levesben is el fogja erjeszteni a cukrot alkohollá, akkor végeztem Liebiggel és összes érthetetlen teóriával”. Minden idegszála remegett a reá váró küzdelem előérzetében. Ez már nem egyszerű tudományos kérdés volt, hanem az ő, a Pasteur személyes ügye. De milyen távol állott még az idea megvalósításától! Hogyan fogja megtalálni a fehérjementes húslevest? Hiszen az élesztő rendkívül válogatós a maga ízlésében! Ott piszmogott szellős padlásszobájában és heteken át nem találta meg a kérdés nyitját. Levert volt és rosszkedvű. Végre egy reggelen örvendetes esemény világosította meg azt az utat, amelyen haladnia kell.
Véletlenségből bizonyos ammonium-sókat tett olyan fehérjés levesbe, amelyben kísérletei számára tovább tenyésztette az élesztőket. Akkor figyelte meg, hogy abban az arányban ,amelyben az élesztő burjánzik és szaporodik, eltűnik az ammonium-só. Sokat gondolkodott és tanakodott e megfigyelés fölött, míg végre örömmel kiáltott fel: „Természetesen! Az élesztő fölhasználja az ammonium-sót: talán egyáltalában nincs is szüksége a


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
fehérjére.” Becsukta dolgozója minden ajtaját, bezárkózott, egyedül akart maradni. Egyáltalában mindig meg volt az a szokása, hogy szerette az egyedüllétet munkája közben, éppúgy, mint gyönyörűséggel kereste az áhitatos, ragyogó hallgatóságot akkor, ha eredményeiről kellett beszámolnia. Ott a padlásszobában tiszta üvegekbe desztillált vizet öntött, aztán meghatározott mennyiségű cukorral keverte, végezetül egy ammonium-sót, borkősavas ammoniákot oldott fel az elkészített cukoroldatban. Aztán előkeresett olyan üvegedényt, amely élénken burjánzó, szóval növésben lévő élesztővel volt telve; nagy gonddal kihalászott egy ilyen sárgás élesztőpelyhet és besüllyesztette fehérjementes, ammoniákos levesébe, végül az egészet költőkemencéjébe zárta be. Vajjon el fog-e szaporodni az élesztő?
Azon az éjszakán Pasteur újra nem húnyta le szemét. Virrasztása közben hűségesen beszámolt reménységeiről, meg aggodalmairól Pasteurné asszonynak, akitől ugyan tanácsot nem kapott, de kapott biztatást és reménységet. Pasteur minden szavát megértette ez a remek asszony, de persze nem tudta aggodalmait teljesen eloszlatni: A legtökéletesebb asszisztens volt, akit el lehetett képzelni... A következő reggelen ott látjuk Pasteurt a padlásszobában. Maga sem tudta, hogyan rohant fel a lépcsőfokokon, valamint, hogy reggelizett-e aznap, vagy sem; talán legjobban azt szerette volna, ha az ágyból egyenesen fölrepülhet ahhoz a poros költőkemencéhez, amelyben rejtegette drága kísérleti palackját. Aztán kinyitotta a palackot és az abban lévő folyadék pár csöppjét két üveglemez között mikroszkópja alá tette. Sokáig nézte a szeme elé táruló képet és tudta, hogy a világ ezentúl az övé...
„Itt vannak a drága élesztősejtek, a bimbózó, a növekvő fiatal golyócskák, százak és ezrek - és itt mellettük, itt látom a szülőiket, azokat a régi élesztőket, amelyeket tegnap ojtottam be az üvegbe”: Legjobban szeretett volna lerohanni a laboratóriumból és elmondani valakinek, bárkinek, hogy mit talált, de visszatartotta magát és munkához látott. Még valamire kíváncsi volt, mielőtt elhagyja a laboratóriumot. Tudnia kell, hogy bimbózó képletei tényleg alkoholt készítettek-e a cukorból. „Csak igaz volna, hiszen akkor bebizonyítottam, hogy Liebig hamis tanokat hirdet; hogy nem a bomló fehérje, hanem az élő, a szaporodó élesztő készíti az alkoholt. A vegyészet műszabályai szerint ledesztillálta a zavaros folyadékot és íme, megjelentek az alkohol könnyen folyó, fényes könnycseppjei a lombik üvegcsövének falán. Az ezután következő heteken át úgyszólván el sem hagyta laboratóriumát, folyton megismételte a főkísérletet, csakhogy biztos legyen afelől, hogy az élesztősejtek újra meg újra megtalálják szaporodási föltételeiket az újfajta tenyésztőanyagban és hogy minden alkalommal elerjesztik a cukrot alkohollá. Az élesztőt átojtogatta az egyik üvegből a másikba, az egyik ammoniákos levesből a másikba és mindannyiszor konstatálta, hogy ammoniák-sóból és cukorból álló egyszerű levesében vígan szaporodnak az élesztősejtek, miközben a folyadék színén a kiszabaduló szénsavgáz fehéres, tömör habbá gyűlik meg. És minden egyes edény tartalmában ki tudta mutatni az időközben keletkezett alkoholt. Ezt az utánavizsgáló munkát nem lehet nagy mulatságnak tekinteni. Nem járt izgalommal, nem járt álmatlan éjszakákkal; nem várt új eredményeket és nem félt balsikertől.
Az új felfedezés tulajdonképpen elveszítette varázsát az ő számára. Olyan szeretettel bánt élesztőivel, mint atya gyermekével; jól tartotta, jól táplálta, szerette őket, vigyázott rájuk és egyenesen büszke volt arra a csodálatos munkájukra, amelynek segítségével nagymennyiségű cukrot alkohollá változtattak. Egészségét kockáztatta ebben a munkájában és megsértett olyan szent szokásokat, amelyekre még ma is esküszik minden becsületes francia honpolgár. Följegyzéseiben olvassuk, hogy este hét órakor - ami t. i. a franciáknál az estebéd pontos ideje - szokott mikroszkópja elé ülni és lesve leste, vajjon nem láthatná-e meg egyszer, miként bimbóznak az ő élesztői. „Órákig nem vettem le szememet a mikroszkópos látóképről” Féltíz felé járt az idő, amikor vágya beteljesült és meglátta a bimbózás folyamatát. Idegizgató kísérletek útján, amelyek júniustól szeptemberig tartottak, igyekezett feleletet kapni arra a kérdésre, vajfan mennyi ideig is képesek az élesztők a cukor elerjesztésére és végezetül imígy foglalta össze kísérletei eredményét. „Ha elegendő cukor áll rendelkezésükre, akkor az élesztők három hónapig sem szűnnek meg elbontani a nekik nyujtott cukrot”. Aztán kutatóból hirtelen előadó művésszé, fanatikus hittérítővé vedlett át, akinek csak egy járt az eszében, hogyan tegye közhírré bámulatos felfedezését. A világnak tudtára, kell adnia azt a csodálatos tényt, hogy a Franciaországban. évente termelt sokmillió hektoliter bort és Németország sörtengerét nem a vincellérek és a sörfőzők serege készíti, hanem láthatatlan apró élőlények végtelen tömege, mely élőlények milliárdszorta kisebbek, mint a legkisebb emberi lény.
Előadásokat tartott e tárgyról és kíméletlenül vágta Liebig fejéhez fölfedezéseit azzal az eredménnyel, hogy nemsokára viharos lázban forrongott az az egész tudományos világ, amely Páris szívében :a Szajna balpartján működött abban az időben. Régi tanárai büszkén emlegették nevét és a tudományos akadémia, amely még


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
nemrégiben visszautasította, az élettan nagydíjával tüntette ki. A kitűnő Claude: Bernard, akinek nevében összpontosult az akkori élettani tudomány; a legmelegebb szavakban dicsőítette a fölfedezőt. A következő estén. egykori tanára: Dumas - akinek formailag tökéletes előadásai könnyeket sajtoltak ki szeméből akkor, amikor mint serdülő fiú járt Párisban - nyilvános előadásban tisztelte meg Pasteurt elismerésének és ékesszólásának legszebb szóvirágaival olyan módon, hogy mindenki más pirultan tiltakozott volna a nyilvános elismerés ilyen fellengős módja ellen. Pasteur nem pirult el és nem tiltakozott - meg volt győződve arról, hogy ez a tisztelet neki kijár. Büszkén írta a következő sorokat atyjának: „Dumas tanár, miután dicsérettel adózott annak a tudományos elmélyedésnek, amelynek tanujelét adtam, hozzáfűzte a következő szavakat: „Uram, a tudományos akadémia önt nagy díjjal tüntette ki kutatásaiért; a mi gyülekezetünk ma este önben a legnagyobb professzorok egyikét fogja ünnepelni, akikkel rendelkezünk”. Amit aláhúzok, azt Dumas szóról-szóra így mondotta rólam és a hallgatóság valóságos tapsviharral köszöntött.”
Az csak természetes, hogy a nagy ünnepléseknek megjött a bőjtjük is. Itt-ott ellenvetések hangoztak el és ellenfelei lassanként erőrekaptak. De nem abból az okból léptek fel ellene, mert felfedezései lábbal tiporták a régi teóriákat és nézeteket; az ellenszenvet túlzottan öntudatos, kissé kihívó föllépése váltotta ki és szította. Minden írásából, és előadásából az a gondolat szűrődik át: „Ugy-e, hogy rettentően okos fiú vagyok, hogy mindezt felfedeztem és úgye ti belátjátok, hogy mindenki ostoba, aki nem hiszi el mindezt az első szóra...” Szerette a szóharcot és kakastermészete vitákba kényszerítette mindenkivel és minden lehető alkalommal. Méltatlankodóan utasított vissza minden kérdést, hát még kritikát, még ha az nem is fölfedezéseire, hanem stílusára vonatozott. Ebből az időből származó arcképeinek mindegyike kisugározza azt a hihetetlen harcikészséget, melynek birtokában igazát kereste életének és működésének minden – bár legcsekélyebb jelentőségű – vonatkozásaiban.
Többen voltak, akik szemére hányták ezt a harcos vitatkozókészségét. Mások azonban – még pedig ellenfeleinek színe-java – komoly érvekkel támadták meg és szemére vetették, hogy kísérletei ugyan ragyogóak, de nem tökéletesen befejezettek és meggyőzőek, szóval, hogy kísérleteit korán fejezte be, akkor, amikor teljes bizonyító erővel még nem rendelkezett. Tényleg számos megoldatlan kérdés volt még hátra. Előfordult például, hogy tenyésztőedényeiből, amelyekben csakis tejsavat akart előállítani, avas vajszag ütötte meg orrát. És ilyenkor nem találta meg azokat az annyiszor leírt pálcikákat ebben az üvegben, valamint a tejsavat sem tudta kimutatni az erjedt folyadékban. Ezek a hellyel-közzel tapasztalt zavarok és balsikerek táplálékot adtak ellenségeinek és bizony még sok álmatlan éjszakát okoztak Pasteurnek. De ez a zavar nem tartott sokáig! Érdekes tulajdonsága volt, hogy sohasem törődött azzal, vajjon megoldotta-e teljesen a magának felvetett problémát, avagy sem; nem törődött azzal, hogy erjesztési kísérletei egyszer-máskor csődöt mondottak; végtelen szellemes kísérletező volt, aki nem ment ilyen esetekben fejjel a falnak, hanem szépen megkerülte az akadályt és hírességében öregbedve került ki minden vitájából.
„Vajjon honnan kerül elő ez az érthetetlen és zavaró avas vajszag? Vajjon miért nem keletkezik némely esetben a cukorból tejsav?”
Az idő megadta ezekre a kérdésekre a választ. Egy szép reggelen egy ilyen elromlott üvegében új és eddig sohasem látott apró lényeket fedezett fel és ezek nagy tömegben úszkáltak a pálcikák körül, amelyeknek egyedül kellett volna a folyadékban mutatkozniok.
„Vajjon mi lehet, amit látok? Hiszen ezek a lények sokkal nagyobbak, mint az ismert pálcikák. Hiszen ezek nemcsak rezegnek és nemcsak táncolnak, hanem egyenesen úszkálnak, akár az apró halak: mintha csak valóságos apró állatok volnának.”
Bosszankodva figyelte ezeket az újfajta „állatocskákat”; ösztönösen megérezte, hogy tulajdonképpen semmi keresnivalójuk sem volna ott. Látványnak érdekes volt. Egyesek közülük szoros sorokban sorakoztak egymás mellé és egymásután, akár a Szajna bárkái; mások pedig ezek között a lehorgonyzott bárkák között siklottak tova, mintha fürge evezősök hajtották volna őket. Egyesek mint a kivert kutyák, úgyszólván magános életet éltek és néha-néha rezdültek meg, de a következő pillanatban hirtelen táncba kezdtek és kecses piruetteket vártak ki, hogy aztán egyik végükkel rögzötten maradjanak és csak a másik végük bokázzon és simizzen. Meglepően érdekes volt az új vadállatoknak ezt a különös táncos játékát nézni. Jó, jó! de mit keresnek itt ebben a cseppben? Száz meg száz módon próbálja meg, hogyan tartsa távol őket; olyan módokat eszelt ki, amelyeken ma mindenki csak mosolyogna; de valahányszor már azt hitte, hogy célt ért, megint csak megjelentek egyik vagy másik erjesztő lombikjában. Egy napon aztán keresztülvillant agyán az a gondolat, hogy valami összefüggésnek kell lenni az avas vaj szaga és ezek


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
között az állatkák között, mert valahányszor megjelentek az állatkák, ugyanakkor avas vajszagú volt az erjedő folyadék.
Így jutott lassanként annak az új igazságnak tudatára, hogy újfajta élőlényeiben újfajta erjesztőt fedezett fel, azt, amely a cukrot vajsavvá változtatja át; igaz ugyan, hogy nem igazolhatta be kellőképpen nézetét, mivelhogy semmi bizonyítékát nem szolgáltatta annak, hogy vajsavas erjedéseiben csak egyfajta, illetőleg az a bizonyos fajta csíra szerepel. Nem tagadjuk, a bizonyítás nehézségei meglehetősen megzavarták akkortájt Pasteurt, de ez a zavara megint csak előnyére ütött ki. Amikor egy napon mikroszkópján a vajsavas erjesztő pálcikákat figyelgette, egyszerre csak új tünemény ragadta meg figyelmét. „Különös! Különös! Hiszen a csepp közepén valamennyien éltek, valamennyien mozogtak!” Óvatosan továbbtolta mikroszkópos készítményét a csepp széle felé, amíg ez a szél éles körvonalban ki nem rajzolódott lencséje alatt. „Tényleg itt a szélen egyáltalán nem mozognak, hanem olyan mozdulatlanul feküsznek mindenfelé, mint a hullák.” Minden egyes készítményben ugyanezt a tüneményt látta meg. „A levegő tehát megöli őket”. Ezzel a felkiáltással rohant el laboratóriumából annak biztos tudatában, hogy nagy felfedezést tett. Röviddel ezután már büszkén adta elő az akadémiában, hogy nemcsak fölfedezett egy új erjesztő csírát, a vajsavas erjesztőt, hanem azt is fölfedezte, hogy ezek az élőlények egyesegyedül akkor élnek, akkor mozognak, akkor erjesztenek, ha levegő nem jut hozzájuk. A levegő megöli őket. „Uraim! Ez az első példája annak, hogy élőlények levegő nélkül élhetnek.”
Ebben ugyan nem volt igaza. Mert már kétszáz évvel ezelőtt látta és leírta Leeuwenhoek ugyanezt a tényt, valamint száz évvel Leeuwenhoek halála után Spallanzani is bámulattal tapasztalta, hogy mikroszkópos élőlények lélegzés nélkül élhetnek.
Nagyon valószínű, hogy Pasteurnek fogalma sem volt ennek az új ösvényeken járó két régi kutatónak fölfedezéséről, – egész biztos vagyok abban, hogy nem akarta dicsőségüket ellopni – de abban az izgató vándorlásban, amellyel a dicsőség felé törtetett, és amely útja szükségképpen új felfedezésekkel kellett, hogy kikövezve legyen, mindkevésbbé gondolt arra, hogy mit találtak már mások ő előtte és hogy egyáltalában mi történik körülötte. Újra fölfedezte például azt a különös tényt, hogy mikróbák rothasztják el a húst és eszébe sem jutott, hogy e tény első felfedezőjének, Schwannak nyujtsa át az elsőség pálmáját. De ne írjuk egészen számlája terhére azt, hogy ilyen különös módon hanyagolta el mások munkájának elismerését, és úgy vélem, hogy a túlvilágon sem írhatta Szent Péter ezt a hanyagságát nagyon terhére: mivelhogy minden cselekedetében nem érdek, hanem inkább a géniusznak sugallata vezérelte meg a lelkében lakozó poéta álmodozása és fantáziája. Ezeknek a ritka tulajdonságoknak birtokában Pasteur csak egy cél felé törekedett; azt akarta kimutatni, hogy az emberiség igazi gyilkosai a mikróbák. Egy idevágó értekezésében meg is írta, hogy a betegség is a rothadásnak egy fajtája, amelyet éppúgy okoznak mikróbák, mint a hús rothadását. Azt is elmeséli ebben az írásban, mit szenvedett azokban a kísérletekben, amelyet a húsrothadás kikutatására irányított; panaszkodik, mennyire megtöltötte kis laboratóriumának levegőjét a rothadó hús rettenetes szaga: „Az erjedések tanulmányozása természetszerűleg vezetett engem ezek felé a kísérletek felé, amelyeknek életemet szentelem anélkül, hogy sokat törném a fejem kísérleteim veszélyességén, vagy azon az utálaton, amelytől ezirányú kísérleteimben szenvednem kellett”. Aztán elmondta az akadémiának azt is, amilyen nagy út áll még előtte; elmagyarázta, miért nem szabad visszariadni az akadályoktól, miközben idézte Lavoisier, a nagy vegyész szavait: „Nincsen olyan undorító munka, amelyet ne nemesítene meg a kitűzött cél közhasznú és az emberiségre üdvös volta; minden munkával járó nehézség a komoly emberek szemében csak emeli a kutató fáradságos munka értékét.”
IV
Már készítette, már ácsolta gondolatban azt a színpadot, amelyen majdan veszedelmes kísérleteit fogja végezni: de évek teltek el, míg eljutott erre a színpadra. Egyet mindenesetre elért, hogy a nagyközönséget előkészítette a színjáték további felvonásaira. Az a heroizmus, amelyről mesélt, megborzongatta azokat a különben oly nyugodt tudósokat, akikből hallgatósága állott. Amikor ezek a tudósok aztán a régi Quartier Latin szürke utcáin hazatartottak, ki-ki a saját hajlékába, valahogyan úgy gondoltak vissza Pasteurre, mint aki veszedelmes vidékekre tartó hajója fedélzetén állva búcsúzik régi társaitól; látták, miként tart összeszorított ajakkal azok felé a dögletes mocsarak felé, amelyeknek mélyéből veszedelmes mikróbák leskelődnek rája... Szóval Pasteur nemcsak, hogy elhitette mindenkivel, hogy ő Leeuwenhoeknál és Spallanzaninál sokkal különb kutató, de ugyanakkor az izgalmak üszkét vetette bele az addig nyugodt lelkek mélyébe. Komoly tudósok lázban égve figyelték további pályáját, az egyszerű köznép pedig szinte látta azokat a szabad szemmel láthatatlan élesztősejteket, amelyek részükre mustból


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
bort készítenek és remegtek – éjjelente – azoktól a láthatatlan levegőcsíráktól, amelyek a rothadó hús borzalmait képesek előidézni...
Különös kísérletekhez fogott, amelyeket csak három esztendő munkája árán tudott végképpen befejezni. Üvegedényeket félig megtöltött tejjel vagy vizelettel. Aztán vízfürdőn hosszan melegítette ezeket a palackokat, végezetül kihúzott üvegnyakukat gázégő lángjánál beforrasztotta. Évekig figyelte meg az így előkészített lombikokat. És évek mulva kimutatta, hogy az üvegek tartalma egyáltalában nem változott meg, noha – miként vegyi elemzések beigazolták – az a levegő, amely a folyadékok fölött terült el oxigéntartalmából az elmult évek alatt egyáltalában nem veszített. Ezekben a változatlan lombikokban nem volt baktériumfejlődés és nem volt erjedés. Más ellenőrző leforrasztott lombikot előzetesen nem hevített fel, megengedte, hogy tartalmuk – tej vagy vizelet – teljesen elerjedjen és íme, az erjedés befejezésekor megnyitván a leforrasztott lombikokat, megállapította, hogy azokból az oxigén teljesen eltünt. Nyilván a mikróbák használták el ezt az oxigént, miközben megváltoztatták az anyagot, amelyben éltek. Akkor aztán fantáziájának szárnyas griffmadara távoli veszedelmes spekulációk országa felé ragadta őt. Elképzelte a baktériumok nélküli világ képét, azét a világát, amelynek légkörében ugyan elegendő az oxigén, de ez az oxigén sohasem használódik fel az elhalt növények és állatok eltakarítására, mivelhogy nincsenek olyan mikróbák, amelyek az elhalt élőlények hulláit felbontanák. Hallgatóinak szeme előtt megjelent – talán lidércnyomást okozva – ennek a baktériummentes világnak, azoknak az utcáknak a képe, amelyeken toronymagasságban gyűlnek meg a soha el nem tűnő állati és emberi hullák tömegei.
Pasteur ezek után olyan kérdésre bukkant, amelyet, hogy előbb-utóbb tanulmányozni fog, mindenki előtt biztosnak látszott. Ősrégi kérdés megoldásáról van szó. Azt hiszem, Ádám volt az első, aki már a paradicsomban kérdezte meg a Teremtőtől, vajjon honnan kerül elő azt a tízezernyi állatfajta, amely a kertet benépesítette. Ez a kérdés csengett-bongott a gondolkodók fülében annyi meg annyi évszázad óta és késztette Spallanzanit érdekes és izgató kísérleteire. Pasteur agyában a kérdés így formulázódott meg: Hogyan keletkeznek a mikróbák?
Ellenfelei a következő kérdéssel hozakodtak elő: „Hogyan van az, hogy az élesztők már évszázadok, vagy évezredek óta mindenütt szerepelnek a mustnak borrá való erjedésében? Honnan kerülnek elő azok az apró állatkák, vagy élőlények, amelyek a tejet a világ minden helyén egyaránt megsavanyítják, vagy a vajat megavasítják, Grönlandban éppúgy, mint Timbuktuban, az Alpesek csúcsain ugyanúgy, mint a Szaharában?”
Miként nagynevű elődje, Spallanzani, Pasteur sem hitte el, hogy a mikróbák a tejben, vagy vajban lévő széteső szerves anyagokból származnak. A mikróbáknak föltétlenül kell, hogy szülőik legyenek! Látják kérem, ebben is hithű katolikus volt. Igaz ugyan, hogy a Szajna balpartján a kétkedő intellektuellek között élt, akiknek körében az Uristen olyan népszerű, mint amilyen népszerű a bolsevizmus a tőzsde környékén, de kollegáinak kétkedése nem igen érintette Pasteur lelkületét. Akkortájt az evolució tana kezdett a kétkedők között terjedni: az a hatalmas költői elképzelés, amely szerint az élet alaktalan anyaggal veszi millió éveknek ködében kezdetét, majd lassankint alakítja meg az élőlények végtelen során át a majmot és végzetül a teremtés tetőfokán az embert. Miként kitűnik, a fejlődésnek ebben a fokozatos láncolatában az Istennek semmiféle szerep sem jutott: a filozófusok belső okokkal magyarázták az evolució történéseit.
De Pasteur így felelt: „Az én filozófiámat nem agyam, hanem szívem irányítja. Én például teljesen el tudok merülni az örökkévalóságot érintő azokban az érzelmekben, amelyek egész valómat ellepik akkor, amikor egy haldokló szegény ember halálos ágyánál állok. Az ilyen pillanatokban van valami bennünk, ami lelkünk mélyéből kiindulva azt súgja fülünkbe, hogy a világ talán mégsem tartható olyan események láncolatának, amelyeket az elemek zűrzavarából gépies erők együttműködése szabadít fel és tart egyensúlyban. Nem, kérem, nem vagyok híve az anyagi életfelfogásnak”. Egész életében jó katolikus volt.
De aztán abbahagyta a filozofálást és megint csak munkájához látott. Szilárd volt az a hite, hogy az ő élesztői, pálcikái és állatocskái a levegőből származnak, – tisztán látta, hogy a levegő föltétlenül telve van mindenféle élő, bár láthatatlan lénnyel. Már más bacillusvadászok is rámutattak arra, hogy a levegőben vannak élő csírák, de Pasteur szövevényes gépezetekkel és eszközökkel bebizonyította ennek a tételnek igazságát. Egyszer gyapotot tömött be keskeny üvegcsőbe, aztán légszivattyú segítségével keresztülhajtotta kertjének friss levegőjét ezen a vattadugaszon és egész komolyan azzal próbálkozott meg, hogy megállapítsa a vattában megakadt levegőcsírák számát. Aztán ormótlan gépeket talált ki, amelyek segítségével ezeket a szennyezett vattadugaszokat élesztőlevesbe helyezhette, annak megfigyelésére,vajjon kifejlődnek-e ezek a csírák. Ujra előállott Spallanzani pompás régi kísérletével. Kerek üveglombikokba öntött egy kevés élesztőlevest, aztán beforrasztotta az üveg


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
nyakát, majd fölhevítette az egész lombikot pár percen át: íme, a levesben semmiféle élő tenyészet sem fejlődött.
A fordító gyüjteményéből Modern bakteriológiai laboratorium
A forditó gyüjteményéből Vérvétel sertéspestis („sertésvész”) ellen immunizált sertések farkából
A kétkedők, azok, akik az úgynevezett generáció spontáneában, vagyis „ősnemzésben” hittek, abban a tételben, amely szerint az élet magától keletkezhetik, – az evolucionisták – mindazok, akiknek részéről csak ellenvetések özöne került elő, de egy valamirevaló kísérlet sem, így jelentkeztek: „De hiszen ön nemcsak a folyadékot hevítette fel, hanem a levegőt is, – az élesztőleves csakis fel nem hevített, szóval természetes levegővel való érintkezésben termeli az apró élőlényeket – mert hiszen ebben a levesben azonnal megjelennek az élesztők, a vibriók, szóval az apró állatocskák, amint hevítetlen levegővel kerülnek össze”.
Pasteur sietve igyekezett, hogy megtalálja annak módját, miképpen vihessen be előzetesen kihevített és leforrasztott edénybe természetes levegőt anélkül, hogy a levest egyszersmind befertőzze a levegőben lévő élőlényekkel. Sokat morfondírozott magában erről a kérdésről: azok a hercegek, professzorok, ujságírók, akik mind nagyobb számban keresték fel, hogy közelről lássák a világhírű kísérleteket, nem vették rajta észre, hogy ott belül milyen zavart a lelkülete. A hatóságok ebben az időben már elmozdították végre patkányjárta padláshelyiségéből és négy, vagy öt apró szobából álló kísérletező laboratóriumot utaltak ki neki az École Normale


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
bejáratánál. Ez a helyiség ma, nem hiszem, hogy elegendő jó volna a mai bakteriológiai intézetek kísérleti malacai részére. De itt látott neki Pasteur annak a híressé vált türelmes kísérletezésnek, amellyel végezetül beigazolta, hogy a baktériumok nem keletkeznek a semmiből, hanem mindenkor hozzájuk hasonló szülőktől. Akkori munkája azonban csak kevéssé volt komoly, inkább veszedelmesen közeljárt útszéli vitázáshoz, amely hellyel-közzel annyira elfajúlt, hogy csak ökölharc árán volt megoldható. Mondom, kissé zavarosak voltak akkori kísérletei, amelyekhez komplikált, iromba gépezeteket eszelt ki, anélkül, hogy ezzel eredményeit világosabbakká tette volna. Ezelőtt minden tételének kristálytiszta igazsága a gőzkalapács mázsás erejével hatott: most inkább dialektikával és üres szavak áradatával igyekezett társait meggyőzni. Ami természetesen még neki sem sikerülhetett. Röviden: a mester megakadt munkájában.
Végre egy szép napon az öreg Balard professzor kereste fel laboratóriumában. Balard eredetileg gyógyszerész volt; fura alak lehetett, aki a tudományos világot mindenekelőtt a bróm néven ismeretes elem fölfedezésével lepte meg. Fölfedezését pedig nem valami elegáns laboratóriumban tette meg, hanem egy gyógyszertár sötét vegykonyhájában. Ez a fölfedezése hírnevessé tette és a párisi vegyészeti tanszékhez jutatta. Balardot ambíciók nem fűtötték; egyáltalában nem kívánkozott azután, hogy a világ összes fölfedezéseit ő maga tegye meg, – hiszen a bróm fölfedezésével eleget tett kötelességének – de érdekkel figyelte, hogy mi történik a többi laboratóriumban.
„Ön azt mondja, hogy munkájában megakadt. És arról panaszkodik nekem, hogy nem látja meg annak a módját, miként hozhatná a természetes levegőt és a hevített élesztőlevest olyképpen együvé, hogy a levegőben foglalt élőlények ne kerüljenek bele a levesbe?” szinte hallom, hogy a kedélyes Balard mely szavakkal lépett be Pasteurhoz: „Nézze csak kedves barátom! Ugyebár mind a ketten, ön is meg én is, meg vagyunk arról győződve, hogy a mikróbák önmaguktól nem keletkeznek az élesztőlevesben. Mind a ketten meg vagyunk arról győződve, hogy azok a levegő porával jutnak, vagy másznak bele a levesbe, ugyebár?”
„Igen kérem, – felelte Pasteur – de...”
„Várjon csak egy percig, – szakította félbe Balard – mondja kérem, miért nem próbálja meg a kísérletet olyképpen, hogy a hevítés után úgy helyezi el az edény kihúzott nyakának nyílását, hogy a levegő pora egyáltalában ne kerülhessen az edény tartalmába. Csak a port kell visszatartanunk, a levegő bátran juthat bele”.
„De hogyan?”, kérdezte Pasteur.
„Nagyon egyszerűen – felelt az öreg Balard, akinek nevét majdnem elfeledte azóta a tudomány. – Vegye csak elő az egyik lombikot. Töltse meg félig az élesztőlevessel, aztán olvassza meg a lombik nyakát és húzza ki hosszú, vékony cső formájában. Aztán hajlítsa meg S-alakban ezt a kihúzott csövet olymódon, hogy az S görbülete először lefelé nézzen, mint a hattyú nyaka, amikor a víz színéről valamit felfelé addig, míg a felső kanyarulat szintjét el nem éri. Amikor ez megvan, főzze ki az élesztőlevest, ügyelve arra, hogy a cső vége nyitva maradjon”. Balard a következő rajzban vetette papírra gondolatát:
Pasteur ránézett és egyszeriben megértette az ötlet hallatlan zsenialitását. „Értem. Ugye, azt akarja ezzel elérni, hogy a csirák a levegőből azzal a porral együtt, amelyhez kötve vannak, ne jussanak a folyadékba, mert hiszen csak lefelé eshetnek, de a kanyarulattól fölfelé nem emelkedhetnek. Ugyebár ez a gondolata?”
Balard mosolygott: „Tényleg ez, most aztán tegye meg a kísérletet és figyeljen, vajjon a gondolat megvalósíthatóe.” Aztán elhagyta Pasteur laboratóriumát, hogy más dolgozókat keressen fel.
Pasteur akkor már nagy úr volt, aki nemcsak asszisztensekkel, hanem üvegmosókkal is rendelkezett. Kiadta a parancsot, hogy sebtiben készítsék elő a lombikokat. Aztán működésbe lépett az üvegfúvó szerkezet fujtatójának egyhangú zakatolása. A mester vad buzgalommal végezte munkáját. Vagy egy tucat lombiknak húzta ki nyakát, fantasztikusabbnál fantasztikusabb hattyúnyak, meg S, meg vékony kínai varkocs és más alakúvá. Aztán felhevítette megbeszélésük szerint a levest. A gőz minden levegőt kikergetett a vékony csövön át a lombikból, – de aztán, amikor a lombikok tartalma lassankint lehűlt, a görbült csővezetéken keresztül hevítetlen, friss levegő töltötte meg újra a folyadék feletti teret.
Aztán inkább mászva, mint járva – görnyedt háttal – kúszott oda drágalátos terhével kezében ahhoz a négyszögletű kis ólformájú alkotmányhoz, amely költőkemencéje bejáratát jelképezte. A következő reggelen elsőnek ment be a laboratóriumba és elhasznált szamárfüles jegyzőkönyvével kezében megint csak odakúszott ahhoz a falépcső alatti


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
bejárathoz, amelyen keresztül be lehetett jutni a költőkemencébe. Mint a héjja a nyúlfiókára, úgy csapott Pasteur a hattyúnyakú üvegekre. Nem törődött abban a percben családjával, a szerelemmel, reggelijével, nem az egész világgal: csak a kísérlete érdekelte.
Félórával későbben megint négykézláb kúszva került elő a szurtos kis ólból, de szeme párával befuttatott szemüvegén keresztül fénylett, mint a drágakő. És méltán volt boldog, mert kétszer meghajlított nyakú üvegeinek mindegyike kristálytisztán tündöklött, nem mutatkozott azokban fejlődésnek, életnek leghalványabb nyoma sem. És az üvegek a következő napon is tiszták maradtak. Meg a rákövetkező napon is. Kétségtelenül bevált Balard mester gondolata. Beigazolódott, hogy az ősnemzés ideája csak fantazmagória. „milyen gyönyörű ez a kísérlet! A napnál világosabban igazolja be, hogy az ember az előzetesen kihevített levest a közönséges levegővel érintkezésben hagyhatja anélkül, hogy az megbomlanék – ha csak arra figyelünk, hogy a levegő keskeny, hajlított csövön át jusson be az üvegbe.”
Balard visszajött és mosolygott, amikor Pasteur végtelen szóáradattal borította el ősz fejét. „Tudtam mindjárt, hogy a kísérletnek sikerülni kell, – szólt szeliden Balard – hiszen egészen bizonyos, hogy amikor a levegő a lehűlő lombikba betódul, minden porszem és ezzel együtt a porhoz tapadó csírák is, bejutnak ugyan a többször görbült cső kezdeti részébe, de odatapadnak a kanyarulatoknak páráktól nedves belfalára”.
„Jó kérem, de hogyan lehet ezt bebizonyítani?” – faggatta tovább Pasteur.
„Nagyon egyszerűen. Vegye csak akármelyik üvegjét, amely tiszta maradt, rázza fel az üveget úgy, hogy a felületéből kiloccsanó cseppek bekerüljenek a hattyúnyak mélyebb rétegeibe. Engedje ezeket a cseppeket megint vissza a folyadékba, tegye az egész edényt a költőszekrénybe és majd meglátja, hogy a következő napon tele lesz levese élőlényekkel, amelyek mindmegannyian gyermekei azoknak a kanyarulat falaihoz tapadt levegőcsíráknak”.
Pasteur végrehajtotta az utasítást és megint csak úgy sikerült minden, ahogyan Balard remélte. Rövidesen ez után a kísérlet után egy nagyszabású előadásán, amelynek ülőhelyeiért vetélkedett mindaz a sok kiválóság, aki akkortájt Páris szellemét, irodalmát és művészetét képviselte, szenvedélyes szavakban adta elő Pasteur az elmondott kísérletet. „Az ősnemzés tana sohasem fog többé életrekelni ennek az egyszerű kísérletnek tanulságai után”. Meg vagyok róla győződve, hogy Balard, ha ott volt ezen a gyűlésen, épp olyan lelkesen tapsolt a nagy szónoknak, mint a többi hallgatók. Fehér holló volt ez a Balard...
Azután olyan kísérletet eszelt ki Pasteur, amely – ha hihetünk kísérleti naplói pontos adatainak – tényleg az ő elméjének volt szülötte. Erről a kísérletről azt mondhatnók, hogy igazán az egész ország szemeláttára készült; mert hogy megtehesse, végig kellett száguldania Franciaországon és a gleccserek ormaira kellett felmásznia. Laboratóriuma akkortájt zsibvására volt üvegedényeknek, amelyekben összes asszisztensei párolgó, bugyborékoló élesztőleveseket kotyvasztottak volt. Pasteur és fanatikus rabszolgái – vagy talán inkább nevezhetnők őket fanatizált szerzeteseknek – száz, meg száz pohos lombikot készítettek ilyetén módon elő. Minden egyes lombikot félig megtöltöttek élesztőlevessel és aztán órákhosszat – amelyek talán csak perceknek tüntek fel izgatott lelkük előtt – hosszabb-rövidebb ideig tartottak forrásban lévő vízben. Miközben legerősebb forrásban volt a leves, az olvasztólámpa lángjában kihúzták a lombikok nyakát és hirtelen leforrasztották a csövet. Lehűlés után mit tartalmazott minden egyes üvegedény? A felforralt levest és fölötte légüres teret, vákuumot.
Ilyen leforrasztott lombikokkal fölfegyverkezetten megkezdte Pasteur utazását. Először is leszállt a párisi csillagvizsgáló nyirkos pincéjébe, amely vizsgálóban dolgozott volt akkortájt a nagy Leverrier, akinek nevéhez fűződik a Neptun bolygó prófétai megjósolása. „Látjátok fiúk, – így szólt Pasteur segédeihez – ennek a pincének levegője olyan csöndes, olyan nyugodt, hogy úgyszólván semmi port nem tartalmaz. Ebben a levegőben nem hiszem, hogy sok csíra foglalna helyet”. Aztán távoltartván az egyes lombikokat testétől, erőteljes harapófogóval lecsípte a csavarosnyakú üvegek kihúzott végét; sziszegő zörej kíséretében tódult be a levegő a vékony üvegcsövön át a légüres térbe. Ennek végeztével újra leforrasztották borszeszlámpáik melegénél a vékony csövet. Ugyanezt a kísérletet ugyancsak tíz más palackkal megismételték a csillagvizsgáló udvarán és aztán visszarohantak a kisded dolgozóba, hogy tornászva odajuttassák a húsz palackot a költőszekrénynek mélyébe.
Néhány nap mulva Pasteur megint ott gubbasztott a költőszekrény előtt, szeretetteljesen simogatva lombikjait és közben hangosan nevetett, úgy, ahogy csak ritkán nevetett és csakis akkor, amikor igazát mutatta ki. Apró hieroglifákat jegyzett be jegyzőkönyvébe és aztán kimászott az ólnyílásból így szólván segédeihez: „A tíz lombik


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
közül, amelyeket a csillagvizsgáló pincéjében nyitottunk meg, 9 tökéletesen tiszta maradt, szóval egyetlenegy csíra sem jutott beléjük. Ezzel szemben az a tíz üveg, amelyet az udvarból származó levegővel töltöttünk meg, mind zavaros és telve van apró élőlényekkel. Szóval a levegő viszi be a csírákat az élesztőlevesbe és a levegőből a por útján jutnak oda be!
Összecsomagolta összes többi lombikját és az első gyorsvonattal – nyár volt és összes többi professzortársa nyári szabadságra ment – odautazott gyermekkorának kedves Jura-hegylánca tövébe. Majd megmászta a Poupethegycsúcsot és húsz üveget nyitott meg ott egyszerre. Majd Svájcot kereste fel és sok veszedelem közepette megmászva a Mont Blanc ormait, ugyancsak húsz lombik vákuumját töltötte meg a hegycsúcs levegőjével. Végezetül meglátta, aminek igazságáról eleve is meg volt győződve, hogy minél magasabb helyről származik a levegő, annál kevesebb csíra van benne, annál kevesebb lombikja zavarosodott meg a megnyitás után.
„Így is kell annak lenni: minél magasabb helyről származik, annál tisztább a levegő, mert annál kevesebb por van benne, a csírák pedig a porhoz tapadnak”. Büszkén tért vissza Párisba és elmondta az akadémiai egyik ülésén előtte ott voltak azok a bizonyítékai, amelyek mindenki bámulatba ejtettek –: ezentúl mindenkinek tudnia kell, hogy a levegő egymagában sohasem alkalmas arra, hogy a bomlandó levesben élőlényeket termeljen. „Ebben a levegőben itt voltak csírák, ebben itt nem voltak, az egyikben ilyenek, a másikban olyanok – és ebben a levegőben, amely tökéletesen csöndes helyről származik, egyáltalában nem találtam életképes csírákat”. Aztán nagyszerű perspektíváját tárta fel egy új, egy grandiózus kísérletnek: „Azt szeretném, ha léghajóval még magasabb levegőrégiókig hatolhatnék fel és ott tölthetném meg lombikjaimat!” De ez csak szónoki formula volt; sohasem szállt föl léghajón, hisz hallgatói már így is eléggé elámultak az új tények hallatára. Az ő szemükben Pasteur már régen nem volt többé egyszerű tudós; époszi magaslatokra emelkedett kutató-óriást láttak benne, a bacillusvadászok Odysseusát, annak a hősi korszaknak első kalandorát, amelyet tényleg az ő föllépése nyitott meg. Pasteur nem egy csatáját ragyogó kísérleteivel nyerte meg, amelyek egyszerűen bámulatba ejtettek mindenkit; más győzelmeit inkább ellenfelei gyöngeségének, vagy dőreségének köszönheti, mint saját érdemének, egyes győzelmei azonban csakis szerencséjének voltak betudhatók. Egyízben Pasteur a vegyészeti társulatban egyenesen durván támadta meg a természettudósok tudományos készültségét, mondván, mennyire csodálkozik azon, hogy a tudósok nem azt az utat választják általában véve, amely egyedül vezet célhoz és ez a kísérletező kutatás útja. „Meg vagyok győződve róla, hogy ezen az úton új életet hoznánk be elaggott tudományunkba”. Képzelhetik, hogy a természettudósoknak milyen kellemes volt az ilyesféle támadás; főképpen nagyon indignálódott Pouchet, a roueni múzeum igazgatója, aki társra akadt Joly professzorban, valamint Musset úrban, akik mindketten a toulousei egyetemek hírneves professzorai voltak. Semmi sem tudta Pasteurnek ezeket az ellenfeleit arról meggyőzni, hogy mikroszkópos lények szülők híjján nem keletkezhetnek. Meg voltak győződve arról, hogy igenis van olyasmi, amit ősnemzésnek neveztek és elhatározták, hogy Pasteurt saját harcmezején, saját eszközeivel fogják legyőzni.
Éppúgy, mint Pasteur, készítették elő lombikjaikat, de élesztőleves helyett szénaforrázatot töltöttek az egyes üvegekbe, aztán hozzáhasonlóan légüres teret állítottak elő az üvegekben és megmászták a Pyreneusok hegyláncában emelkedő Maladetta hegycsúcsot, amelynek orma kevéssel magasabb volt, mint a Mont Blanc-nak az a helye, ahol Pasteur megnyitotta vacuumos üvegeit. És ott, miközben jeges szélrohamok üvöltöttek feléjük a gleccserek szakadékaiból, hogy utat találjanak maguknak ruházatuk résein keresztül didergő testükig, ott nyitották meg az előkészített palackokat. Joly tanár eközben majdnem lecsúszott a bérccsúcsról és csak vezetőjének köszönhette életét, aki az utolsó pillanatban megragadta kabátja szélét, megmentette a biztos mártírhaláltól. Agyonfázva, fáradtságtól félholtan támolyogtak vissza a hegy védettebb helyén lévő kisded vendéglőbe és elhelyezték üvegeiket egy hevenyészett költőkemencébe. Pár nap mulva, legnagyobb örömükre, meglátták, hogy minden egyes üvegük telistelve volt nyüzsgő élőlényekkel. Pasteurnek nincs igaza!
A harc megkezdődött. Pasteur a nyilvánosság előtt gúnyos hangon emlékezett meg Pouchet, Joly és Musset kísérleteiről; de ma már tudjuk, hogy akkori kritikája inkább kifogásokon alapult, semmint komoly érveken. Pouchet meg odavágta Pasteurnek, hogy vajjon: „Mily jogon vallja, hogy az ő (Pasteur) üvegei, lombikjai a tudomány ítélőszéke előtt nagyobb súllyal esnek latba, mint a máséi”. Pasteur dühös volt, Pouchet-t nyilvánosan hazugnak bélyegezte és azt kívánta, hogy nyilvánosan kérjen tőle bocsánatot. Már-már úgy látszott, hogy az igazságot a kiontott vér mennyisége, nem pedig a valóság ereje fogja eldönteni. Pouchet, Joly és Musset Pausteurt nyilvános kísérletre hívták ki, amely a tudományos akadémia előtt volt végrehajtandó és azt mondták, hogy ha egyetlenegy olyan lombik akad majd, amelyben nem keletkeznek élőlények a csőnek egy percre való megnyitása


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
után: ők nyilvánosan be fogják ismerni tévedésüket. Elérkezett annak a nyilvános nagy demonstráló kísérletnek napja – elhihetik, hogy igen érdekes események történtek volna ezen a napon, de Pasteur ellenfelei az utolsó percben meghátráltak. Pasteur kísérleteit a bizottság előtt megismételte – bizakodóan, de gúnyos megjegyzések kíséretében – és a bizottság néhány nap mulva már közzétehette, hogy: „Azok a tények, amelyeket Pasteur úr közölt és amelyeket Pouchet, Joly és Musset urak kétségbevontak, igazak és valók.”
Pasteur teljes dicsőséget aratott, ami azonban nem mondja azt, hogy mindkét félnek nem volt igaza. Pouchet és barátai szénafőzetet használtak élesztőleves helyett és Tyndall angol tudós évek mulván kimutatta, hogy a szénában olyan önfejű csírák találhatók, amelyek több órai főzést kiállanak anélkül, hogy elpusztulnának! Az említett nagy vitát tehát valójában Tyndall döntötte végleg el; ő igazolta be véglegesen, hogy Pasteur minden tekintetben tisztán látott ebben a kérdésben.
V.
Pasteurt nemsokára bemutatták III. Napoleonnak, a franciák akkori császárjának. A tudós elmondotta az álmodozó császárnak, hogy élete célját csak akkor látja elértnek, ha majdan bebizonyítja, amit biztosan hisz és vall, hogy apró élőlények okozzák a járványokat. A császár a tudóst meghívta a compiegnei vadászlakba. Az összes vendégek vadászatra készültek, de Pasteur kimentette magát; bár csak egy hetet akart ott tölteni a császári kastélyban, de mégis maga után küldetett egy kocsirakományra való eszközt, lombikot és edényt és a legnagyobb lelkinyugalommal folytatta a császári környezetben kísérletező munkáját, mikroszkopálását, miközben körülötte nagyvilági és vidám mulatozásba merültek az udvari méltóságok és udvari dámák.
A világnak tudnia kell, hogy a bacillusok hozzájuk hasonló szülőktől származnak. Párisban a Sorbonne tudományos estéjén népszerű előadást tartott erről a témáról; a hallgatóságot száz meg száz előkelőség között nem kisebb emberek ékesítették, mint Alexandre Dumas, a regényíró, George Sand, a világhírű írónő és a hírneves Mathilde hercegasszony; ezt a hallgatóságát áhitattal teli félelembe ejtette; vetített képekben mutatta be vagy egy tucat különböző csira mikroszkópos képét, majd besötétítette az egész előadótermet és hirtelen egy keskeny résen keresztül vakító fénysugár sávját engedte a sötét terembe. „Figyeljék meg kérem a fénysugár útját jelző ezer meg ezer táncoló kis szemcsét; ennek a teremnek levegője telve van ezekkel a kis világító porszemecskékkel, ezzel az ezernyi, különben láthatatlan, de azért végtelenül fontos pontocskával, amelyeket ne nézzenek félvállról, ne vessenek meg. Ezek a láthatatlan valamik viszik tovább és okozzák a betegségeket, meg a halált; okozzák a tífuszt, a kolerát, a sárgalázat és ki tudja hány egyéb betegséget még”. Amit elmondott, a rettentő ujdonság erejével hatott; a hallgatóság megremegett ez előadó komoly, őszinte szavainak hatása alatt. Természetesen ma már tudjuk, hogy ez az igazság ebben a formában nem állja meg helyét; de Pasteur akkor nem volt színész: szóról-szóra hitt abban, amit elmondott. Életét akkortájban csak két fogalom foglalkoztatta: a por és a por mikróbáinak a fogalma. Egész valóját ezek töltötték ki. Szokása volt ebédközben – még a legelőkelőbb házakban is – rövidlátó szeméhez közelíteni a porcellántányérokat, meg a kanalakat és aztán pontosan megtörölni őket asztalkendőjével: bosszút akart állni azon a mikróbákon, amelyek íme az egész világot fenyegetik.
A császártól lefelé az utolsó utcaseprőig, minden franciának lelkét megremegtették Pasteur csodálatos fölfedezései. Az École Normale folyosóin suttogva, mélységes borzadállyal adták a diákok, sőt professzorok is egymás tudtára az új misztériumokról szóló adatokat. Áhítattal említették ezekben a napokban mindenütt a nagy tudós nevét és nem egy diák mondhatta akkortájt a másiknak, amikor jegyzetekkel kezükben ballagtak az Ulm-utcai épületnek magas, szürke falai mellett: „Ebben az épületben él és dolgozik egy Pasteur nevű csodálatos ember, aki az élet mechanizmusát egészen új irányokba járó kísérletekben tanulmányozza, aki rengeteget tud a földi élet hajnaláról és talán Pasteurnak sikerült kivívnia, hogy a tanulmányi időt egy évvel meghosszabbították; a kormány új laboratóriumokat építtetett részére, amelyekben áhitatos hallgatóságát ékesszólásával nem egyszer könnyekre indította. Olyan biztonsággal beszélt a mikróbákról, mint betegségokozókról, mintha már meggyőződött volna arról, hogy azok tényleg okozói a betegségeknek, – pedig erről akkor bizony édeskeveset tudhatott, hiszen egyáltalán nem foglalkozott még a rejtélyes járványok és rettentő emberpusztulások okaival. Ám jól tudta, mivel kell a közönség érdeklődését ébrentartania – jól tudta, mivel indíthatja meg azt az alapjában véve anyagias gondolkodású tömeget, amely Franciaország középosztályát alkotja. Talán érdekelni fogja olvasóimat, ha szórólszóra közlöm, milyen lángoló szavakkal fordult egyik értekezésében hazája lakosságához.
„Kérve kérem önöket, fordítsák figyelmüket minél erősebben azok felé a szent épületek felé, amelyeket laboratóriumoknak nevezünk. Kövessenek el minden lehetőt, hogy ezek a dolgozóhelyiségek minél nagyobb


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
számban és minél tökéletesebb berendezéssel álljanak a kutatók rendelkezésére. Mert a laboratóriumok egész jövőnk, jövendő gazdaságunk és jólétünk templomai.”
Ötven évvel előzte meg ezekben a gondolataiban korát és jellemző, hogy akkor, amikor ideális célokért küzdött, anyagi előnyöket helyezett honfitársainak kilátásba. Telivér bacillusvadász létére több volt a szőrszálhasogató kilátásba. könyvmolynál, sőt több annál is, amit közönségesen tudósnak nevezünk.
Gyakorlatilag is meg akarta mutatni Franciaországnak, hogy a tudomány számokban kifejezhető hasznot jelent az iparra nézve; és mikor alkalom adódott reá, egyszerűen összecsomagolta legszükségesebb laboratóriumi eszközeit és egy szorgalmas tanítványával, Duclaux-val együtt – aki későbben utódjává lett a Pasteur-intézetben – szűkebb hazájába, Arboisba utazott, hogy tanulmányozza a bor betegségeit és ezzel a veszélyeztetett bortermelésnek segítségére siessen. Szülővárosában laboratóriumát egy régi kávéház helyiségében rendezte be – megelégedve egyebek között például azzal, hogy Bunsen-gázégők helyett faszén-tűzhely álljon rendelkezésére, amelyet a lelkes Duclaux-nak kellett kézifujtatójával izzásban tartania; ez a Duclaux akárhányszor sajátkezüleg hordozta a városka kútjából sajtárban a szükséges vizet; laboratóriumi fölszerelésük javarészét is a helybeli asztalos és bádogos urak állították össze hevenyészett formában. Pasteur aztán összes régi barátait felkereste és kérte őket, engednék át neki vizsgálatra azokat a palackokat, amelyekben a bor megromlott; kapott is. Vizsgálataiból jól tudta, hogy az élesztő erjeszti a mustot borrá: eleve is biztos volt abban, hogy valamelyes más apró élőlények tehetők felelőssé a bor különböző irányú megromlásáért.
Sejtése valóra vált! Amikor a nyúlós bormintát tette mikroszkópjának lencséje alá, rögtön meglátta, hogy azokban gyöngysor módjára egymáshoz sorakozó apró mikróbák nyüzsögnek töméntelen mennyiségben; a keserű borban megint másféle csírákat talált és a „megtört” bor mintáiban újra másfajta mikróbákat. Aztán összehívta szülővárosa szőlősgazdáit meg borkereskedőit és egy kis bűvészkedést készített elő a részükre. „Juttassatok hozzám megromlott borokkal telt féltucatnyi palackot; aztán ne mondjátok meg, mi az egyes borok baja, én mikroszkópom segítségével megmondom néktek, hogy minden palack milyen fajtájú romlott bort tartalmaz”. A vincellérek nem hittek neki és egymás között mosolyogtak a tudós önbizalmán, de mégis elhozták neki a különböző bormintákat. Azt hiszem, Pasteurt kissé félbolondnak is nézték. Elhatározták, hogy megtréfálják az önhitt tudóst és romlott borok helyett néhány kifogástalan bormintát is odacsempésztek asztalára. De Pasteur nem igen állott kötélnek. Karcsú, hajszálfinom üvegcsöveivel minden egyes üvegből felszívott egy kis cseppet és mikroszkópja alá tette.A szőlősgazdák integettek és alig várták a pillanatot, amikor bevallhatják a jólsikerült tréfát; de Pasteur komolyan nézegetett mikroszkópja lencséjén keresztül és nem értette, miért mosolyognak azok, akiknek ő javát akarta. Végre merően rájukszögezte komoly tekintetét és így szólt: „Ennek a bornak semmi baja a világon; és most kérem a borkóstolót, kóstolja meg és mondja meg, igazam van-e vagy nincs”. A kóstoló szakember megtette azt, amire Pasteur felkérte, aztán kiemelve verőfényes orrát az izlelőpohár mélyéből, beismerte, hogy Pasteurnak igaza van. Aztán végigvizsgálták az egész palacküteget. Az a bor, amelyre Pasteur rámondotta, hogy keserű, tényleg keserű ízű volt; amire mikroszkópi vizsgálódása alapján rámondotta, hogy nyúlós, az egy tömegben kotyogott elő a palackból!
A szőlősgazdák megszégyenülten köszönték meg a kapott felvilágosításokat és tisztességtudóan megemelték kalapjukat, amikor eltávoztak a szegényes helyiségből. „Hogy hogyan csinálja, nem tudjuk, – de hogy nagyon ügyes ember, az biztos.” Nagy szó az, igen tisztelt olvasóim, ha egy vaskalapos francia gazda ilyetén módon nyilatkozik kaputos emberről. Mikor hallgatósága eltávozott, Pasteur és Duclaux diadalittasan láttak neki az igazi a komoly munkájának; azonnal gyakorlati irányba terelték a kérdést és azt kutatták, vajjon hogyan lehet ezeket az idegen, fölösleges, sőt kártékony csírákat távoltartani. Hosszas kísérletezések után kimutatták, hogyha az új bort mérsékelt hőfokra fölhevítjük – a musterjedés befejeztével – távol tudjuk tartani a kártékony csírákat még akkor is, ha a hevítéssel nem értük el a bor forrpontját. Akkor fölfedezett módszerüket ma is használják a világ összes bortermelői pasztörizálás neve alatt.
Miután Kelet-Franciaország szőlősgazdái megtanulták, hogyan akadályozhatják meg boruk megromlását, KözépFranciaország ecetgyárosai fordultak hozzá és kérték, mentené meg romlásnak induló iparukat. Pasteur azonnal ott termett az ecetipar központjában, Tours városában. Akkortájt már mestere volt a mikroszkopálás művészetének nem kellett miként régebben történt, többé tapogatódznia; egyenesen az ecettermő kádakhoz sietett, amelyekben a bor lassanként ecetté változott át és azonnal feltünt neki a kádban lévő folyadék felületét ellepő különös, vastag habréteg. Az ecetgyárosok meg is mondották neki azonnal, hogy enélkül a hab nélkül sohasem alakul át a bor


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
ecetté. Nem telt bele pár hétnél több és céltudatos, ügyes vizsgálódásainak eredményeképpen elmondhatta Pasteur az ecetgyárosoknak, meg a munkásoknak, hogy a kádak felületét ellepő habréteg aprócska mikroszkópos élőlények billióiból áll. Majd próbákat vitt haza ebből a rétegből és számos kísérletet végezvén az újfajta bacillussal, előadást tartott az ecetgyárosok és családjuk előtt, amelyben kimondotta a nagy igazságot, hogy ezek az aprócska csírák saját testsúlyuknál tízezerszerte nagyobb mennyiségű alkoholt tudnak néhány napon belül megecetesíteni. Hogy fogalmat alkothassunk arról az óriási vegyi munkáról, amelyre ezek az aprócska lények képesek, képzeljünk el olyan százkilós munkást, aki négy nap munkájával egymillió kilogramm, szóval száz vagon fát aprítana fel! Ilyen könnyen megérthető magyarázatokkal hozta a mikróbákat közelebb azokhoz az emberekhez, akik velük foglalatoskodtak. A jelzett módon bírta őket tiszteletadásra a legapróbb élőlények iránt. Másfelől azonban ő maga is annyira hozzászokott ahhoz a gondolathoz, micsoda óriási, végtelen képességek lakoznak a legalsóbb élőlényekben, hogy megbarátkozott az új gondolattal: semmi rendkívüli nincs abban, ha ezek az apró élőlények az embert, vagy akár az elefántot is halálra marcangolják, ha egyszer megtelepednek szervezetében. Mielőtt még elhagyta volna Tours városát, megtanította az ecetgyárosokat arra, miképpen kell helyes módon tenyészteniök az ecet mikróbáit, azokat az élőlényeket, amelyek oxigént visznek az alkohol molekulájába és ilyen módon változtatják át ecetté. Megtanította őket arra, miként viseljék gondját azoknak a csíráknak, amelyeknek működése évenként milliókat jelent az iparra nézve.
Csodálkozhatunk-e azon, hogy ezek a hallatlan gyakorlati sikerek megrészegítették Pasteur lelkét, hogy valóban bízott kísérletezésének erejében? Hogy lehetetlen, fantasztikus álmokat álmodott óriási méretű felfedezésekről és emberfölötti bacillusvadászatokról. Hogy álmodozását szavakba öntötte és hitét, prófétai ihletét átplántálta kortársai lelkébe. Keresztelő Szent Jánosává vált a mikróbák tanának, de nagyobb volt a szerencséje a nevezett prófétánál, mert megérte, miként valósulnak meg sorjában akkortájt oly távoliaknak látszó jóslásai.
A csendes búvárkodás nyugodt, kellemes korszaka köszöntött reá, míg végre (1865) a végzet újólag kopogtatott ajtaján. A végzet hírnöke ebben az esetben öreg professzora, Dumas volt, aki nem kevesebbre kérte Pasteurt, mint arra, változzék át csöndes tudósból selyemhernyó-doktorrá. Pasteur hiába ellenkezett: „Mondja kérem, tulajdonképpen mi baj van a selyemhernyók körül? Eddig nem is tudtam, hogy selyemhernyók is szenvedhetnek betegségekben – sőt bevallom, hogy semmit sem tudok e hernyók felől, hiszen életemben nem láttam egyetlenegyet sem!”
VI
„Dél-Franciaország selyemhernyóvidéke az én szülőhazám, – válaszolta Dumas – most jövök onnan. Rettenetes kérem! Már napok óta nem alszom és folyton csak szegény szülőhazámra, szülővárosomra, Alais-ra gondolok. Ez a vidék azelőtt dúskált a gazdagságban; dúskált eperfában, amelyet ott aranyfának neveznek. Az én szülővárosom ma a kétségbeesés szélén áll. Düledeznek ott már a szép kerti házak és éheznek gyermekkori barátaim.” Könnyek tolultak az öreg professzor szemébe.
Pasteur ugyan önönmagán kívül senkit sem szeretett és senkit sem tisztelt, de Dumas iránt mindig mélységes megindító reverenciát érzett volt. Segíteni kell szegény, szomorú, öreg professzorán. De hogyan? Hisz akkortájt úgy vélem –- nem tudta volna a selyemhernyót a káposztaféregtől megkülönböztetni. Amikor rövid idővel a jelenet után először került egy selyemgubó a kezébe, megrázta füle mellett és ijedten kiáltott fel :”Kérem: van valami ennek a gubónak belsejében!” Ilyen keveset tudott akkor a selyemhernyóról, amikor segítségére sietett az éhező délvidék népének. Pasteur ugyan lelkében rettenetes módon félt attól, hogy tudása csődöt fog mondani, – semmitől sem félt jobban, mint az esetleges balsikertől, – de mégis engedett professzora hívó szavának. Lelkének egyik legszebb vonása volt, hogy határtalan nagy önbizalmának, vagy talán önteltségének birtokában mégis engedett azoknak az érzéseknek, amelyeket a mestere iránt való gyermeki szeretet jelszavával jellemezhetünk. És így válaszolt Dumasnak: „Rendelkezzék velem kedves professzorom, azt teszem és oda megyek, ahova kívánja!”
És tényleg úgy is tett. Felpakkolta mikroszkópját, meg a sohasem panaszkodó Pasteurné asszonyt, gyermekeit és mesterét végtelenül tisztelő három energikus asszisztensét és leutazott annak a rettenetes járványnak központjába, amely millió meg millió selyemhernyót pusztított és tényleg anyagi romlásba döntötte Dél-Franciaországot. Megérkezett Alaisba anélkül, hogy többet tudott volna a selyemhernyóról és annak betegségeiről, mint bármely homokban játszó gyermek; ott tanulta meg, hogy a selyemhernyó gubót fon maga köré és bábbá alakul át a gubó belsejében; ott magyarázták meg neki, hogy a bábban lepkévé alakul át, amely keresztülrágja magát a gubó falán és petéket rak és hogy ezek a peték a következő tavasszal új selyemhernyókká nőnek. A selyemhernyó-tenyésztők,


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
akik mélységesen lenézték nagy tudatlansága miatt, elmondották néki, hogy a hernyókat a pébrine nevű betegség pusztítja, szószerinti fordításban: „bors-betegség”, mivelhogy a beteg selyemhernyókat finomra tört feketeborsszerű apró pettyek vonják be. Pasteur hamarosan megtanulta, hogy van vagy ezer teóriája ennek a betegségnek, de hogy csak két adat biztos. Az egyik, hogy a betegség tetőfokán megjelennek a beteg hernyók bőrén ezek az aprócska fekete foltok és a másik, hogy a beteg hernyók belsejében különös, csak mikroszkóppal látható apró szemcsék jelennek meg.
Pasteur aztán kicsomagolta mikroszkópját, nem törődve azzal, hogy családjának még nincs hajléka. Ebben a tekintetben olyan volt, mint azok az őrült pisztránghalászok, akik vad fanatizmussal kezdik meg a halászatot és nem gondolnak arra, vajjon csónakjuk kellő biztonságban van-e lehorgonyozva; mondom, kicsomagolta mikroszkópját és azonnal vizsgálat alá vette a beteg hernyók belsejét, különös figyelemmel az említett aprócska gömbökre. Nagyon hamar le is vonta azt a következtetést, hogy ezek a gömböcskék a betegség biztos jelei. Tizenöt nap mulva már gyűlésre hívta a mezőgazdasági bizottságot és a következőket mondotta az egybegyűlteknek: „A petelerakás idejében zárjatok minden egyes selyembogár-párt külön kis skatulyába. Egy atyát és egy anyát. Párosodás után engedjétek, hogy az anyapille nyugodtan lerakja petéit. Aztán tűzzétek a megölt szülőpárt fából készült kis boncasztalra, messétek fel hasukat finom ollóval, vagy késsel és vegyetek ki egy keveset abból a zsíros szövetből, amely bőrük alatt található. Ezt a szövetet tegyétek mikroszkóp alá és keressétek meg, vajjon benne vannak-e a betegségre jellemző apró gömbök. Ha nem találjátok meg ezeket a gömböket, biztosak lehettek abban, hogy a peték egészségesek. Ezeket a petéket aztán nyugodtan használhatjátok jövő tavasszal, belőlük egészséges hernyók kelnek ki.”
A bizottság idegenkedve nézett a fényes mikroszkópra. „Mi gazdák nem tudjuk, hogyan kell ilyesféle eszközzel bánni”. Mint minden konzervatív polgár, a délfrancia selyemgazda sem bizakodott nagyon ebben az újmódi akcióban. Erre az ellenvetésre kibújt Pasteurból a kereskedő, az iparos. „Bolondság, amit beszéltek! Laboratóriumomban ott foglalatoskodik egy nyolcéves kis leányka és ez a gyermek pompásan ért a mikroszkóp kezeléséhez és kifogástalanul meglátja a jellegzetes gömböket, ha azok tényleg benn vannak a pille belsejében. És ti, felnőtt emberek merészelitek nekem azt mondani, hogy nem tudnátok megtanulni a mikroszkóp használatát?” Így szégyenítette meg a kételkedőket. A bizottság engedelmeskedett, mikroszkópokat szerzett be és igyekezett Pasteur útmutatásai nyomán eljárni. Pasteur számára lázas korszak köszöntött be. Végigjárta a veszélyeztetett vidék minden egyes községét. Előadásokat tartott. Megfelelt ezer meg ezer szakkérdésre, tanította a gazdákat a mikroszkóp használatára, majd meg kirohant laboratóriumába, hogy útbaigazításokat adjon asszisztenseinek, csak szóval irányíthatta az ő kísérleteiket, hiszen nem volt annyi ideje, hogy maga is résztvegyen azokban esténkint pedig levelekre válaszolt, tudós értekezéseket írt, illetőleg diktált Pasteur asszonynak. A következő nap reggelén újra más városban találjuk, hogy munkára buzdítsa a kétségbeesett gazdákat és lelket öntsön beléjük.
De a következő év tavaszán szétpattant az oly nagy igyekezettel fujt szappanbuborék. Amikor megjött annak ideje, hogy a selyemhernyók felkeressék az eperfaágaknak azokat a helyeit, amelyek alkalmatosaknak bizonyultak a gubók szövésére: rettentő szerencsétlenség következett be. Az a bizodalmas jóslása, amellyel a lelket tartotta a gazdákban, nem igazolódott be. Ezek a becsületes gazdaemberek annakidején szemüket nézték volna ki a mikroszkópon keresztül, hogy kiszemeljék az egészséges selyemhernyókat – amelyekből joggal várhattak egészséges petéket is, olyanokat, amelyeknek belsejében nincsenek baljóslatú gömböcskék – és ezekből az állítólagos egészséges petékből olyan hernyócskák bujtak elő, amelyekre szomorúság volt nézni, amelyek nem akartak hozzányúlni a nekik nyujtott jóféle eperlevelekhez, nyomorultak maradtak, nem fejlődtek ki, hanem összeasztak és így pusztultak el és hogyha már ki is fejlődtek, elmulasztották a gubószövést, nem törődve azzal, hogy hány pár selyemharisnyával lesz majd ilyenmódon kevesebb a világon.
Szegény Pasteur! Olyan buzgalommal igyekezett megmenteni a selyemipart, hogy nem maradt ideje annak pontos tanulmányozására, valóságban mi is a baja a selyemhernyónak. A dicsőség lidércfényét kergette – és eközben megfeledkezett arról, hogy az igazság nem kacér dáma, hanem komoly élettárs, aki megveti a hívságokat és akit csak a komoly, türelmes, fáradságos munka jegyében lehet az embernek magához láncolnia...
Voltak olyanok a selyembogártenyésztők között, akik kétségbeesett kacajjal fejezték ki érzelmeiket – mások keserű gúnnyal támadták meg: a nagy kutató rossz napokra virradt akkortájt Akármilyen buzgalommal dolgozott is a kérdésen, nem tudta nyitját megtalálni. Nem egy olyan selyemhernyót talált, amelyik fürge mozdulatokkal kúszott fel az eperfaágak végébe, hogy ott begubódzzék – és mikroszkópja alatt ezek a látszólag kifogástalan


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
állatok tele voltak a betegségre jelleges gömböcskékkel. Más selyemhernyócsaládokban pedig tömegesen látott beteg, sorvadó, nyomorult hernyókat, amelyeket hihetetlen rohamosan pusztított el a gázos bélhurutnak egy rettentő fajtája – és ezekben a beteg hernyókban nem találta meg a leírt képleteket. Már valósággal beleőrült saját tulajdon kétségeibe; már-már kételkedett abban, hogy a gömböknek egyáltalán van valami közük a betegséghez. És hogy csőstül hulljon rá az áldás, egerek törtek be egy napon kísérleti selyemtenyészetébe és tömegestől falták fel kísérleti hernyóit; szegény asszisztensei, Duclaux, Maillot és Gernez, éjjeleket virrasztottak át, hogy elcsípjék a kártevő rágcsálókat; a következő reggelen pedig, éppen amikor mindenki munkába állott, fekete viharfelhők közeledtek nyugat felől és valamennyiüknek – Pasteurné asszonyt és a gyermekeket, mint hátvédet sem vévén ki sietve kellett ponyvákkal letakarni az eperfákat. Esténként pedig Pasteurnek újra csak le kellett ülni karosszékébe, íróasztala mellé, hogy válaszleveleit diktálja azokhoz a selyembogártenyésztőkhöz, akik pontosan követték az ő utasításait és mégis tönkremenőben voltak.
Ezeknek a keserű napoknak elteltével jóságos géniusza és a szerencse istenasszonya segítségére siettek. Azt kérdezte magától, vajjon az a pár egészséges selyemhernyócsalád, amelyet sikeresen nevelt fel egészséges petékből, megbetegednék-e, ha olyan eperlevelekkel etetné meg, amelyeket előzőleg beteg hernyók váladékaival beszennyezett volt. Ezt a kísérletet tényleg végre is hajtotta, azzal az eredménnyel, hogy az egészséges hernyók tényleg el is pusztultak, de képzeljék kérem! megint csak nem jutott tovább – mert ilyeténképpen befertőzött hernyói nem huszonöt nap alatt pusztultak el borsszemekkel behintve, ahogy a jólnevelt pébrine-betgegségnek mutatkoznia kellett volna – az ő kísérleti hernyói már a negyedik nap elején elpusztultak. Ekkor igazán elveszítette bizodalmát és abbahagyta kísérleteit; az ő benne vakon bízó asszisztensek pedig fájdalommal nézték kishitűségét és kérdezték, miért nem ismétli vajjon meg a rosszul sikerült kísérletet?
Végre Gernez északra utazott, hogy a selyemhernyók betegségét Valenciennes-ben tanulmányozza, és Pasteur maga sem tudván, hogy miért teszi – levélben kérte fel, ismételné ott meg azt az etetési kísérletet. Gernez akkortájt néhány kifogástalan hernyótenyészetnek volt boldog birtokosa. Bánta is ő, hogy kételkedik-e vagy sem a mester: biztosra vette és vakon hitt abban a teóriában, hogy az aprócska gömbök, élőlények, paraziták, a selyembogár gyilkosai. Negyven egészséges hernyót mindenekelőtt olyan eperlevelekkel táplált, amelyek sohasem kerültek érintkezésbe beteg hernyókkal. E negyven hernyó közül huszonhét darab kifogástalanul begubózott és majdnem ugyanannyi, egészséges, minden kóros képlettől mentes selyempille kelt ki ezekből a gubókból. Aztán más leveleket szétdörzsölt, beteg hernyók szövettörmelékével szennyezett és eleségül adta párnapos, éppen kikelt hernyócskáknak. Ezek a hernyó-bébik rövidesen megbetegedtek, bőrükön megjelentek a borsszerű, apró fekete pettyek és testükben nyüzsögtek a mikroszkópos, leírt képletek. Aztán ilyen fertőzött leveleket már egészen kinőtt hernyók elé vetett; a hernyók kifogástalanul begubództak, de azok a selyempillék, amelyek ezekből a gubókból kerültek elő, testükben tömegesen tartalmazták a gömböcskéket és ezzel kapcsolatban aztán a lerakott petékből beteg, hamarosan elpusztuló hernyócskák keltek ki. Gernez lázban égett – és láza még inkább emelkedett, amikor csöndes éjszakákon pontosan meglátta mikroszkópján át, hogy minél jobban haldokolnak a beteg hernyók, annál jobban telik meg szervezetük a gömbökkel... Visszasietett Pasteurhoz. „Beigazoltam, hogy a gömböcskék élnek, hogy élősdi lények. Föltétlenül biztos, hogy ezek betegítik meg a hernyókat”.
És mégis hat hónap megfeszített munkájába került, mielőtt Pasteur végérvényesen elhitte Gernez igazát; de amikor idáig jutott, visszarohant első munkájának színhelyére és újra egybehívta a selyembizottságot. „A kis testecskék nemcsak jelei a betegségnek, hanem egyszersmind okozói is. Ezek a testecskék élnek, szaporodnak és a beteg selyempille minden szövetébe behatolnak. Hogy hol hibáztunk tavaly? Ott, hogy egyedül a pille bőralatti szöveteit vizsgáltuk: ha tényleg tudni akarjuk, melyik az egészséges lepke és melyik a beteg, akkor egész szervezetét meg kell vizsgálnunk. Az a pille, amelynek szöveteiben, mégpedig egy szövetében sem találtuk meg a jellemző testecskéket, egészségesnek mondható és petéit a jövő évben nyugodtan felhasználhatjuk”.
A bizottság megkísérelte az új eljárást, amely tényleg be is vált – a következő esztendőben kifogástalan hernyókat nevelt a délvidék és rengeteg selymet termelt.
Pasteur most már megértette, hogy a kis testecske, a pébrine okozója kívülről kerül a hernyóba, hogy tehát sohasem keletkezik a hernyó testén belül. Aztán megint beutazta a selyemvidéket és kioktatta a gazdákat, hogyan tartsák távol egészséges hernyóikat azoktól a levelektől, amelyeket más, már fertőzött hernyók befertőztek. És ebben az emberfeletti munkájában majdnem áldozatául esett egy agyvérzésnek.
Inkább holt volt, mint eleven, de amikor meghallotta, hogy új laboratóriumának építése megakadt, abbahagyta a


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
halállal való kacérkodást és nagy dühében elhatározta, hogy életben marad. Ez után az agyvérzés után azonban nem épült fel teljesen, mert egyik lába élete végéig részben béna maradt, de Pasteur, aki komolyan tanulmányozta az „Önsegély” című népies orvosi könyvet, újult erőhöz jutva elhatározta, hogy szörnyű gátlása dacára tovább fog dolgozni. Amikor még ágyban kellett volna feküdnie, vagy pedig a tengert kellett volna üdülés céljából felkeresnie, már ott dülöngött félig béna lábán és odasántikált a délvidékre vezető vasútállomásra, miközben méltatlankodva mondotta el mindenkinek, hogy egyenesen bűnt követne el, ha nem folytatná a selyembogarakra vonatkozó munkálatait, tudva, hány ezer meg ezer szegény ember megy közben lelkileg és fizikailag tönkre. Minden honfitársa – talán egypár rosszmájút kivéve, akik póznak állították be ezt a viselkedését – az égig dicsérte ezért a tettéért és félistenként imádta.
Életének hat esztendejét szentelte Pasteur a selyembogarak betegségeinek. Alig, hogy befejezte a pébrinere vonatkozó munkáját, ezeknek a gyámoltalan selyemhernyóknak új betegsége tört ki a selyemvidéken, de a mester most már jól ismerte az összes megoldandó problémákat és hamarosan felfedezte az új betegség csíráját. Az öreg Dumas professzor szemében könnyek ragyogtak, amikor megköszönte kedves Pasteurjének mindazt, amit a selyemtenyésztés érdekében végzett – és Alais városkájának polgármestere komolyan megpendítette azt az eszmét, hogy aranyból emelnek szobrot Pasteurnek, a selyemipar megmentőjének.
VII.
Negyvenötödik évében volt akkor. Csak egy percig sütkérezett új dicsőségében, majd – miután az Uristen és Gernez segítségével lábraállította a selyemipart, – szempillantását új irányokba, új víziók felé irányította, amelyeknek meglátására a tudóst költői géniusza képesítette. Művészszeme a selyemhernyók betegségei felől az emberiség bánata felé fordult, harsonaként hangzott ez a szózata, amelyet a szenvedő emberiséghez intézett: „Ha az ősnemzés teóriája hamis – és én ebben teljesen biztos vagyok – csak idő kérdése, mikor fogja az emberiség a föld színéről eltüntetni az összes fertőző betegségeket.”
Az 1870-ik év telének hihetetlen nyomorúságai – a diadalmas német hadak Párist ostromolták akkoriban – arra késztették, hogy elhagyja az ostromlott várost és szülőhelyén, a Jura hegyei között keressen menedéket. Lehorgasztott fővel vándorolt egyik csatatérről a másikra, hogy megtalálja katonafiát, aki akkor káplári minőségben szolgált a francia hadseregben. Akkor lovalta bele magát abba a mélységes hazaszeretetbe, amely benne az ellenség szinte hihetetlen gyűlöletével párosult. Gyűlölte mindazt, aminek a legtávolabbi vonatkozása volt Németországgal. Ebből az időből származik az a híres mondás: „Minden jövendő munkámnak címlapján az fog állni, hogy gyűlöljük Poroszországot és álljunk bosszút rajta!” Ennek a gyűlöletnek jegyében fogamzott meg benne jövendőbeli kutatásainak gondolata. El kellett ismerni neki is, mint minden franciának, hogy a németek söre összehasonlíthatatlanul külömb a francia sörnél. Majd ő megmutatja! Majd ő megtanítja honfitársait arra a művészetre, miképpen kell a németek sörét lefőzni. A francia sörnek császárként kell majd vezetnie a világ összes sörei között!
Nem sokat tépelődött, hanem azonnal útnak indult és sorjában felkereste a nagy francia sörgyárakat és ezekben a gyárakban mindenkit végigkérdezett, kezdve a sörfőzőmestertől az utolsó kádmosó legényig. Aztán Angliába utazott és tanácsaival ellátta azokat a beafstek-képű mestereket, akik az angol portersört gyártották és az isteni pale-ale gyárosait. Ezernyi erjedő malátás kád tartalmát vizsgálta végig és figyelemmel kísérte, miként bimbóznak a sör erjesztő sejtjei, miként élnek, miként készítenek alkoholt. Volt olyan eset, amikor örömmel látta viszont a kiszemelt próbákban azokat az apró mikróbákat, amelyeket évekkel ezelőtt a „beteg” borokban fedezett fel és kioktatta a sörgyárosokat, hogy a sör enyhe felhevítésével (pasteurizálásával) távol tarthatják magoktól ezeket a betolakodott jövevényeket; biztosította őket, hogy az így felhevített sör akármilyen hosszú tengeri utat akadálytalanul fog elviselni és hogy ilymódon a világ legcsodálatosabb, legeltarthatóbb italát fogják gyártani. A sörfőzőktől pénzt kerített laboratóriuma részére és megérttette velük, hogy ezt a pénzt ezerszeres értékben fogják tanulmányai során viszontlátni; az így megszerzett összegen az École Normale-ban lévő ósdi laboratóriumát valóságos miniatűr sörfőzővé alakította át, amelyben tükörként ragyogtak a rézkádak és fényes üstök.
De a lázas munkájának közepette – sajna, Pasteurt hirtelen undor fogta el a sörrel szemben. Éppúgy útálta a sörnek izét, mint ahogy egész életében undorodott a dohányfüsttől; és legnagyobb szomorúságára tisztán látta, hogy csak akkor válik elsőrangú sörtudóssá, ha közben kifejleszti sörkóstolói kézségét is. De leginkább az a meglátás zavarta meg, hogy az ártalmas idegen csirák távoltartásán kívül még nagyon-nagyon sok fontos részletkérdés ismeretére volna szüksége, ha a sörgyártást tényleg előbbre akarja vinni. Akarva nem akarva számtalanszor kellett


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
hozzáértetnie tömpe orrát és dús bajuszát az erjedő sör szennyes habjához: csak így tudta elérni, hogy a kívánt minőségű sörök kerüljenek elő laboratóriumi sörgyárából – de még az ilyen jobb, öngyártotta sörétől is egyszerűen undorodott. Bertin, jó barátja, a fizika tanára, vígan csettintett nyelvével és nagy kortyokat húzott abból a sörből, amelyet Pasteur értéktelennek deklarált és jókat nevetett az antialkoholista Pasteur söranalfabétaságán. Sőt fiatal asszisztensei is mosolyogtak rajta – igaz, hogy sohasem szemtől-szembe – hiába, minden sokoldalúsága mellett sem volt Pasteur Úristen, csak kutató volt és csodálatraméltó misszionáriusa az új tanoknak, de a sörhöz való értés éppen úgy csak az emberiség szűk körre szabott számának képessége, mint ahogy igazi, jó hallóképességnek csak kevés kiválasztott ember van birtokában.
Pasteur tényleg segítségére volt a francia söriparnak. Legalább is így vallják ezt a legjobban érdekeltek, maguk a nagy sörfőzők. A magam részéről ugyan kételkedem kissé abban, vajjon igazat mondanak-e azok a föltétlen istenítői, akik szerint a francia sört a német sörrel egy színvonalra emelte. Nem mondom, hogy kereken tagadom azt az állítást, de arra kérem az érdekelteket, vinnék a kérdést olyan magasröptű nemzetközi bizottságok egyike elé, aminőket Pasteur annyiszor kért a tudományos világtól, amikor arról volt szó, ki mond igazat: ő-e, vagy azok az ellenfelei, akiket annyira gyűlöl.
Pasteur élete eközben mindinkább eltávolodott azoknak a tudósoknak életétől, akik szenvtelen, magányukba bezárkózott észlények módjára élik le napjaikat szerte a világon. Kísérletei mindmegannyi erőteljes pörölycsapásként feleltek azokra az ellenvetésekre, amelyekkel minden oldalról próbálták megtámadni a mikróbateóriáit. Az ilyen ellenvetésekre szokása szerint mindig a nagy nyilvánosság előtt, erőteljes hangon adta meg a választ; – mert általában véve jobban kedvelte a szavak erejét a tények meggyőző voltánál; de ha eltekintünk attól, hogy a tudományt, amikor csak lehetett, odahurcolta a nyilvánosság elé, mindenkinek el kell ismerni, hogy kísérleteit csudálatos okossággal eszelte ki és hogy szavai hatottak az egész világ csudásan felajzott képzelőtehetségére. Ebben az időben két francia természettudóssal, Frémy-vel és Trecul-lel keveredett nagy vitába. Arról volt szó, miképen erjesztik az élesztősejtek a mustot borrá. Frémy elismerte ugyan, hogy az élesztő szükséges a must erjesztéséhez, de ártatlan naivsággal erősítgette az akadémia előtt, hogy az élesztő ősnemzés útján keletkezik a szőlőbogyó belsejében. Az akadémia tudósai hasukat tartották és jól mulattak; de Pasteur nem osztotta kitörő vidámságukat.
„Szóval Frémy azt mondja, hogy az élesztősejtek maguktól keletkeznek a szőlőbogyó belsejében. Feleljen helyettem ez a kis kísérlet!” Mindenekelőtt egy csomó kettősnyakú hasas lombikot félig megtöltött mustlével, aztán mindegyiknek egyik nyakát kihúzta vékony csővé és S alakúra meghajlította. Azután minden lombikot pár napon keresztül forralásig hevített és várta, mi történik. A fölforrt must napokon és heteken át változatlan maradt minden egyes palackjában gázhólyagok nem keletkeztek, nem szaporodtak meg, szóval erjedés nem indult meg a lombikokban. Aztán kigyalogolt egy szőlőbe és egy pár érett szőlőszemet hazahozott onnan laboratóriumába. A szőlőszemeket mindenekelőtt tiszta vízben mosta meg és aztán alaposan lekefélte tiszta, kifőzött kefével. A mosóvizet mikroszkóppal pontosan megvizsgálta és megtalálta benne a jellemző élesztőszemcséket. Hattyúnyakú palackjai közül aztán tíznek belsejébe zseniálisan kieszelt hajszálcsöve segítségével beojtott egy keveset a szőlőszemek mosófolyadékából. Pár nap mulva tíz lombikja közül tíz a legélénkebb erjedésnek képét mutatta. Maradt még egy kevés a mosófolyadékból, ezt felhevítette és ugyancsak beleplántálta másik tíz hattyúnyakú palack belsejébe. Pár nap mulva örömmel konstatálta, hogy: „Természetes! Ezek a lombikok nem erjednek, hiszen a hevítéssel megöltem a mosóvízben lévő erjesztőt.”
„Még egy tennivaló van és ha ez sikerül, akkor még ez a tudatlan Frémy is el fogja ismerni, hogy az érett bogyó belsejében nincsen élesztősejt.” Az a kísérlet, amely ezután következett, tényleg egyike volt legnevezetesebb tetteinek. Egy hajszálcsövet kihúzott és végét tűszúrásnyi gömböcskévé forrasztotta össze. Előzetesen a hajszálcsövet jól kiizzította, hogy belsejében lévő minden esetleges élőlényt elpusztítson, aztán óvatosan átbökte zártüregű üvegcsövével az előzetesen megtisztított szőlőbogyókat. Aztán amikor a hajszálcsőnek vége már a bogyó közepén járt, ügyes kézmozdulattal benn a bogyó belsejében eltörte a csövecske végét, úgy, hogy a bogyó nedűje szép sárgászöld oszlopocska alakjában felszökött a hajszálcső belsejébe. Ekkor ördögi ügyességgel bejuttatta ezt a kevés szőlőnedvet néhány hattyúnyakú lombikba. Néhány nap mulva már kürtölte világgá a nagy igazságot: „Remélem, Frémyvel egyszersmindenkorra végeztem – azzal a nedűvel, amelyet a bogyó belsejéből kaptam, egy lombikban sem sikerült erjedést létrehozni. A bogyó belsejében nincs élesztő.”
Kísérletének eredményét, ez volt rendes szokása, azonnal általános formában közölte a tudományos világgal: „A


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
mikróbák sohasem keletkeznek önmaguktól; ez a tétel egyaránt áll szőlőbogyók belsejére, selyemhernyókra, egészséges állatokra, vagy élő vérre, vagy egészséges vizeletre. A mikróbák ezekre a helyekre is, mint különben mindenhová, kívülről kerülnek. Frémy el van intézve.” Szinte látom, mint folytatta önmagában mondókáját: „A világ nemsokára meg fogja tudni, hogy ez a kis kísérletem milyen csodálatos útjait nyitotta meg a tudománynak.”
VIII
Az események akkori állapotában Pasteur jogosan álmodhatta azidőtájt fantasztikus álmait a fertőző betegségek kiirtásáról. Hiszen nem kisebb ember, mint a világnak akkor leghírnevesebb sebésze, az angol Lister írta meg egy hozzá intézett tiszteletteljes levélben, hogy ezekután semmi akadálya annak, hogy sebészeti betegségekben szenvedőket teljes biztonságban operáljunk meg, ha csak arra fordítjuk figyelmünket, hogy megakadályozzuk azt a rettenetes fertőzést, amely bizony akkortájt tíz hasmetszéses beteg közül nyolcat ragadott magával. Ennek a levélnek egy passzusa imigyen szól: „Engedje meg nekem, hogy szívből köszöntsem Önt abból az alkalomból, hogy fényes kutatásaival kimutatta a fertőzéses csirákról szóló teória igazságát. Ezekkel a kutatásaival Ön megadta azt az egyedüli alapelvet, amelynek szemmeltartásával feltétlen diadalra kell jutni az antiszepszisnek. Ha valaha Edinburghba jutna el, azt hiszem örömmel látná meg saját szemével, hogy kórházunkban milyen rendkívüli fokban vált tanításaival az emberiségnek hasznára.” Pasteur olyan büszke volt erre a levélre, mint egy iskolásfiú, akinek sikerült egy kis gőzgépet megszerkeszteni és működésbe hozni. Lister sorait minden barátjának megmutatta. Teljes egészében közölte tudományos értekezéseiben; sőt még egy utolsó ütést mért a szegény öreg Frémyre, akiről pedig azt hihetnők, hogy már eléggé földhöz volt sujtva Pasteur meggyőző kísérleteinek nyomán; igaz, hogy Frémy ellen irányított támadásában kevesebb szó esett magáról Frémyről, mint az önmaga dicsőítéséről. Megemlíti saját „nevezetes fölfedezéseit”, saját teóriáiról úgy emlékezett meg, mint amelyek egyedül igazak és következőképen fejezte be saját dicsőítését: Szóval az igazi teóriákat egy jellemzi, az, hogy gyümölcshozóak. Ebből a szemszögből nézve teóriáim megérdemlik az igaz teóriák elnevezését, amint azt atyai barátom, Balard kutatásaimról szóló előadásában a nyilvánosság előtt is leszögezte.” Szegény Frémy! Örökre el volt intézve.
Egész Európát forrongásba hozták a mikróbákról szóló új igazságok és Pasteur jól tudta, hogy az ő kutatásai nyomán változtak át a félvállról vett, lebecsült apró élőlények az emberiség egyik legfontosabb tényezőjévé és hogy őreá vár az a feladat, hogy a mikróbák gyilkos, emberpusztító szerepét és az egész emberiséget fenyegető képességeit napvilágra hozza. Már akkor úgy emlegették nevét, mint Franciaország legnagyobb fiáét és Dániában a nagy sörfőzők mindenütt elhelyezték szobrát a gyári laboratóriumokban. Akkortájt történt, hogy Claude Bernard, a nagy fiziológus, elhalálozott és hátrahagyott dolgozatait egyes barátai rendezték sajtó alá. Még említeni is szörnyű, de tény, hogy be nem fejezett vizsgálódásai közül egyesek a mustnak borrá való erjedését tárgyalták és arra az eredményre jutottak, hogy Pasteur egész erjedéses teóriája hamis, mivel hogy... Claude Bernard az ellenérvek egész sorozatát sorolta fel dolgozatában.
Pasteur nem hitt szemeinek. Lehetetlen, hogy Bernard intézte légyen ezt a támadást ellene, a nagy Bernard, akivel együtt tartotta volt meg annak idején akadémiai székfoglalóját, aki mindig dícsérte az ő munkáját; az a Bernard, aki akárhányszor maróan szarkasztikus megjegyzésekkel kísérte az orvosi akadémiában azoknak a kékkabátos, fényes rézgombokkal ékeskedő régimódi orvosoknak érvelését, akik azt hitték, hogy szóvirágokkal helyettesíthetik az igazsághoz vezető kísérleteket. „Elég rossz rájuk nézve – hogy ezek a doktorok és féltudós természetbúvárok ellenem fordulnak – de az igazi nagy emberek, valamennyien minden körülmények között mellém állottak – és most meg kellett érnem, hogy ez a Bernard”... Szinte hallom, miként méltatlankodott Pasteur
Gyötrődése nem tartott sok ideig. Mindenekelőtt elkérte Bernard eredeti kéziratát és azt a legnagyobb gonddal végigtanulmányozta. Csakhamar meglátta, hogy Bernard kísérletezéseiben még a kezdet kezdetén volt csak és örömmel szögezte le, hogy Bernard barátai, akik sajtó alá rendezték a kéziratot, nem egy helyen változtatták meg az adatokat, hogy ne érződjék a kísérletek elnagyolt volta. Aztán egy szép napon fölkelt és az egész akadémia megbotránkozására, valamint Franciaország összes nagyjainak irtózatára keserű szavakban gáncsolta Bernard barátait azért a vakmerőségért, hogy olyan kísérleteket mertek közölni, amelyek az ő (Pasteur) munkakörét érintették. Kíméletlen szavakkal aposztrofálta Bernardot, aki pedig – szegény – sírjából nem válaszolhatott az erős támadásra. Ráadásul még egy értekezésben is megtámadta öreg, elhúnyt barátja kísérleteit. Ez az értekezés, amely inkább röpiratnak, vagy gúnyiratnak volt nevezhető, nem kevesebbel vádolta meg Bernard-t, minthogy elveszítette emlékezőtehetségét. Azt is szemérevetette, hogy Bernard, aki izig-vérig változatlanul kutatója volt világéletében az igazságnak, élete alkonyán a miszticizmus felé hajlott, annak a szoros érintkezésnek eredményeképpen, amellyel a


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
francia akadémiának bizonyos irodalmi köreivel állott volna. Azt sem felejtette el megemlíteni, hogy életének végefelé szemelátása is erősen megromlott: „Fogadni mernék, hogy rövidlátó szemével egyáltalában képtelen volt az élesztősejteket meglátni”. Röviden oda lyukadt ki, hogy Claude Bernard életének végefelé már második gyermekkorába sűlyedt újra vissza, anélkül, hogy arra gondolt volna, mennyire kevéssé méltó hozzá a nagy Claude Bernard síremlékét ilyetén módon meggyalázni.
Végezetül újabb finom kísérleteket közölt, amelyekkel Bernard ellenvetéseit sorra cáfolta: ezen kellett volna kezdenie, ahelyett, hogy a nagy halott emlékét sárbatiporja. Olyan tűzzel, mintha egy amerikai felhőkarcoló építése forgott volna szóban, rohant különböző építőanyag-kereskedők üzletébe, nagy üvegtáblákat szerzett be, faanyagot vett és zseniálisan kieszelt hordozható melegágyakat készített. Eközben asszisztensei étlen-szomjan, éjjelt nappallá téve készítették a mikroszkópokat, a különböző üveglombikok és kihevített vatták töméntelen mennyiségét; pár napon belül annyira volt, hogy összecsomagolta mindenekelőtt a különböző tárgyakat és megint csak felkereste régi hazáját, azt a városkát a Jura tövében. Valóságos amerikai szellemben – tényleg egész tevékenységét amerikai szellem vezérelte – minden egyéb gondolatból és munkából tökéletesen kikapcsolódott és újólag csak egy kérdéssel foglalkozott, azzal, vajjon megingathatatlan-e az ő erjedési teóriája.
Arboisban fölkereste apró szőlőjét és egy csomó szőlőtőkét hordozható üvegházakkal vett körül, amelyek tökéletesen elzárták a külső levegőtől az egyes tőkéket. „Nyár derekán vagyunk, a szőlőfürtök még zöldek és ilyenkor sohasem lehet élesztő sejteket találni rajtuk.” De hogy bebiztosítsa magát atekintetben, hogy a levegőből élesztő ne kerülhessen a szőlőfürtök felületére, óvatosan bebugyolálta kihevített vattarétegekbe az üvegházak belsejében található egyes szőlőfürtöket. Aztán visszasietett Párisba és idegesen várta a szőlő érési idejét. Túlságos korán került vissza Arboisba; égett a vágytól, hogy véglegesen visszautasítsa a Bernard-féle támadást – végre elérkezett az a nap, amikor már érett fürtöket talált a tőkéken. Ezeket az érett fürtöket aztán sorra vizsgálgatta mikroszkópján: az egyes bogyók felszínén egyetlen élesztősejtet sem talált. Lázban égve gyömöszölte ezeket a vattában nevelt szőlőbogyókat kísérleti lombikjába: a lombik tartalma nem erjedt el, abból egy búborék sem szabadult fel a napok folyamán. Amikor ugyanígy járt el a rendes módon termett szőlőfürtökkel, természetesen rövidesen megindult a must erjedése és az erjedéssel kapcsolatos gázbuborék-képződés! Aztán fölkérte Pasteur a feleségét, vinné magával Párisba a vattagöngyölegben nevelt szőlőfürtöket: az akadémia egyes tagjainak akarta ezeket a fürtöket felajánlani és felkérte őket arra, próbálják meg, tudnak-e ezekből a bogyókból bort készíteni... Nagyon jól tudta, hogy csak akkor sikerülhet ez a borerjesztés, ha mesterségesen juttatják az élesztősejteket a kérdéses musthoz. Majd ő megmutatja nekik, hogy mennyi az igazság Bernard tanításaiban. Pasteurné asszony mozdulatlanul ült órákhosszat vonatjában és vigyázva tartotta kezében az egész úton a vattába pólyázott szőlőfürtökkel ékeskedő szőlővesszőket. „Az Istenért! Vigyáznom kell, hogy a vattapólya valamiképen meg ne lazuljon.” Arboisból reggeltől estig tartott ez út Párisba... Az akadémia következő ülésén elmondotta Pasteur, miként tartotta vesztegzár alatt szőlővesszőit és miként óvta meg a szőlőfürtöket az élesztőktől: „Talán érdemes megemlíteni, hogy arboisi szőlőkertemben, éppúgy, mint a világ minden részében elszórt millió, meg millió holdnyi szőlőterületen nem találhatunk egy négyszögméter területet, melyből származó szőlőfürtökből préselt must erjedése ne következnék be holtbiztossággal; és nem jellemző, hogy az én üvegházaimban megfelelően fölnevelt szőlőfürtök mustjának elerjesztése nem sikerült? Hogy miért nem? Mert üvegházam üvegfalaival távoltartottam szőlőbogyóimtól az erjesztőket.” Szokása szerint csudálatos jóslásokba ment át, amelyek azóta régen megvalósultak. Szavai hellyel-közzel lírai magaslatokig emelkedtek, amelyeknek olvasásakor megbocsájtjuk neki azt a közönséges támadást, amellyel elhunyt barátját illette volt. „Az elmondottakból vajjon nem következik-e teljes határozottsággal, hogy megérjük azt az időt, amikor hasonló preventív módszerekkel az emberiség betegségeivel is meg fogunk tudni küzdeni?” És hogy a szavainak erősebb nyomatékot adjon, a legsötétebb színekben festette le hallgatósága előtt azt a rettentő sárgaláz-járványt, amely ép akkortájt borította gyászba az amerikai New-Orleans lakosságát. Majd lelkük mélyéig megborzongatta hallgatóit a távol oroszországi pestisjárvány élethű leírásával. Végezetül azonban előadása reményt öntött hallgatósága lelkébe...
Élt pediglen akkor Kelet-Németországnak egy kis városkájában egy fiatal, saját utait járó, kerekfejű porosz orvos, aki úton volt már, hogy megvalósítsa azokat a csudálatos álmokat, amelyeket Pasteur megjósolt. – Ez a fiatal doktor különös kísérleteket végzett egereken és ezekhez a kísérletekhez orvosi gyakorlatából lopta el a szükséges perceket. Zseniális módszereket eszelt ki a csírák elkülönítésére abból a célból, hogy csak egyetlenegy csírafajtával dolgozhassék – el is érte azt a végcélját, amelyet Pasteurnek, a brilliáns kísérletezőnek sohasem sikerült elérnie. Hagyjuk el most Pasteurt egy kis időre – nem törődve azzal, hogy életének legizgatóbb korszaka és legnagyobb eredményei még csak ezután következtek be és kövessük abban az útjában Koch Róbertet, amelyen haladva


 Brehm: Az állatok világa / PASTEUR — Legnagyobb ellenségeink a mikróbák.
http://mek.oszk.hu/03400/03408/html/3180.html[2020. 10. 21. 17:34:53]
fantasztikus és csodálatosan fontos eredményeket ért el a legalsó élőlényekkel, nem törődve azzal, hogy ezek felett a mikróbák felett az ő föllépéséig abszolút egyeduralkodóként a nagy Pasteur uralkodott volt.
Pasteur kísérleti kutyája
SPALLANZANI — A bacillus bacillustól származik! TARTALOM KOCH — Küzdelem a halál ellen


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
PASTEUR — Legnagyobb ellenségeink a mikróbák. TARTALOM PASTEUR — és a veszett kutya
KOCH — Küzdelem a halál ellen
I.
A mult század hatodik évtizedében, azokban a bámulatos és izgató esztendőkben, amikor Pasteur az ecetipart fektette új alapokra és kikutatta, mi bajuk a beteg selyemhernyóknak. egy alacsony termetű, komoly, pápaszemes német diák a göttingai egyetemen tanulta az orvosi mesterséget. Jó diák, jó tanuló, de kissé töprengő lélek volt. Miközben hullákat boncolt, arról álmodozott, hogy majd egyszer tigrisekre vadászik a dzsungelben. Lelkiösmeretesen vágta be a sokszáz csont és izom hosszabb-rövidebb latin és görög elnevezését, de álmodozó lelkében újra meg újra megjelentek előtte azoknak a gőzösöknek képei, amelyek Keletre voltak indulóban. Földrajzi kutatónak készült, esetleg katonaorvosnak, aki majdan elnyeri a vaskeresztet, vagy hajóorvosnak, aki lehetetlen helyekre látogat majd el. De sajna, amikor 1866-ban megkapta az orvosi diplomát, egy hamburgi tébolydába került gyakornoknak. Ugy vélem, ebbéli működésében, miközben dühöngő maniakusokkal és gyámoltalan idiótákkal foglalatoskodott, nem igen jutottak fülébe Pasteurnak azok a prófétai látomásai, amelyek az emberölő rettenetes mikróbákról szóltak. Még mindig figyelemmel kísérte esténkint – miközben a kikötő rakpartján sétálgatott választottjával, Emmy Fraatz kisasszonnyal, – az induló tengeri gőzösök elnyúló füttyét. És miközben megkérte Emmyke kezét, színes lehetőségeket rajzolt elé azokról a regényes földkörüli utazásokról, amelyeket tervbevett. Emmy egy föltétel alatt mondott igent, hogy t. i. lemond kalandor lelke álmodozásairól és mint tisztes gyakorlóorvos letelepszik. Germániának valamelyik helységében. Róbertünk lelkéből ötven év családi boldogságának lehetősége tényleg elűzte az elefántokról és Patagóniáról szóló álmokat: elfogadta választottjának föltételét és letelepedett egy kis porosz városkában, hogy megkezdje azt az orvosi gyakorlatot, amely világéletében nem érdekelte.
Miközben recepteket írt, a térdig érő sárban lóháton látogatta meg pácienseit és éjjeleket virrasztott át vajúdó porosz asszonyok ágya mellett: Lister a távol Skótországban már nyomára jutott annak, hogy lehet megóvni a szülő asszonyokat a gyermekágyi láztól; egyszerűen olyképen, hogy távoltartjuk tőlük a még akkor nem látott és nem ismert ártalmas csírákat (l. a 7. sz. jegyzetet). Az európai orvosi fakultások professzorai és diákjai már fülelni kezdtek Pasteur nézeteire, ki szerint vannak betegségokozó, szóval rosszindulatú csírák. Itt-ott már akadtak olyan kutatók, akik bár nyers, de céltudatos kísérletezésbe fogtak; de Koch annyira távolesett és annyira el volt vágva ettől a tudományos világtól, mint akár kétszáz évvel ő előtte az öreg Leeuwenhoek, aki a németalföldi Delftben pepecselt üveggyöngyökkel és nagyító lencsévé csiszolta őket. Már úgylátszott, Kochnak is lesz az a sorsa, hogy betegeket kell majd egész életén át vígasztalnia és haldoklókat kell majd kezelnie és – ha lehet – megmentenie, (az utóbbi eset volt a ritkább) – és felesége Emmyke meg volt elégedve ezzel az élettel, sőt talán büszkén mesélte el szomszédainak, ha az uracskája különös jó napokon 15, sőt 20 márkát is keresett.
De Roberth Koch nem nyugodott. Az egyik kihalt városból a másik unalmas helységbe költözött át, hogy végre Wohlsteinba kerüljön el Keletporoszországba, ahol aztán, 28-ik születésnapjára mikroszkópot kapott feleségétől játékszer gyanánt.
Vajjon mi lehetett a jó asszony gondolata? Talán ez: „Lehetséges, hogy ez az eszköz ki fogja rántani Róbert lelkért abból az egyhangúságból, amely a praxis taposómalmát jelképezi... Talán színessé is fogja tenni az életét... „Hiszen az én jó öregemnek legnagyobb passziója a nagyitó üvegen való nézelődés.”
A jó asszony nem tudta, hogy ez a játékszer, ez a mikroszkóp az urát sokkal fantasztikusabb kalandok felé fogja vezetni, mint amilyenekkel Tahitiban vagy Lahoreban találkozott volna; ezekre a különös kísérletekre pedig aminőkről Pasteur álmodozott, de aminőket előtte senki sem végzett még – juhoknak és szarvasmarháknak elpusztult tetemei vezették rá. Az orvosi tudomány új lehetőségei és kalandos tényei úgyszólván ott kellették magukat ajtaja előtt; egyelőre azzal az eredménnyel, hogy lassanként a gyógyszeres illatú rendelőjében elvették a kedvét az egész orvosi rendelő tevékenységétől.
„Gyülölöm ezt az egész komédiát, amelyet orvosi praxisnak neveznek... Hiszen én rettenetes mód szeretném meggyógyítani a diftériás gyermekeket De amikor a síró anyák könyörögnek, hogy mégis tartanom kell bennük a


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
lelket még akkor is, amikor jól tudom, hogy a gyermek el fog pusztulni. Hogyan gyógyítsam meg a diftériát, ha nem tudom, hogy mi okozza, és ha hazámnak legbölcsebb doktora sem tudja.” Azt hiszem, ilyen keserű szavakban panaszkodhatott Koch a jó Emmynek, aki ideges csodálkozással gondolhatta magában, hiszen minden fiatal orvosnak az a kötelessége, hogy minél jobban végezze munkáját, hiszen annyi sok esztendőn át tanult a nagy orvosi egyetemeken. Vajjon miért is olyan elégedetlen a szegény ura?
De Kochnak igaza volt. Vajjon igazában mit tudtak a doktorok a betegségek igazi okozóiról? Pasteur fényes kísérletei az emberi betegségek mikéntjére nézve semmit sem bizonyítottak. Pasteur valójában úttörő volt, előfutára a jövő nagy győzelmeknek, járványok eljövendő kiirtásának; de ugyanakkor, elhagyatott orosz városok muzsikjai még mindig olyan módon védekeztek volt a járványok ellen, hogy négy özvegyasszonyt járomba fogtak és éjnek idején barázdát huzattak velük a város körül! És az orvosok? Azok sem tudtak volna okosabb tanáccsal szolgálni.
„Talán a professzorok, Berlin nagy orvosai – kedves Róbertem – talán azok tudják, hogy mi is okozza ezeket a járványokat, amelyek elfojtására te képtelen vagy.” – Lehet, hogy Kochné asszony így vígasztalta meg az urát. De 1873-ban, tehát jó félévszázaddal ezelőtt – a leghíresebb orvosok sem tudtak többet a járványok keletkezéséről, mint azok a szegény tudatlan orosz parasztok, akik járomba fogták az özvegyasszonyokat. Párisban Pasteur azt prédikálta, hogy a tüdővészesek gyilkosát nemsokára meg fogják találni valamelyik bacillus alakjában; de ez ellen az őrült próféta ellen egyértelműen állást foglalt az akkori egész orvosi tudományos világ, élén a kitűnő Pidoux professzorral.
„Micsoda? – hördült fel ez a Pidoux – a tüdővészt csirák, illetve a csíráknak egy bizonyos fajtája okozná? Őrület! Lehetetlen gondolat! A sorvadásnak száz különböző oka van. Hiszen a sorvadás, miként tudni való, nem egyéb mint a szövetek plazmás szerkezetének nekrobiotikus és infekciózus destrukciója, amely destrukciónak útjait a hygienikusnak és az orvosnak egyaránt el kell elzárnia!” Ugyebár világos és főkép könnyen érthető? Szóval a hivatalos orvosi tudomány Pasteur jóslásait értelmetlen és gyakran badar szavak áradatával igyekezett megdönteni.
II.
Estéit Koch azzal töltötte, hogy új mikroszkópjával mulatgatott; meg kellett tanulnia a tükör kezelését, hogy éppen a kellő világosságot vetítse az objektív-lencsébe, meg kellett tanulnia, hogy a vékony üveglemezeknek, az ú. n tárgy- és fedőlemezeknek ragyogó tisztasága milyen fontos, mert hiszen ezek közé az üveglapok közé szokta volt a lépfenében elhullott juhok és szarvasmarhák vérét elhelyezni.
A lépfenének nevezett különös betegségtől egész Európa állattenyésztői rettegtek; az egyik helyen egy nagybirtokos veszítette el ezernyi birkáját, a másik helyen szegény özvegyasszony életfenntartó tehenét. Senki sem ismerte akkor azokat a törvényeket, amelyek ezt a járványt jellemzik, csakis annyit tudtak, hogy ime a még reggel vígan ugrándozó birka hirtelen abbahagyja az evést, fejét fáradtan lógatja és a következő napon már holtan találják, holtan és mereven, szája, orra körül különös fekete véralvadékkal. Majd rövidesen más állatokon mutatkoznak ugyanazok a jelenségek; öt, tíz, száz meg száz birka pusztulhat el imigyen ugyanabban a juhnyájban. Senki sem tudta, hogy mivel lehet a betegséget megállítani. Nem egyszer emberre is átragadt a lépfene; maga a gazda vagy juhásza, a gyapjunyíró munkás, a tímár, avagy a nyersbőrökkel kereskedő egyaránt ki volt téve a lépfenének nevezett feketevéres, bőrgyulladásos gócoknak vagy a még szörnyűbb lépfenés tüdőgyulladásnak.
Koch mikroszkópos játékait ugyanazzal a látszólagos céltalansággal kezdte meg, mint az öreg Leeuwenhoek; mindenre kíváncsi volt. Mindent megvizsgált, míg végre ráakadt lépfenés állatok vérére. Ekkor már erre a témára fordította minden figyelmét; megfeledkezett orvosi látogatásairól, ha valahol ráakadt egy friss lépfenés holttetemre. Végigházalta az összes mészárosokat, csak hogy megtudja, melyik helyen tört ki a legelésző nyájban a rettegett betegség. Csakhogy nem volt annyi szabad ideje, mint Leeuwenhoeknek; kísérleteihez úgy lopta el az időt orvosi gyakorlatától – és ha volt pár üres perce – teszem a gyomorfájós gyermek kezelése és egy foghúzás között hát ezt az időt alaposan kihasználta. Az ilyen üres félórájában sietve tett a tárgy- és a fedőlemez közé lépfenés hulla véréből származó cseppet és figyelemmel nézte az elé táruló képet. A kerek, ide-odaáramló zöldessárga vörös vérsejtek között különös jószágok keltették fel figyelmét, átlátszóan fehér kis pálcikák. Némelykor rövidek voltak ezek a pálcikák, rövidek és csak kis számban végezték rezgő mozgásukat az ugyancsak rezgő vörös vérsejtek között. Máskor, mintha egyik végüknél összevolnának tapadva – helyenként pedig egész hosszú fonalak voltak láthatók, ezerszer finomabbak, mint a legfinomabb selyemfonál.


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
„Mi az, amit látok? Vajjon mikróbák-e? Vajjon élnek-e? Biztos, hogy önálló mozgásuk nincs!... Talán a beteg állatok vére alakult át ezekké a finom átlátszó pálcikákká és fonalakká?” – Sokáig tűnődött a felvetett lehetőségeken. Két francia tudós, Davaine és Rayer már ő előtte látták ugyanezeket a jószágokat lépfenés juhok vérében, elő is állottak azzal, hogy ezek a bacillusok, avagy pálcikák élnek és okozzák valójában a lépfenét, de ezt a kijelentésüket semmivel sem igazolták volt és nem is találtak egész Európában hitelre. Csak Pasteur hitte el, amit állítottak. De Koch-ot egyáltalán nem érdekelte, hogy ezekről a pálcikákról kinek mi a véleménye. Az orvosok kétkedései és nevetése éppen olyan kevéssé zavarta meg őt, mintahogy Pasteur színes enthuziazmusa is hidegen hagyta. Az volt a szerencséje, hogy senki sem vette pártfogása alá abból a célból, hogy bacillusvadászt neveljen belőle. Kivert farkasként állott mindenkor egymagában; egyedüli társaságát azok az összefonódó pálcikák alkották az elpusztult háziállatok vérében.
„Nem látom még az útját, hogyan bizonyítsam be, vajjon tényleg élnek-e ezek a pálcikák; valóban – úgy látszik még sok mindenfélét kell tanulnom...” Különös, hogy egyszeriben abbahagyta a betegségek tanulmányozását és egészséges állatok mikroszkópijával kezdett foglalkozni. A wohlsteini vágóhidakat kezdte bújni, majd a mészárosok üzleteit, azután összetrafikált a hentesekkel és tucatjával, százával szerezte be az egészséges állatokból származó legkülönbözőbb vérpróbákat. Mindezek megnézése sok időt vett igénybe, de hát Koch egyszerűen több percet lopott el orvosi gyakorlatából. Kochné asszonyt nagyon aggasztotta urának különös passziója, aki már most órákat töltött azzal, hogy mikroszkópja fölé hajolva egészséges vérpróbákat vizsgáljon.
Koch tovább morfondírozott: „Ezeket a pálcikákat és fonalakat sohasem látom egészséges állatok vérében. Ez ugyan igaz, de ha igaz is, még nem dönti el, vajjon tényleg csirák-e, tényleg élnek-e, nőnek-e, szaporodnak-e?”
De hogyan dönthetné el a kérdést? A tüdőbajosoknak, akiken úgysem tudott segíteni, a torokgyíkban fuldokló bébiknek, a hisztériás öreg dámáknak képe mindinkább háttérbe szorult és mint fölösleges teher agyának egyik sarkában raktározódott el. Az a kérdés, hogyan bizonyítsa be a pálcikák élő voltát, elfeledtette vele, hogy a recepteket alá is kell írni, mogorva férjjé tette és végül arra bírta, hogy a dolgozóját megfelelő fadeszkázat segítségével a lakástól, a családtól elválassza. És e válaszfal mögött Koch egyre több és több órát töltött mikroszkópja mellett, amelynek segítségével tengernyi lépfenés készítményt mustrált végig és apró ketrecei mellett, amelyekben tucatnyi egércsalád lakozott volt.
Szinte hallom miket mondhatott magában, miközben türelmetlen betegek csoszogtatták lábaikat a várószoba padlózatán: „Annyi pénzem nincs, hogy juhokat és szarvasmarhákat vehessek kísérleteim céljára; az sem igen vihető keresztül, hogy tehenek legelésszenek laboratóriumi helyiségeimben – hátha lépfenével be tudom fertőzni ezeket a fehér egereket... Ha igen, talán be tudom igazolni, hogy ezek a pálcikák tényleg élnek.”
Így kezdte meg ez a félbenmaradt földkörüli utazó kísérleteit. Az én szememben Koch legalább olyan különös és furcsa bacillusvadász volt, mint Leeuwenhoek. Bizonyos azonban, hogy ő is a selfmade-man tudósok osztályába tartozott. Mindenekelőtt szegény volt, mint a templom egere, aztán benne volt az orvosi gyakorlat egyhangú taposómalmában. Csak annyi volt a tudása, amennyit az egyetem falai között elsajátíthatott. Már pedig az egyetemen nem tanulhatta meg a kísérletezés művészetét. Semmiféle eszköz nem állott rendelkezésére, kivéve Emmy asszony karácsonyi ajándékát, az imádott mikroszkópot; minden eszközt magának kellett kigondolnia és megszerkesztenie apró lécekből, zsinegekből, meg pecsétviaszkból. És ami a legjobban esett a latba, ha kisded dolgozójából átment Emma asszonyhoz a lakószobába és elmondta, mi minden érdekeset talált és látott, a jó asszony orrát fintorgatva hányta szemére, milyen kellemetlen illatokat hoz magával.
Végre megtalálta a biztos módját annak, hogyan fertőzze az egereket a lépfenével. Fecskendő, amivel beadhatta volna a fertőző vért, nem állott rendelkezésére. De erőteljes káromkodások, valamint egy csomó egészséges egér pusztulása árán a következő módot eszelte ki. Kis, hegyes faszilánkokat alaposan megtisztított. Aztán kemence melegében hevítette, hogy ilyen módon pusztítsa el a közönséges bacillusokat, amelyek esetleg a szilánkokba kerültek. Aztán bemártotta a faszilánkokat lépfenés juhok vérébe, abba a vérbe, amely telve volt a leírt rejtélyes, nem mozgó pálcikákkal és fonalakkal. Majd finom ollóval átvágta az egér bőrét a farka tövén és ebbe a bőrsebbe belevitte a vérrel átitatott apró szilánkot. Az ég tudja, hogyan erősítette meg eközben a ficánkoló egeret. Majd az egeret külön ketrecbe ejtette és lemosván kezét, pénzkereső útjára indult, komoly nagyképűséggel vizsgálgatván, vajjon mi lehet a baja a betegének, gondolatai és szavai valahogy így követhették egymást. „Vajjon elpusztul-e a kis bestia, az egér lépfenében?... Kedves Schmidtné, megvígasztalom, az ön gyermeke jövő héten már megint


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
iskolába fog járni... Remélem a lépfenés vérrel nem fertőztem be magam az ujjamon vágott seben át”... Ilyen volt Koch élete.
És amikor a következő reggelen Koch felkereste házi laboratoriumát – ott látta a tegnap befertőzött egeret mereven, hátán, négy apró lábát a levegőbe meresztve. Tegnap még oly síma bundácskája ma már kócos volt, szennyes és nem fehér többé, hanem kékes ónszínű. Aztán odaerősítette a kis holttetemet a vizsgáló-asztalra, éles késekkel és ollókkal felboncolta és kivette máját, tüdejét, lépét, szóval minden érdekesebb szervét. „Bizony, bizony, az egér szervei olyanok, mint a lépfenés juhokéi... Nézd csak a lépet: milyen nagy és milyen fekete a belseje... Ugyszólván kitölti az állat fél testét...” Gyorsan bemetszett tiszta kiizzított késsel a megduzzadt lépbe és az abból kiserkedő feketés nedűt mikroszkópja lencséje alá tette két finom üveg lemez között... Persze, hogy itt vannak, – lám – ezek a pálcikák és fonalak... Éppúgy nyüzsögnek ennek az egérnek a testében, mint a lépfenében elpusztult juh vérében, amelyet tegnap az egér bőre alá vittem volt.”
Koch magánkívül volt örömében, mert tudta, hogy mesterségesen létre tudja hozni oly olcsó és könnyen hozzáférhető egérben a juhok a marhák és emberek lépfenés betegségét. A következő heteken át élete elég egyhangú volt; egyik egérről a másikra vitte át folytonosan a betegséget az először kitapasztalt módon, átitatván az elpusztult egér vérével egy kis faszilánkot és betolván ezt a faszilánkot egy új egér farktövén ejtett friss sebe. Másnap reggel pontosan ott találta tegnapi egerét holtan és minden egyes apró holttetem vérében meglátta a pálcikák és fonalak miriárdjait, azoknak az egytizezred centimeter vékonyságú fonalaknak szövedékeit, amelyeket sohasem látott volt egészséges állat vérében.
„Ezek a pálcikák feltétlenül élnek, hiszen a szilánk, amelyet az egér bőre alá helyeztem, csak pár száz vagy ezer ilyen pálcikát tartalmaz és íme ez a pár száz vagy ezer pálcika szaporodott el az egér testében alig 24 óra folyamán azzá a milliárdnyi pálcikává, amely az egeret megbetegítette és végezetül megölte... De akárhogyan is áll a dolog, látnom kell, miképen szaporodnak ezek a jószágok, hiszen nem pillanthatok be az egér belsejébe.”
„Hogyan láthatnám meg a pálcikák szaporodását” Ez a kérdés járt folytonosan a fejében, miközben számolgatta betegeinek pulzusát és vizsgálta nyelvüket. Esténként aztán a lehető leggyorsabban végzett a vacsorájával, alig kívánt jóéjszakát Kochné asszonynak és berohant a kis dolgozóba, amelyet az egerek és a fertőtlenítő folyadékok kellemetlen illatokkal töltöttek meg és törte a fejét, hogyan figyelhetné meg a pálcikák növekedését a külvilágban, az egér testén kívül. Ebben az időben Koch a világon semmit sem tudott azokról az élesztőlevesekről és lombikokról, amelyekkel Pasteur már régen dolgozott és azok a kísérletek, amelyekkel bíbelődött, annak az önálló originalitásnak jegyében állottak, amely az őskori barlanglakókat a tűz használatára megtanította.
„Talán sikerül majd, hogy növekedésre bírjam a pálcikáimat valamelyes olyan anyagban, amely a lehetőségig hasonlít az állati szervezet nedveihez - valamiben, ami egészen olyan mint az élő test.” Ennek a gondolatnak jegyében szarvasmarha szeméből származó folyadéknak az ú. n. humor aqueusnak egy kis csöppjét helyezte mikroszkópjának üveglemezére és belétett egy parányi darabkát a lépfenében imént elhullott egér lépszövetéből. Az egészet új lemezzel födte le és megelégedetten nézett maga körül. „Azt hiszem, ez a szemfolyadék jó táplálóanyag lesz a csirák részére. De talán a pálcikáknak szükségük van az élő test hőfokára, hogy nőjjenek?” És azonnal nekilátott, hogy saját kezeivel egy kis, durván készített költőkemencét tákoljon össze. amelyet olajméccsel melegített. Ebbe az eszközbe helyezte aztán el azt a két finom üveglemezt, amelyek között foglalt helyet az egérlép darabkával kevert szemnedű, majd az éj folyamán elhagyta ágyát, álmatlanul hánykolódott, hogy följebb vagy lejebb csavarja füstölő olajmécsét és ahelyett, hogy a nyugalmat kereste volna, úgyszólván óránként odacsúsztatta a készítményt mikroszkópja lencséje alá. Némelykor mintha megfigyelte volna a pálcikák növekedését - de semmiben sem volt biztos, mivel hogy tenger más csíra úszkált ott a szövetek között, amelyek a jó isten tudja hogyan kerültek a készítménybe és amelyek túlburjánozták a lépfene karcsú csiráit.
,;Pálcikáimat tisztán kell kitenyésztenem. Tökéletesen, tisztán. anélkül, hogy más csírák kerüljenek a készítménybe” - és a legfantasztikusabb utakon próbálkozott meg, miközben a hiábavaló kísértetezések mély árkokat szántottak domború homlokára és szarkalábakat rajzoltak szeme szögletébe.
Végre egy szép napon a csíratenyésztésnek egy végtelenül egyszerű, bolondul egyszerű módja villámlott át elméjén. „Függőcsöppben fogom őket tenyészteni.” Igen vékony üveglemezt vett elő és borszeszlángon áthúzta, hogy az üvegen lévő minden élő lényt elpusztítson. Aztán erre a tiszta lemezre ráhelyezte egy éppen megölt ökör szemfolyadékát és ezt a kristálytiszta csöppet befertőzte a lépfenében éppen elpusztult egér lépdarabkájával. Az


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
egész lapos lencseformájú csöppet aztán betakarta egy vastagabb üveglemez vájulatával, úgyhogy a csöpp seholsem érhette ennek a másik üvegnek falait. Miután még a két lemezt, a vékonyabb egyenest és a vastagabb kivájtat egy kevés vazelinnel a szélén egymáshoz tapasztotta, hirtelen ügyesen megfordította a lemezpárt, úgyhogy a vékonyabb lemez került fölfelé és íme készen volt a függőcsepp az átlátszó börtönükbe zárt finom pálcikákkal együtt, amelyekhez sem a készítés nyomán, sem pedig később más csírák nem jutottak.
Koch talán nem is tudta amit tett, de azt hiszem, hogy eltekintve attól a naptól, amelyen Leeuwenhoek először látta meg az apró mikroszkópos lényeket az esővízben, a bacillusvadászat egész történetének, valamint a fertőző betegségek ellen való küzdelemnek ez volt a legfontosabb momentuma.
„Ebbe a csöppbe immár semmi idegen anyag nem kerülhet, íme, itt vannak előttem a pálcikák - lássuk mi történik velük”. Ez volt Koch gondolata, amikor a függőcsöpp-készítményt mikroszkópja lencséje alá csúsztatta; aztán odahúzta székét primitív dolgozóasztalához és izgatottan leste, mi fog történni. A megvilágított górcsövi látótérben az alaktalan és óriásira megnőtt egérlépszövetdarabkák között elszórtan meglátta a vékonyka pálcikákat, itt is egyet, ott is egyet. Két óra hosszat figyelte a történendőket anélkül, hogy valamit is látott volna. De két óra mulva különös történések filmje játszódott le a beteg lépdarabkák között, olyan dráma, amely egész valóját megborzongatta.
A kis táncoló pálcikák növekedésnek indultak! Kettőt látott ott, ahol az előbb még csak egy volt. A pálcikák egyike-másika mindkét irányban megnyúlt, hosszú fonallá növekedett, amely egyenletes növekedésében elérte a látótér átmérőjének hosszát: és néhány óra mulva a lép szövetének törmelékeit egészen elfödték a pálcikákból kinőtt fonalak miriádjai; elfödte az a szövedék, amelyet fehér, színien élő fonalak, gyilkos fonalak alkottak.
„Most már tudom, hogy a pálcikák élnek. Most már látom, hogyan nőnek meg milliószámra szegény egereim testében; nyilván ugyanígy szaporodnak el a juhokban, a marhákban, az emberekben is. Lássuk csak! Hogy is folyik le a nagy színjáték! Ezeknek a pálcikáknak egyike bekerül a nálánál milliárdszorta nagyobb szarvasmarha testébe; nincs ellenséges indulattal ez ellen az ökör ellen, nem gyűlöli, csak egyszerűen elszaporodik benne, millió és milliószámra átjárja a nagy állat testét, beburjánzik tüdejébe, agyvelejébe, összes szerveibe és fojtogatja a legparányibb hajszálereit. Rettenetes gondolat!”
Nem törődött Koch ezután semmivel, sem az idővel, sem rendelőjével, sem hivatalos kötelességeivel, sem pedig váró és panaszkodó pácienseivel: mindez lényegtelenné, nonsenssé vált reá, agya semmi másra nem reagált többé, mint a lépfene-fonalak szövedékének borzalmas képére. Egy héten keresztül naponta megismételte kísérletét, amellyel milliomszorosan elszaporította az egyes csírákat. Majd a pálcikáktól nyüzsgő függőcsepp parányi mennyiségét friss függőcseppfolyadékba plántálta át és megfigyelte, mikép szaporodtak el milliószámra az átvitt csírák.
„Ezeket a bacillusokat az állati testtől távol nyolc nemzedéken keresztül tenyésztettem tovább, sikerült őket színtenyészetben előállítanom minden más csírától mentesen, – az egér lépének semmiféle nyoma sincs már bent a nyolcadik függőcseppben – ebben nincs egyéb, mint az egérölő bacillusok nyolcadik nemzedéke... Az a kérdés, hogy ez a nyolcadik nemzedék meg tudja-e ölni az egeret vagy a juhot: egyedül így dönthetném el, vajjon okai-e ezek a csírák a lépfenének vagy sem”.
A nyolcadik nemzedék bacillusaival telt és már szabadszemmel is szürkének látszó cseppnek – mennyi csíra nyüzsgött benne! – egy parányi mennyiségét a szokott módján, faszilánk szövetébe beivódottan Koch egészséges egér bőre alá vitte be. Jóangyala vezérelte kísérletében.
A következő napon rövidlátó szemével egész közel hajolt a szegény kis áldozat boncolásra előkészített teteme föl. Lelke égett a reménységtől, de azért óvatos gondossággal sterilizálta késeit. Pár perc mulva már ott ült mikroszkópja előtt és vizsgálta a kis hulla lépéből készített készítményt. „Megvan! Gyönyörű! Megint csak itt látom a pálcikákat és fonalakat: szóval a függőcseppemből származó pálcikák épp oly gyilkos természetűek, mint azok, amelyek közvetlenül a lépfenében elpusztult juhok lépéből származtak!”
Igy látta viszont ebben az utolsó egérben Koch ugyanazt a mikróbát, amelyekről olyan hosszú idő gyanította, hogy élőlény és amelyet először a lépfenében elpusztult tehén vérében látott még akkor, amikor utolsó tagjából ugyanazt a csírát tenyésztette ki, amelyet annyi generáción keresztül ojtott át egérről-egérre és határtalan számú függőcseppen vizsgált volt türelmes aggyal, kitünő szemmel.


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
Az összes kutatók, sőt az összes élőemberek közül elsőnek Koch mutatta ki tökéletes biztonsággal, hogy a mikróbák bizonyos fajtája bizonyos fajú betegségek oka, tehát, hogy végtelen apró, alig látható csírák aránylag óriás állatoknak lehetnek gyilkosai. Pasteur csak az ösvényt jelölte ki prófétai gesztussal, az utat Koch tette meg. Koch, aki ezekre a lehetetlenül parányi halacskákra horgászott, hosszú ideig figyelte őket anélkül, hogy valamit is tudott volna természetükről, szokásaikról meg rejtekhelyükről, meg arról, vajjon ártalmasak-e vagy nem, de arról sem, milyen könnyűszerrel támadhatták volna meg őt magát láthatatlanságuk adta tökéletes rejtekhelyükről.
„Koch a bacillusok atyja” (1884-ben berlini kirakatokban kiállított fénykép)
III
Miután imígy kisiklott a reá leselkedő veszélyek elől, – hideg józanságában sohasem tartotta magát hősnek – nem is gondolt rá, hogy kísérleteit közölje. Manapság nem értenők meg, ha valaki ilyen csodálatos munka elvégzése és


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
hatalmas rejtélyek megoldása után ajkát zárva tartaná.
De Koch felfedezéseiből nem árult el semmit, sőt talán az is kérdéses, vajjon ez a tartózkodó, szerény német vidéki doktorba ojtott zseni egyáltalán fölismerte-e magányos kísérleteinek szépségét vagy fontosságát.
Elzárkózott adatainak közlése elől. Sokkal többet kell tudnia! Változatos sorban fertőzte a tengerimalacokat, a házinyulakat és végezetül juhokat is függőcseppjeinek ártatlan külsejű, de annál veszedelmesebb készleteivel; és ime azt látta, hogy kísérleti állatainak mindegyikében a juhokban és egerekben egyforma gyorsasággal és rettenetességgel szaporodnak el milliomszorosan a szilánkokkal bevitt, aránylag kisszámú bacillusok, hogy néhány órán belül megmérgezzék az addig életerős szöveteket, megfojtsák tömegükkel a kis ütő- és vivőerőket, feketére mérgezzék az addig piros vért és végezetül megöljék a juhokat, a tengerimalacokat és a nyulakat.
Egyetlenegy, de annál fantasztikusabb ugrással ugrott ki Koch a pilulagyártó ismeretlenek tömegéből és plántálta magát a legelső kutatók sorába; de minél zseniálisabb módon vadászta a bacillusokat, annál nyomorúságosabban végezte az orvosi gyakorlatával járó kötelességeket.
Hiába jajgattak a távoli parasztházak gyermekei, nem látogatta meg őket; megdagadt arcú, fogfájós páciensek órákhosszat vártak hiába előszobájában – végezetül nem maradt más megoldás számára, mint hogy betegeinek egy részét más orvosnak adja át. Kochné asszony már alig látta egész nap az urát és végezetül már azt kívánta, bárcsak ne látogatná meg pácienseit; annyira beivódott ruházatába és bőrébe a legkülönbözőbb dezinficiáló oldatoknak meg kísérleti állatainak szaga. Ő pedig már annyira volt, hogy pácienseivel és feleségével oly kevéssé törődött, mintha a holdban laktak volna – egész valóját egy új, rejtélyes kérdés hatotta át, amely napjának és éjjelének úgyszólván minden óráján át foglalkoztatta. Az új kérdés ez volt:
„Vajjon miként kerülnek ezek a parányi bacillusok, amelyek olyan törékenyek, hogy készítményben rövidesen elpusztulnak, a beteg állatról az egészségesre?”
A mezőgazdák és állatorvosok közt különös babonák járták ennek a járványnak az eredetéről, különös sejtések, amellyel meg akarták magyarázni annak a veszedelemnek szabálytalan megjelenését és terjedését, amely a mezőn legelésző falkákat és gulyákat örökké fenyegette. Ezekbe a koponyákba nehéz volt azt a nézetet bevinni, hogy a rettenetes kórságot olyan parányi élőlény okozza, amelyből százakat kell egymásután elképzelni, hogy egy milliméter hosszúságot nyerjünk.
„Lehetséges, hogy az ön kis csírája sorra megöli a mi nyájainkat”, – így szóltak az állattenyésztők Kochoz – „de hogyan magyarázza meg, hogy szarvasmarháink és juhaink pompásan érzik magukat az egyik legelőn és ha áthajtjuk a gulyát, vagy nyájat egy más, szemre pompás legelőre, olyan rohamosan pusztulnak, mint a legyek ősszel?”
Koch ismerte azokat az adatokat, amelyek a fölvetett kérdést jogossá tették. Tudta, hogy például a franciaországi Auvergne-ben egész zöldelő hegyek vannak, amelyeken az áthajtott juh rövidesen tucatjával, vagy százával pusztulnak el lépfenében és hogy a Beauce virágokkal hímes vidékén ugyancsak ismeretesek azok az úgynevezett „elátkozott legelők”, amelyeken előbb-utóbb minden juh tönkremegy lépfenében. „Elátkozott legelők”: a parasztok hátborzongató históriákat meséltek gyermekeiknek ezekről a rétekről.
Ezek a tények és ezek a hiedelmek rettenetesen izgatták Kochot, aki folyton csak azt kérdezgette magától, vajjon hogyan élik túl ezek az apró bacillusok a telet, hogyan maradnak meg éveken keresztül a mezőkön és a magas hegyeken? Hiszen hányszor látta, miként mennek tönkre az egérlép kis darabkáival, üveglemezre átvitt bacillusok rövid szemből származó jóféle tápláló folyadékot rácsöpögtette ezekre az elváltozott formájú bacillusokra, semmiféle növekedést nem tapasztalt rajtuk; ha pedig lemosta ezt az elváltozott csíratömeget tartalmazó véres szövetdarabkákat és egérbe vitte be: az egér nem betegedett meg, hanem életben maradt kis ketrecében. Azok a bacillusok, amelyek két nappal ezelőtt föltétlenül megöltek volna egy nagy tehenet, ma nem élnek, ma már hullák! „Hogyan maradnak életben éveken át a mezőkön, ha az én tiszta üveglemezeim két nap alatt pusztulnak el?” Ettől a kérdéstől nem tudott sohasem megszabadulni.
Egy szép napon aztán mikroszkópja megadta az annyira kívánt feleletet. Saját szemével figyelte meg a legkülönösebb színjátékok egyikét, amelyeket a baktériumok élete egyáltalán a szemlélő elé tárhat. És ezzel az észleléssel kis, pár lépésnyi laboratóriumában egyszerűen megoldotta a franciaországi „elátkozott mezők és


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
hegyek” rejtélyét. Egyízben ugyanis huszonnégy órán át tartotta függőcseppjét az élőállat hőfokán, primitív költőszekrényében. Azt várta, hogy huszonnégy óra mulva a bacillusok hosszú fonalakká nőjjenek ki; de amikor mikroszkópja felé hajlott, különös látvány tárult eléje. Az egyes pálcikák körvonalai úgyszólván egészen elmosódtak és belsejükben zöldes-sárga fényben ragyogó tojásdad képletek sorakoztak pontos sorban egymás mögé, mint a fonalra fűzött gyöngyszemek.
Első gondolata az volt, hogy idegen csírák jutottak be a függőcseppbe. Pontosabb rátekintéssel azonban hamarosan meglátta, hogy ez a félelme alaptalan, mert a ragyogó ovális gyöngyöcskék nem valahol a bacillusokon kívül, hanem kizárólag a bacillusfonalak belsejében foglaltak helyet. Tehát a fonalak átalakultak gyöngysorokká. Most aztán beszárította függőcseppjét és az egész készítményt pár hétre félretette, hogy majd egyszer újra vizsgálat alá vegye. És íme! A ragyogó gyöngyöket megint csak föllelte mikroszkópja lencséje alatt: azok semmiképpen sem változtak meg külszínre. Végtelen fontos kísérlet ötlete villant át azonnal agyán. A szemüri folyadék friss cseppjét reáhelyezte a gyöngysorokká vált bacillusokat tartalmazó száraz készítményre és pontosan meglátta, – egész valója reszketett a gyönyörűségtől – miként nőnek ki ezek a gyöngysorok megint a rendes bacillusokká, ezek pedig újra fonalakká. Csodálatos látvány volt.
„Ezek a különös, ragyogó gyöngyöcskék tehát képesek arra, hogy rendes lépfenecsírákká nőjjenek ki” – ezt jegyezte fel Koch, majd meg, hogy „ennélfogva a gyöngyök nem lehetnek egyebek, mint a mikróbák spórái, szóval azok az állandó formák, amelyek kiállják a nagy hideget, a meleget, a szárazságot egyaránt... Szóval ezen az úton marad meg a bacillusvéreken keresztül az „átkozott mezőkön”, amelyek nyilván tömegesen tartalmazzák a lépfenének nem bacillusait, hanem spóráit”.
Koch azonnal nekifogott újabb kísérletezésnek, amellyel be akarta igazolni, vajjon röpke gondolata igaz -e, vagy sem. Lépfenében elpusztult egerek lépét óvatosan kioperálta előzetesen csirátlanított apró késekkel és ollókkal és aztán ezeket a lépdarabkákat huszonnégy órán át, minden külső fertőzéstől mentesen tartotta az egértest hőmérsékletén s az eredmény: az összes lépfene-bacillusok spórákká alakultak át.
A további kísérletekben, amelyek most aztán már végérvényesen odaláncolták piszkos dolgozószobájához, kimutatta, hogy a spórák tényleg hónapokon át életben maradnak, de emellett megtartják csírázóképességüket; mivel azonnal kicsíráznak, amint friss szemfolyadékba helyezte őket, de akkor is, ha ismert szilánk-kísérleteiben az egér farka alá kerültek.
„Ezek a spórák sohasem keletkeznek az élőállat belsejében – csakis az állat kimúlása után mutatkoznak és akkor is csak abban az esetben, ha a tetem melegben marad”. Ezt a tételét igen szépen igazolta be olymódon, hogy lépdarabkákat jégszekrényben tartott néhány napon át és kimutatta, hogy ezen idő elteltével olyan ártalmatlanok a kísérleti egerekre, akár az a vesepecsenye-darabka, amelyet ellenőrző kísérletül belevitt egerei testébe.
1876-ot írtak akkor. Koch már 34 éves volt és csak akkor határozta el magát, hogy elhagyja a wohlsteini kisvárosi berkeket és elmondja az ámuló világnak, miként igazolta be szemmelláthatólag, hogy egy bizonyos bacillus okoz egy bizonyos betegséget. Koch legjobb ferencjózsefjébe öltözött, fölvette aranykeretes pápaszemét, becsomagolta mikroszkópját, néhány függőcsepp-készítményt – tele gyilkos lépfenebacillusokkal; de emellett kis ketrecet is cipelt magával kézipodgyász gyanánt olyan ketrecet, amelyben néhány tucat fehér egér lakott volt. Boroszlóba utazott, hogy bemutassa lépfene-mikróbáit és azt az utat, amelyen ezek megölik az egeret, meg azt a különös módot, amellyel gyöngysorrá alakulnak át; mindezeket a tényeket a jó öreg Cohn professzornak akarta bemutatni, az egyetem növénytani tanárának, aki már többször kereste fel bátorító, buzdító soraival.
Cohn professzor, aki már régóta bámulattal adózott azoknak a csodálatos kísérleteknek, amelyekről a magányos Koch leveleiben időnként beszámolt, – mondom: ez az öreg professzor mosolygott magában arra a gondolatra, miképpen fogja ez a zöldfülű vidéki doktor, aki még csak nem is sejtette saját nagyságát, bámulatba ejteni az egyetem öntelt nagyságait. A boroszlói egyetemhez tartozó legkiválóbb orvosi kapacitásokat mind meghívta arra az előadásra, amelyet Koch szándékozott megtartani.
És mindannyian eljöttek. Mindenekelőtt hogy meghallgassák, mi mondanivalója van az ismeretlen erdei remetének. Meg aztán Cohn professzor iránt érzett barátságból. De Koch nem tartott előadást, – sohasem volt jó előadó – ehelyett egyszerűen elmondotta, hogy az ő bacillusai okozzák a lépfenét és megmutatott nekik minden megláthatót. Három napon és három éjszakán át demonstrálta fantasztikus felfedezéseit; lépésről-lépésre haladt


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
velük azon az úton, amelyet éveken keresztül kellett kínlódva megtennie. Kínlódva, támolyogva és sokszor térdrebukva. Azok a kapacitások, akik titokban azért jöttek el, hogy lesajnálják az ismeretlen senkit, aki elég merész volt, hogy őket oktatni akarja: nem találták meg a számadásukat. Koch nem vitázott, nem szónokolt, nem álmodozott és nem prófétáskodott: egyszerűen szilánkokat tolt az egerek farka alá és a pathologia hírneves professzorai tágranyílt szemmel bámulták, micsoda ügyességgel dolgozik ez a vidéki senki az ő bacillusaival, spóráival, meg mikróbáival. A győzedelmeskedő vidéki orvosban mesterükre akadtak.
Cohnheim professzor, az európai pathologusok egyik legkiválóbbja végezetül nem bírta ki tovább. Kirohant a demonstráló-szobából, be saját laboratóriumába és abba a terembe, ahol saját intézetének tanítványai szorgoskodtak. Odakiáltotta nekik, hagyjanak mindent ott és menjenek a demonstráló-szobába – meg fogják látni Kocht dr.-t, aki a legnagyobb felfedezések egyikére jutott. A fiúk kórusban kiáltozták, ki ez a Koch, hiszen sohasem hallották nevét. Cohnheim nyugodtan felelt : „Bánom is én, kicsoda ez a Koch: de a felfedezése bámulatosan egyszerű és tökéletes. Koch nem tartozik a professzorok közé. Hiszen senki sem tanította őt arra, hogyan végezze kutatásait. Mindent magából merített és munkáját olyan tökéletesen végezte be, hogy azon senkinek további kiépítenivalója nincs már”.
„Az Istenért, professzor úr, hát mi az az új felfedezés?”
„Menjetek egyenként be és nézzétek meg saját szemeitekkel. Amit Koch bemutatott, az a mikróbák országában a legcsodálatosabb felfedezés... Valójában szégyenkeznünk kellene azért, hogy nem mi... Menjetek”. A fiúk kirohantak, közöttük a később olyan nagy hírességre emelkedett Ehrlich is.
Hét évvel azelőtt a következőket jósolta be Pasteur: „Az embereknek rövidesen hatalmukban lesz, hogy a fertőző betegségeket eltüntessék a föld színéről”. És amikor ezt a jóslást világgá bocsájtotta, a legbölcsebb doktorok is sajnálkozva kopogtatták ujjukkal homlokukat, azzal a gesztussal, amelynek az az értelme: „Szegénynek egy kerekével többje van!”
De ezen az éjszakán Robert Koch megmutatta az egész világnak az első lépést, amelyen haladva el kell jutnunk végezetül Pasteur látszólagosan értelmetlen víziójához. „Lépfenében elpusztult állatok szövetei, akár frissek, akár rothadtak, vagy beszáradtak, vagy több évesek, csakis abban az esetben viszik a betegséget tovább, ha életképes bacillusokat vagy a bacillusokból származott spórákat tartalmaznak. Ezekután nem kétkedik többé senki abban, hogy a bacillusok valóban okai a lépfenének”. Ez volt a végső következtetése, mintha bizony e szavak nélkül nem győzött volna meg mindenkit a legtökéletesebb mértékben. Zárószavában bámuló hallgatósága előtt pontosan kijelölte az utat, hogyan kell a rettentő betegséggel megküzdeni. Nyilvános, hogy minden lépfenében elpusztult állat hulláját azonnal meg kell semmisíteni, – legjobb a hullák elégetése – ha ez azonban nem vihető keresztül, a holttetemeket mélyen el kell ásni a földbe, olyan mélységbe, ahol a föld hőfoka nem engedi meg a bacillusoknak a hosszú, talán örökéletű spórákká való átalakulását.
Így történt, hogy a boroszlói három nap folyamán Koch az emberiséget olyan bűvös karddal ajándékozta meg, amelynek birtokában a tudomány megkezdhette az emberiség legnagyobb ellenségei: a mikróbák ellen való küzdelmet, a sötétben leskelődő halál ellen való harcot; ezzel a demonstráló előadással kezdődött az orvosi tudománynak az a nagy átváltozása, amelynek jegyében a pilulákkal és értelmetlen hókusz-pókuszokkal való komédiázások helyét a tudományos alapon álló ésszerű tevékenységek sorozata váltotta fel.
Nagy szerencséje volt Kochnak, hogy Boroszlóban becsületes és fennkölt gondolkozású barátokat szerzett. Cohn és Cohnheim távol állottak attól a gondolattól, hogy Koch felfedezéseit a maguk számára lopják el (a tudománnyal foglalatoskodó emberek között is vannak épp olyan alacsony gondolkozásúak, mint az emberi foglalkozások egyéb ágazataiban) és azonnal nagy nyilvánosságot szereztek Koch kísérleteinek, amelyeknek visszhangjaképpen az egész tudományos világ ujjongó tapsvihara köszöntötte a fiatal kutatót. Ez a tapsvihar a bacillusvadászok koronázatlan cárját, Pasteurt odaát Franciaországban kissé kellemetlenül érintette... Koch két említett barátja beadványokkal kezdte bombázni a berlini legfelsőbb egészségügyi hatóságok főnökeit; kifejtették, hogy Németországnak büszkének kell lenni eddig ismeretlen fiára és hogy módot kell néki nyujtani ahhoz, hogy minden orvosi gyakorlattól és egyéb munkától mentesen egyesegyedül a mikróbáknak élhessen.
Ha nem talál támogatásra, ha nem ismerik el Boroszlóban, ez a remek ember feltétlenül visszament volna Wohslteinba és tovább fogta volna az emberek pulzusát, vagy nézte volna kinyujtott nyelvüket. Hiszen a tudósokra


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
nézve feltétlenül áll az a tétel, hogy vagy kitünő színészeknek kell lenniök, aminő volt a remek Spallanzani és a szenvedélyes Pasteur, vagy kitünő impresszáriókat kell keríteniök, hogy érvényesülhessenek.
Koch fölpakolta Emmyjét meg szerény bútorzatát és Boroszlóba költözött át, ahol kétezer aranymárkás fizetéssel a városi főorvosi hivatalban kapott megfelelő állást. Föltették róla, hogy legalább annyit még megkeres majd orvosi gyakorlatából, mert hiszen tódulni fognak hozzá a gyógyulást kereső páciensek.
Cohn és Cohnheim ugyanis ebben reménykedtek, de Koch ajtajának csengője nagyon ritkán szólalt csak meg, páciensei nem akadtak és Koch megtanulta, micsoda szerencsétlenség egy orvosra nézve, ha agyveleje van és a betegségek végső okait keresi... Nem tudott kis fizetéséből megélni és egész lelkében összetörve visszament Wohlsteinba ahol 1878–80-ig kanyargós utakon járva űzte tovább a bacilluscserkészetet. Ebben az időben főképpen azokkal a sebfertőzésekkel foglalkozott, amelyek sokszor idézik elő az állatok és emberek halálát. Megtanulta, hogyan kell a különböző bacillusfajtákat különböző szinű festékekkel megfesteni és így tenni őket könnyen láthatókká. Addig takarékoskodott, amíg fényképezőgépet szerzett be és összekötvén kodakját mikroszkópjával, – megint csak teljesen magárahagyottan – megtanulta, hogyan fényképezze le a különböző csírákat. „Az ember a világot csak akkor győzi meg teljesen, ha le tudja fotografálni, amit látott. Két ember nem nézhet be a mikroszkópba egyszerre és ugyanazt a képet sem fogja két ember teljesen egyazon módon lerajzolni ebből az következik, hogy a mikroszkóp örökös zavaroknak és meg nem értéseknek forrása. De a fénykép nem hazudik – egyszerre akár tíz ember is tanulmányozhatja, akik végezetül megegyezhetnek abban, hogy mi a való és mi nem”. Igy történt, hogy Koch szilárd alapokra fektette a bacillusvadászatnak akkor még gyermekcipőben járó tudományát, amely tudománynak addig nem, inkább novellagyüjteménynek volt nevezhető.
De boroszlói barátai nem feledkeztek meg róla és 1888-ban keresztülvitték, hogy a porosz kormány Berlinbe hívja meg a császári egészségügyi hivatal rendkívüli tagjának. Berlinben remek laboratóriumot kapott és olyan fölszerelést, aminőre csak álmaiban gondolhatott, aztán két asszisztens állott rendelkezésére, meg annyi fizetés, hogy naponta 16 vagy 18 órát dolgozhatott kémlőcsövei, festékei, meg vinnyogó tengerimalacai között.
Eközben Koch felfedezésének híre az összes európai laboratóriumokat bejárta, majd átkelt a nagy vizen és lángragyujtotta Amerika doktorait. A bacillus-teóriákra nagy idők következtek el. Minden orvos és kutató, aki meg tudta különböztetni a mikroszkóp szemlencséjét a túlsó végétől, bacillusvadásszá vedlett át. Minden hét új, ú. n. „fölfedezéseket „ hozott; a ráknak, tifusznak, tüdővésznek minden héten fölfedezték a bacillusát. Akadt olyan fantaszta, aki telekürtölte a világot, hogy egy „általános” bacillust fedezett fel, amely a tüdőgyulladástól a kanárimadarak pipjéig minden betegséget okoz. Ezt a szerencsétlent azonban nemsokára háttérbe szorította egy másik idióta, aki azt akarta bebizonyítani, hogy ugyanazt a betegséget, például a tuberkolózist a legkülönbözőbb csírák okozhatják.
Hihetetlen arányokban nőtt akkortájt az új felfedezések fölött való zavaros lelkesedés, úgy, hogy Koch komoly felfedezései már-már a nevetségesség mocsarába süllyedtek, annyi sok bolondságot és értelmetlen badarságot közöltek a tudományt népszerűsíteni kívánó ujságok és folyóiratok azokban az időkben.
Aminthogy manapság is mindenünnen felhangzik az a mohó kíváncsiság, hogy mennél több laboratórium alapíttassék, hogy mennél több bacillusvadász végezze kutató munkáját és hogy mennél gondtalanabbul élhessenek az igazi kutatók, akik végezetül mégis csak megmentenének bennünket a fertőző betegségektől. Milyen hiú és értelmetlen ez a nagy lárma! A haladást csak az biztosítaná, ha a jóságos teremtő Uristen Kochoz hasonló csodásképességű, diabolikus erejű kutatókkal ajándékozná meg az emberiséget!
Annak a nagy vásári lármának közepette, amely – miként jeleztük volt – egyenesen veszélyeztette a fejlődőfélben lévő új tudomány komoly fejlődését, egyedül Koch maradt meg hűvösnek és nyugodtnak és nekilátott azoknak a kutatásoknak, amelyeknek során a csírákat színtenyészeten óhajtotta kitenyészteni. „Minden csíra csak bizonyos fajtájú betegséget okozhat és minden betegséget csak bizonyos fajtájú csíra hoz létre”. Ebben a mondatban foglalta össze mélységes hitét, bár tételének igazságát akkor még nem tudta beigazolni. „Épp ezért meg kell találnom azt a módszert, amelynek segítségével minden egyes csíra-fajtát külön ki tudok tenyészteni anélkül, hogy a tenyészetet a mindenütt jelenlevő és lesbenálló egyéb csirák befertőznék!”
De vajjon hogyan is lehet ketrecbe zárni ezeket az aprócska élőlényeket? A legkülönösebb eszközöket találták ki az egyes csirafajták elkülönítése céljából. Egyes bacillusvadászok olyan komplikált mechanizmusokat írtak le és


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
szerkesztettek erre a célra, hogy amikor a gépezetek elkészültek, már felfedezőik sem tudták, valójában mikép is akarták azokat felhasználni. Így például, voltak kutatók, akik dezinficiáló folyadékból készült esőben, vagy elporlasztott ködben végezték az átojtásokat csak azért, hogy ne kerülhessenek a levegőben lévő csirák a tenyésztő edényekbe!
Végre egy szép napon Koch – aki sohasem tagadta, hogy az említendő eset véletlenszámba ment – megpillantott egy félbe vágott főtt burgonyacsomót, amelyet néhány nappal azelőtt véletlenségből dolgozó asztalán felejtett volt. „mi a csoda lehet, amit látok?” – mormolta magában és figyelemmel vizsgálta azokat a különös színes csöppeket, amelyek a burgonya felületén helyezkedtek el, „Lámcsak! az egyik csöppecske sötétszürke, a másik piros, a harmadik sárga, a negyedik ibolyaszínű – ezek a kis foltok feltétlenűl a levegőbacillusok származékai. Gyerünk csak!”
Rövidlátó szemével annyira közelhajolt a burgonyához, hogy bozontos szakállát szinte belemártotta a kérdéses foltokba; de hamarosan előkészítette a vizsgálat céljaira vékony üveglemezeit és megtisztította mikroszkópjának lencséit. Majd egy vékony és előzetesen kiizzított platinadrót segítségével óvatosan kihalászott a szürke csöppből egy kevéske anyagot és elosztván egy csepp tiszta vízben, lefödte a készítményt és mikroszkópja alá helyezte. A csöppecske millió és millió nyüzsgő, mozgó, táncoló mikrobát mutatott, de – és ez a legnevezetesebb az egészben, – minden egyes csira minden tekintetben pontosan egyezett ikertestvéreivel. Azután Koch éppúgy elkészítette a sárga, a piros, és az ibolya-csöppek készítményeit. Az egyik csira-fajta mintha csak kerek gyöngyökből állott volna, a másik vígan úszkáló pálcikákból, a harmadik mintha csak élő dugóhúzókból állott volna – de egyazon csöppben csak egyféle csirát talált. Egyazon csöpp csak testvérekből állott.
Egy szempillantás alatt megértette Koch annak a gyönyörű kísérletnek tanulságát, amellyel a természet íme megajándékozta. „E csöppecskék mindegyike egy és ugyanazon mikróba színtenyészete – a csöppecske nem egyéb, mint egy bizonyos fajta csira palántája, kolóniája... Milyen végtelenül egyszerű is az egész. Ha a csirák a levegőből belehullanak azokba a folyékony levesekbe, amelyeket tenyésztőtalaj gyanánt használunk: a különböző csirák mindig keverednek egymással és egymás mellett úszkálnak a levesben. De ha a különböző vadállatok a levegőből nem a folyadékba, hanem ennek a burgonyának szilárd felületére hullanak: mindegyiknek ott kell maradnia, ahova éppen hullott, ahova éppen oda tapadt... Oda kell növésnek indulnia és teleppé, kolóniává fejlődnie, amely kolónia annak az egy odahullott csirának származéka. A színtenyészetek kérdése meg van oldva.”
Két asszisztensét – Loeffler és Gaffky katonaorvosokat – szobájába hívta és keresetlen szavakkal mutatott előttük arra, miképen változik majd meg a jövőben – ennek a burgonyaesetnek tanulságai nyomán – a bacillustenyésztés egész mikéntje. A forradalmi gondolat mihamar testet öltött. Mind a hárman nekiláttak, hogy azzal a bámulatra méltó német alapossággal, amelyet a hazafias franciák gyakorta még ma is hülye vaskalaposságnak jellemeznek megvizsgálják, vajjon a mester helyesen látta-e meg a dolgokat. Úgy helyezkedtek el a laboratórium három ablaka előtt, mintha csak a hindu hármas istenséget alkotnák: Koch középen mikroszkópja előtt magas laboratóriumi székében, Loeffler a balján és Gaffky a jobbján. Kísérleteik eredménye nemcsak beváltotta, hanem messze túl is szárnyalta reményeiket: Koch jóslása tökéletesen megvalósult. A kutatók két vagy három fajta csirát összekevertek egymással – olyan keverékeket állítottak elő, amelyekből az eddigi leves-módszerrel semmi úton-módon nem lehetett volna az egyes csírákat egymástól elkülöníteni; aztán ezeket a csirakeverékeket erősen felhigították és csöppek alakjában főtt burgonyagumók frissen vágott felületére helyezték el. Mi volt az eredmény? Az, hogy minden olyan helyen, ahol csira érte a burgonyafelületet, olyan telep fejlődött, amely minden idegen csirától mentes volt és csak azt az egy fajtát tartalmazta.
Ezzel az egyszerű megfigyeléssel a régi burgonyakép pontos elgondolása és átértése útján Koch sikeresen változtatta meg a bacillusvadászatnak eladdig a véletlentől függő és egyáltalában nem tudományos mesterségét olyan disciplinává, amely pontosságában a tudományos munkák követelményeinek minden tekintetben megfelelt. Ismétlem: Koch megadta azt a módszert, amelyen nyomon lehet követni és tanulmányozni lehet azokat az apró élőlényeket, amelyek az emberiségnek oly sok járványos megbetegedését és fertőzését okozzák. Koch nem találkozott számottevő kritikával, vagy ellenvetéssel, főképen azért sem, mert mindaddig hallgatott, amíg nem tudta, hogy teljesen biztos a dolgában. Főtulajdonsága volt, hogy összes felfedezéseit lebilincselő szerénységgel tette közzé; az a módszer jellemezte mindenkor összes munkáit, hogy eleve fölvetette azokat az ellenvetéseket, amelyeket esetleges bírálói fölvethettek volna, és egyenként cáfolta meg azokat; munkája oly abszolút tökéletes volt mindenkoron, hogy eleve is kizárt minden támadást.


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
Bizalommal telten kereste fel Koch azután Virchow professzort, az akkori idők leghíresebb kórtani kutatóját, aki a kórtan óriási területén több tudással rendelkezett, mint talán a vele egyidejűleg működött tucatnyi kutató együttesen. Virwchow akkortájt a német orvosi tudomány csalhatatlan papjaként trónolt professzori székében. Szuverén módon kimondotta például a döntő szót a vérmegalvadás és vérképződés összes kérdéseiben és emellett gyönyörű, hangzatos görög szavak tömegét dobta bele az orvosi köztudásba, aminők például: heteorotopia, agenesia és ochronosis stb., stb., amelynek megértéséhez szegény fejem bizony gyengének bizonyult. Csodálatosan mereven ragaszkodott tévedéseihez; így azt híresztelte, hogy a tüdővész és a skrofulózis két különböző betegség; de a mikroszkóp használatához tökéletesen értett, amin nem is csodálkozunk, ha megtudjuk, hogy huszonhatezer, általa boncolt hullának vizsgálta meg minden lehető és lehetetlen kóros elváltozását. Több, mint ezer tudományos közleményt bocsájtott közre; (nem túlzok) írt ő minden lehető témáról, így a kis német iskolásfiúk fejformáiról, orruk anatómiájáról és ugyanakkor a halványarcú, nyeszlett anémiás lányok vérereinek abnormisan szük voltáról.
Mint ahogyan ez természetes is, a szerény Koch kellő áhítattal és lábujjhegyen lépett be őfőmagasságának szobájába. „Tanár úr! megtaláltam azt a módszert, amelynek segítségével mindenféle fertőzéstől mentesen színtenyészetben tudok bacillusokat termelni.”
„És mondja kérem, hogy érte ezt el? Szinte lehetetlennek látszik előttem, hogy megoldotta ezt a kérdést.”
„Egyszerűen oly módon, hogy szilárd tenyésztő talajon tenyésztettem őket. Ily módon remekül izolált telepeket kaptam a főtt burgonya metszési felületén. Azóta már új módszert dolgoztam ki: folyékony, meleg zselatinát kiöntök megszilárduló felületté és ebben a zselatinában egymástól távol nőnek az egymástól könnyen megkülönböztethető csiratelepek.”
Virchowot Koch előadása egyáltalán nem hatotta meg. Rosszindulatú megjegyzéssel intézte el az egész ügyet azzal, hogy hiszen olyan nehéz az egyes csirákat egymástól távoltartani, hogy amennyiben az izolálás sikerül is, Kochnak minden egyes csirafajta részére külön laboratóriumot kellene fenntartania Szóval: Virchow hidegen és elutasítóan bánt Koch-al, ami nem is csoda, mert ő már abba a korba jutott, amikor az öregedő emberek abban a szilárd meggyőződésben élnek, hogy minden kimutathatót ismernek már és amit ők nem tudnak, annak semmi jelentősége sincs a föld kerekségén. Koch lehangoltan távozott a nagy férfiú szobájából, de bátorságát és életkedvét nem veszítette el. Ahelyett, hogy vitázott volna Virchowval és cikkeket írt volna ellene, megelégedett azzal, hogy a legizgatóbb és legpompásabb bacillus-vadászat mozgalmaiba vesse magát. Nem akart kevesebbet, mint kikutatni azt a bacillust, azt a gyilkos csirát, azt a rejtélyes útonállót, amely a világ minden vidékén egyaránt a haláleseteknek körülbelül egyheted részét okozza. Feltürte kabátja ujját, tisztára törölte aranyszegélyű pápaszemét és nekilátott, hogy leküzdje a rettentő rémeket: a tuberkolózis bacillusát.
VI
Ehhez az alattomos gyilkoshoz képest a lépfene-bacillus fölfedezése nagyon szimpla mesterség volt. A lépfenebacillus egyenesen óriása a górcsövi élőlényeknek és – miként említettük volt, – határtalan nagy mennyiségben található a lépfenével fertőzött és haldokló állatok vérében. De a tuberkolózis bacillusa – ha egyáltalán van ilyenféle élő vadállat – egészen más lapra tartozik. Nem egy kutató hiába kereste a legkülönbözőbb módszerek segítségével Leeuwenhoek, akinek szeme legélesebben látott kortársai között sohasem találta volna meg, még ha ezernyi beteg tüdőt vizsgált volna is végig; Spallanzani mikroszkópjai is túlságos gyengék ahhoz, hogy felfedezzék ezt a parányi csirát; és Pasteur akármilyen nagy kutató volt is, nem rendelkezett sem a kutatásnak megfelelően pontos módszereivel, sem pedig azzal a türelemmel, amely szükséges ennek a gyilkos csirának fölfedezéséhez.
Amit a tuberkolózisról akkortájt tudtak, nem volt valami sok. Az már ismeretes volt, hogy valamilyen élő csira okozza, mivel hogy beteg emberekről átmehet egészséges állatra. A régi francia iskola egy hírneves tagja, Villemin világított rá a helyes ösvényre és Cohnheim, a kitünő boroszlói pathológus kimutatta, hogy gümősökké tudja tenni a házinyulakat, ha a gümős tüdő parányi részecskéjét beojtja a házinyúl ú. n. elülső szemcsarnokába, szóval abba a résbe, amely a külső szaruhártya és a szemlencse között található. Az átlátszó szaruhártyán keresztül Cohnheim pontosan megfigyelhette, hogyan nőnek a betegség gócai, szóval hogyan fejlődnek a gümők és hogyan ölik meg végezetül az állatot. Szellemes kísérlet volt a Cohnheimé, aki úgyszólván élő ablakon keresztül figyelte meg a fertőző betegség terjedését. Koch alaposan tanulmányozta Cohnheim kísérleteit. „Éppen erre van nekem szükségem. Amilyen igaz az, hogy élő embereket nem használhatok fel kísérleti célra, ép oly biztos az is, hogy íme tetszésemtől függő módon átvihetem állatokba a tbc-t...* Módom van a betegség kísérleti tanulmányozására és a


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
kórokozó keresésére. Mert ha van kórokozó, annak ott kell lenni az elváltozott szövetekben...”
Határtalan munkakedvvel látott neki a tbc tanulmányozásának. Hidegen számító alapossággal kezdte meg a nagy munkát, olyannal, melytől ma is borsódzik az ember háta. Első kísérleti anyagát egy harminchat éves, különösen erőteljes munkásember szervezetéből szerezte. Ez az ember három hét előtt még pompás egészségnek örvendett, de egyszerre köhögni kezdett, majd fájlalni kezdte tüdejét, mellét és szervezete napról-napra sorvadt a betegség hatása következtében. Négy nappal azután, hogy ez a szegény ember kórházba került, már kiterítve feküdt a hullaházban és testének minden porcikája telve volt szürkés-sárgás, kölesszem nagyságú képletekkel, az ú. n. tuberkulumokkal, vagy gümőkkel.
Ezzel a veszedelmes anyaggal kezdett Koch kísérletezni. Egészen egyedül, mivelhogy Loeffler akkortájt a diftéria bacillusára vadászgatott, Gaffky pedig a tífuszos láz mikroszkópos okozóját igyekezett föllelni. Koch két előzetesen kihevített kés pengéje között széjjelmorzsolta a sárgás gümőket, aztán eldörzsölte a szövettörmeléket és egy kis fecskendővel nyulak elülső szemkamrájába, valamint ártatlan tengerimalacok bőre alá fecskendezte be a fertőző anyagot. Beojtott állatait azután ketrecekbe zárta és gondosan ápolta. S miközben figyelemmel leste, vajjon mikor mutatnak majd kísérleti állatai betegségi tüneteket, legerősebb mikroszkópja segítségével nekilátott, hogy belevilágítson azoknak a sejteknek és képződményeknek zűrzavaros tömkelegébe, amelyeknek összességét tuberkulumnak, gümőnek nevezzük.
Napokon át hiába vizsgálta a szétnyomott tömegeket: semmit sem látott. Legjobb lencséivel sem talált egyebet, mint azoknak a szöveteknek szomorú roncsait, amelyek egykoron az egészséges tüdőt, vagy az egészséges májat alkották volt. „Ha van egyáltalán tbc-csira a világon, egész biztos, hogy olyan parányi jószág, hogy természetes állapotában talán egyáltalán nem látom meg. De talán sikerülni fog a szövetet valamelyes erőteljes festékkel megfesteni: talán másképpen festődik a csira, mint a szövet... És akkor esetleg meglátom majd.”
Napról-napra azzal foglalatoskodott a jó Koch mester, hogy az elhalt munkásember testéből származó szövetrészeket barnára, kékre, meg ibolyaszínűre, szóval a szivárvány minden színére fesse. Óvatosan kente el a veszedelmes gümős anyagot a finom, tiszta üveglemezekre és aztán órákhosszat festegette a lemezeket legerősebb kék festékében. Közben nem feledkezett meg arról, hogy a kezét erős szublimát-oldatban fertőtlenítse folytonosan, aminek eredményeképp keze megráncosodott és megfeketedett...
Egy szép reggelen aztán kivette készítményeit a festő oldatból és megfelelően kezelve és leszárítva, mikroszkópja alá vette és beállította. Különös kép tárult szeme elé. A szétroncsolt tüdő sejtjei és sejttörmelékei között végtelen aprócska, hihetetlenül finom bacillusok – kékre festett pálcikák voltak láthatók. Olyan vékonyak, hogy vastagságukat egyáltalán nem is tudta mérni, hosszúságuk pedig körülbelül 1/500 milliméterre rúgott.
„Milyen csinos kis jószágok – mormolta magában, nem egyenesek, mint az anthrax-állatok, hanem kissé görbültek és mintha apró bunkókban végződnének. Nézd csak! Itt egy egész csomó látható szorosan egymás mellé sorakozva, mint egy szivarköteg. Vajjon kezemben van-e már az a tbc-csira, amelyet annyira keresek?”
Pontosan és áhítatosan folytatta munkáját: a munkásember holttetemének minden szövetét sorba vizsgálgatta, sorba festegette és erőteljes kék festéke segítségével mindenütt megtalálta ugyanazokat a karcsú, kissé görbült csirákat, amelyek meg voltak különböztethetők minden hasonló jószágtól, amelyet élő, vagy elhalt embernek, vagy állatnak belsejében, szöveteiben valaha is látott. De ugyanakkor különös és szomorú tényeket észlelt beojtott tengerimalacain és nyulain. A tengerimalacok fáradtan gubbasztottak ketrecük legsötétebb zugában; sima bundájuk mind borzasabbá vált és egykor kerek, kipárnázott kis testük napról-napra esett össze, úgy, hogy nem sokára csonttá és bőrré asztak. Lázasakká lettek. Abbahagyták játékos mulatozásaikat és szomorúan néztek a nekik nyujtott jóféle sárgarépára és jószagú szénára. Lassan-lassan egyenkint múltak ki szegény párák. Elpusztultak mindannyian, hogy kielégítsék Kochnak rájuk nézve vészes kíváncsiságát és hogy mártírhalált haljanak az emberiségért. Koch pedig óvatosan reáerősítette az apró kis hullákat boncolóasztalára, megmosta borzas bundácskájukat és nagy gonddal megkezdette a boncolást fertőtlenített szerszámaival. És ezeknek a kis tetemeknek belsejében megtalálta ugyanazokat a szürkéssárga, baljóslatú gümőket, amelyek a munkásember, minden szövetében fel voltak lelhetők. Száz meg száz üvegkészítményt merített aztán a kék festékkel telt kis fürdőkbe és minden egyes készítményben megtalálta ugyanazokat a rettentő, finom, görbült pálcikákat, amelyeket akkor látott meg élő ember először, amikor Koch megtalálta őket a tbc-s holttetem szöveteiben.


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
„Megvan, amit kerestem!” Ezzel a pár szóval adta tudtára az ugyancsak bacillusvadászatba merült Loefflernek és a bizakodó Gaffkynak remek felfedezését. „Nézzék csak! A gümők parányi részecskéjét ojtottam be hat héttel ezelőtt ebbe az állatba. Vajjon hány bacillus lehetett abban a törmelékben? Talán pár száz, talán pár ezer. És ma milliárdszámra találom meg ezeket a képleteket az elhullott állat szöveteiben. Micsoda ördögi képesség birtokában szaporodtak el ennyire és jutottak titkos utakon a fertőzés színhelyéről a szegény tengerimalac minden egyes szervébe! Keresztülrágták magukat – nézzék csak, – az állat ütőerének falain... Bejutottak a véráramba és a véráram magával cipelte őket a csontok belsejébe, meg ide, az agyvelő legelrejtettebb zugába...”
Koch nem hagyta annyiban. Végiglátogatta a berlini kórházakat és megkérte engedjék át neki a sorvadásban elhalt férfiak és asszonyok hulláit; fárasztó munkában töltötte napjait a boncolótermekben, estéig pedig csöndes laboratóriumában, amelynek csendjét csak hellyel-közzel szakította meg kísérleti tengerimalacainak sivítozása és mély, búgó gurgulázása. A sorvadásos hullák beteg szöveteit száz meg száz tengerimalacba ojtotta be, nyulaknak seregébe, továbbá három kutyába, tizenhárom macskába, tíz kapálódzó csirkébe és tizenkét ártatlan galambba. De ezzel még nem volt vége tömegkísérletének: a hullából származó sejtszerű anyagot fehéregerekbe és fehérpatkányokba, mezei pockokba, sőt két marmotába is beojtotta. A bacillus-vadászat egész történetében nem találjuk példáját ilyen alapos kísérletnek.
Mit tagadjuk: ez a játék kissé az idegeire ment, legalább is így nyilatkozott tanítványai előtt. Talán arra gondolt ebben a pillanatban, hogy egyik nem egészen szelíd macskája ojtás közben úgy kapálódzott hogy a veszedelmes anyaggal telt Pravaz fecskendő tűje mélyen befúródott Koch kezébe. Hiszen Koch is ember volt, érző ember, akit életében elég sok kellemetlen, izgató, sőt talán tragikus esemény is ért... Hogy mi történt a sebzett kézzel! Hamarosan begyógyult és nem reszketett ezernyi kísérletezés közben; csak az történt vele, hogy a folytonos szublimátmosások hatása alatt mindjobban száradt és mindjobban barnult. Akkortájt ugyanis a bacillus-vadászok azt hitték, hogy a szublimátra abszolút szükségük van saját egészségük megóvása céljából. Multak a hetek és eközben Koch nyávogó, sivítozó, ugató, csipegő állatseregletének minden egyes tagjában millió- meg billiószámra szaporodtak el a beojtott csirák. Egyre-másra pusztultak a kísérleti állatok. Koch pedig 18 órát töltött naponta boncolással, készítmények festésével és mikroszkópos vizsgálatokkal.
„Csakis tbc-s emberek és állatok szöveteiben találom meg kékre festett finom pálcikáimat. Egészséges állatokban, pedig százával vizsgáltam szöveteiket – így szólt tanítványaihoz – sohasem találtam meg őket.”
„Szóval, ezekután kétségtelen, hogy ön, doktor úr, felfedezte a tbc csiráját?”
„Dehogy kérem. Még nem vagyok annyira. Amit én megtettem, az talán elegendő volna Pasteur részére, de magam még nem győződtem meg tökéletesen. Feltétlenül el kell különítenem a bacilusokat az elpusztult állatok szöveteiből... Tenyésztenem kell őket, húsleves-kocsonyán, vagy más valamilyen tenyésztő anyagon. Színtenyészetben kell őket előállítanom és tenyésztenem hónapokon keresztül, távol minden emberi, vagy állati szervezettől. Ha aztán az én izolált, elkülönített tenyészeteimet egészséges állatokba átvittem és ezzel az egészséges állatokat gümősökké tudtam tenni, akkor nem bánom...” Erre a gondolatra mégis csak mosolyra derült Kochnak annyira hideg, józan arca. Loeffler és Gaffky, a két megszégyenített kutató, lesujtva ment vissza, ki-ki a saját laboratóriumi asztalához.
Tényleg csak most kezdődött az igazi munka. Végigpróbált minden lehetőséget, amely csak megfordult gondolat alakjában agyában és megpróbálkozott azzal, hogy a csirákat valamilyen leveses kocsonyában növésre bírja. Legalább egy tucat különböző levesfajtát főzött a részükre és a csövet és üvegedényeit szobahőnél, az egészséges ember testének hőfokán és lázas hőfokon tartotta. Fölhasználta a beojtás céljaira gümős tengerimalacok tüdejét, mert ebben nem találhatók olyan egyéb bacillusok, amelyek esetleg túlburjánoznák és elnyomnák azokat a finom csirákat, amelyekről joggal gyaníthatta, hogy a gümőkórt okozzák. Ezekből a gümős tüdőkből származó részleteket száz meg száz különböző csövecskébe ojtott át anélkül, hogy munkáját siker koronázta volna. Ezek a karcsú csirák, amelyek olyan gyorsan szaporodtak el a fertőzött állat belsejében, mint amilyen gyorsasággal szökken szárba a bambusznád a trópusi esőzések után, – bocsánat a pórias kifejezésért – fittyet hánytak azoknak a jóféle levesfajtáknak és zselatináknak, amelyekkel Koch mester kedveskedett volt nekik. Nem kérem, sehogyan sem ment előre az ügy!
Egy szép napon aztán a következő okfejtés vert gyökeret Koch agyában. „Talán azért mond csődöt minden tudományom, mert ezek a tbc-csirák mint úgyszólván tökéletes paraziták, csakis élőlények szöveteiben tudnak


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
nőni. Ebből az következik, hogy olyan tápláló anyagot kell adnom nekik, amely a lehetőségig megközelíti az élőállat szervezetének tulajdonságait.” – És így fedezte fel Koch híres új tenyésztalaját, a megkocsonyásodott állati vérsavót, oly csirák részére, amelyek túlságosan finnyásak ahhoz, hogy közönséges levesekben stb. jól érezzék magukat. A mester felkereste a vágóhidakat és ott összegyűjtötte a friss, szalmasárga vérsavót, amely minden frissen leölt egészséges marha megalvadt véréből ki szokott válni. Aztán óvatosan és gondosan felhevítette ezt a folyadékot, hogy elölje azokat az idegen csirákat, amelyek esetleg a levegőből kerülhettek a vér, illetőleg vérsavó belsejébe. Majd óvatosan átöntötte a felhevített vérsavót pár tucat keskeny kémlőcsőbe és ferdén elhelyezte a csöveket, úgyhogy aránylag nagy kiterjedésű felületet kapjon, amelyet majd arra használ fel, hogy azon elossza a vizsgálandó anyagot. Azután zseniális gondolattal annyira hevített fel minden egyes ferdén tartott csövet, hogy a vérsavó éppen megalvadjon. Ilymódon készítette el a ferdén megalvasztott egyébként egész tiszta, kocsonyás tenyésztő talaját. Éppen ezen a napon pusztult el egy gümős anyaggal hetek előtt beojtott tengerimalaca. Felboncolta a kis holttetemet és előzetesen kihevített platinadrót segítségével a holttetemből származó szürkéssárga, kölesnyi gümőket átvitte a megkocsonyásodott vérsavós táptalajokra. A csöveket aztán – valószínűleg azzal a mélységes és a lélekből jövő sóhajtással, amely valamennyiünkből kitör akkor, amikor fontos munkát végeztünk el – költőkemencéjébe helyezte el, amelyet előzetesen a tengerimalac testének hőfokára hevített fel. Napról-napra ehhez a költőkemencéhez vezetett első útja, amelyből egyenként vette ki és egyenként vizsgálta meg az új csöveket. „Semmi! Semmi! úgy látszik már megint hiába dolgoztam.” Már 14 nap telt el a beojtás óta. – „Minden egyes egyéb csira, amellyel eddig dolgoztam, pár nap alatt már nagy telepekké nő ki, de ezekben a csövekben ma, 14 nap mulva sem látszik meg semmi, abszolúte semmi.”
Mindenki más fogta volna a szerencsétlen szérumcsöveket és kidobta volna az ablakon, de ez a bozontosszakállú német doktor nem így tett. Talán saját külön házi géniusza súgta fülébe: „várj csak Mester, várj türelmesen, hisz tudod, hogy a gümőkór, hónapok, évek alatt öli csak meg az embert. Talán a tbc-bacillusoknak is hetek kellenek, amíg fejlődésnek indulnak.” – Koch nem dobta el a csöveket, míg végre a 15-ik napon különös látvány tárult szeme elé. A megkocsonyásodott vérsavó felülete telve volt finom, fényes, aprócska szemecskékkel! Remegő kézzel vette elő kézi nagyítóját és nagy érdeklődéssel vizsgálta lencséjén keresztül az egyes csöveket. Lupéja nagyításában íme az aprócska kis pontok száraz, viaszfényű szemcsékké nőttek meg... Feje kóválygott a nagy izgatottságtól, de azért remegés nélkül húzta ki egyenkint a vattadugókat a csövekből. Ösztönszerűleg húzta át a csövek száját egy Bunsen-égő kékes lángján és finom platinatűjével behatolt a csövek belsejébe. A platinatű végéhez odatapadt valamicske azokból a finom szemcsékből és a mester üveglemezre kenve fel a kihalászott anyagot, a készítményt mikroszkópja alá helyezte...
Rövidesen tudtára jutott annak, hogy kutatásainak útvesztőjéből immár biztos födél alá jutott! Maga előtt látta megszámlálhatatlan milliónyi mennyiségben ugyanazokat a csirákat, azokat a kissé görbült pálcikákat, amelyeket először a már említett munkásember tüdejében fedezett volt fel. Ezek a csirák nem mozogtak, de mindenesetre éltek, mert hiszen milliomszorosan elszaporodtak volt; maga előtt látta a vékonyka, finom , az aprócska élőlényeket, amelyek azonban veszedelmesebbek és károsabbak az emberiségre, mint a tatárok hordái voltak és gyilkosabbak ezer meg ezer csörgőkígyónál.


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
Koch Róbert, laboratoriumában
Első sikere után jól átgondolt, de alapjában véve végtelenül száraz munka következett. Olyan türelemmel és aprólékossággal ment annak neki, hogy eddigi fölfedezéseit minden tekintetben biztosítsa, hogy az embert egyenesen beteggé teheti azoknak a végtelen és újra meg újra megismételt kísérleteknek csak elolvasása is, amelyekről erre vonatkozó munkájában német alapossággal beszámolt. Képzeljük csak el: gümős emberekből, szarvasmarhákból, tengerimalacokból és majmokból nem kevesebb, mint negyvenhárom tbc-törzset tenyésztett ki hónapok folyamán vérsavós tenyésztő-kocsonyáján! Amire a legnagyobb súlyt fektette, az volt, hogy ezeket a csírákat csakis tbc-ben szenvedő vagy elhalt állatokból tudta kitenyészteni. Napokat töltött azzal, hogy a kitenyésztett csirákat az egyik csőből a másik csőbe ojtsa át és tovább kitenyéssze, miközben csodálatraméltó óvatossággal és ügyességgel tudta az egyéb csirákat távoltartani a színtenyészetektől.
Koch Róbert (balról a harmadik) és kísérői a német kolera-expedicióban, Egyiptomban, 1884.
„Most aztán ezeket a színtenyészeteket, bacillusaimat egészséges tengerimalacokba és más egészséges állatokba kell befecskendeznem. Ha kísérleti állataim gümősökké lesznek, akkor, de csak akkor tudom majd biztosan, hogy


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
az én bacillusaim szükségképeni és egyedüli okozói a gyilkos betegségnek!” és ez a kutató, akit úgyszólván fixa ideája hajtott a kitűzött cél felé, amelytől egy lépésnyire sem távolodott el útjában, laboratóriumát különös állatseregletté változtatta át. Mogorván járt-kelt, mogorván fogadta látogatóit, szarkasztikus, gúnyos szavakkal utasította azokat vissza, akik munkájában zavarták. Sajátkezűleg sterilezte fénylő fecskendőinek ütegeit és aztán befecskendezte a tenyésztőfelületekről lekapart bacillustömegeket – kevéske vízben eldörzsölt állapotban egészséges tengerimalacokba, nyulakba, tyúkokba, egerekbe, patkányokba és majmokba. „De ez még nem elég, kipróbálom a bacillusok hatását olyan állatokon is, amelyekről ismeretes, hogy sohasem szenvednek tbc.-ben.” Laboratóriumának állatállományát a legkülönösebb módon egészítette ki és fertőzési kísérleteket végzett teknősbékákon, verebeken, öt békán és három ángolnán. Ez még mindig nem volt elég. Kíváncsisága messzebbre terjedt és arra késztette, hogy bacillusaival egy aranyhalat is beojtson.
Multak a napok, multak a hetek. Minden reggel egyenesen állatseregletét látogatta meg először Koch és figyelemmel vizsgálgatta a ketrecek és edények élő tartalmát. Az aranyhal épp ugy nyitotta és csukta formás kis szájacskáját és épp úgy úszkált öblös üvegmedencéjében, mint annak előtte. A békák úgy brekegtek mint azelőtt és az ángolnák vígan siklottak akváriumukban. A teknősbéka ravaszul kiemelte néha-néha fejét páncélja rejtekéből és felkacsintgatott Kochra, mintha csak azt mondaná: „kedves Mester! pompásan ízlenek nekem a Te bacillusaid. Kérek még egy jóféle adagot belőlük.”
Szóval ez a fertőzés nem tapadt meg azokon az állatokon, amelyek már természettől fogva amúgy sem hajlamosak a tbc-re. Ám a tengeri malacok másképpen viselkedtek. Megbetegedtek, soványodni kezdtek és szomorúan gubbasztottak ketrecük sarkában. Minden egyes beojtott tengerimalac lassan-lassan elpusztult, miközben szervezetük úgyszólván egyetlen nagy gümős tömeggé alakult át.
Most amikor Kochnak kezében volt már a lánc utolsó, zárószeme és amikor mindenki más már világgá kürtölte volna, hogy a bacillus, a gümőkór igazi oka megvan, föl van fedezve: Koch hirtelen ráeszmélt, hogy még mindig van tennivalója.
„Az emberek feltétlenül úgy kapják meg a tbc-t, hogy belélekzik a bacillusokat talán a porban, vagy talán a köhögős, tbc-s emberekből származó apró csöppecskék alakjában. Vajjon lehet-e egészséges állatokat ugyanezen az úton, szóval belélekzés útján mesterségesen fertőzni? Azonnal nekilátott ennek a kísérletnek, amelyről meg kell jegyeznünk, hogy bizony eléggé veszedelmes volt. „Reá kell porlasztanom tenyészetem a kísérleti állatokra!” Ez vált jelszavává. De az a kísérlet sokkal veszedelmesebb volt, mint ha ezernyi gyilkost bocsájtott volna börtönéből szabadon... Jó vadász létére csak azt a rizikót vállalta, amelyet nem tudott teljesen elhárítani. Mindenekelőtt egy nagy ketrecet épített, benépesítette tengerimalacokkal, egerekkel és házinyulakkal és kisded állatseregletét a kertben helyezte el. Laboratóriuma ablakán keresztül ólomcsövet huzatott a ketrec belső légteréig és az ólomcsövet a végén porlasztó szerkezettel látta el. Azután három napon keresztül, naponta félórán át saját kezével nyomkodta azokat a kaucsukballonokat, amelyeknek légáramával bejuttatta az elporlasztott bacillustenyészeteket – fertőző ködfelleg alakjában – a kertben lévő ketrec belsejébe és kényszerítette ilyen módon az áldozatokat arra, hogy belélegezzék a gyilkos ködöt.
VII
Az 1882-ik év március havának 24-ére tűzte ki a berlini Élettani Egyesület azt a feledhetetlen ülését, amelyet Koch szereplése örök időkre emlékezetessé tett a tudomány történetében. Abban a kis teremben Németország orvosi tudományának legragyogóbb elméi gyülekeztek össze. A sok között megjelent Ehrlich is, – meg a csalhatatlan, a kiváló Virchow professzor is – aki nemrégiben még orrát fintorgatta a bolond Koch doktorra és a Koch alkotta egész bacillus-teóriára – meg természetesen közel valamennyi tagja annak a német tudós gárdának, amely a fertőző betegségekkel foglalkozott.
Pápaszemes, ráncosarcú, kistermetű emberke emelkedett fel a hallgatóság köréből, az emelvényhez sietett, rakosgatni kezdte, majd meg közel emelte rövidlátó szeméhez iratait. A kéziratok reszkettek kezében, valamint hangja sem volt remegés nélkül való. Beszélni kezdett. De aztán felemelkedett a hangja, amikor bámulatraméltó szerénységgel, keresetlen szavakkal elmondta a hírneves gyülekezet előtt mesébe illő történetét. Hogy hogyan találta meg annak a rettentő betegségnek okozóját, azt az alattomos gyilkost, amely minden két elhalt ember közül egynek oltja ki életét. Szónoki képzettség és szóvirág nélkül fejtette ki, hogy ezentúl a világ összes orvosainak módjuk lesz arra, hogy az emberiség ezen ellenségének útjait, természetét, tulajdonságait közelről és minden


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
oldalról megvilágítsák. Kifejtette előttük, hogyan leskelődik ez a parazita, ez a vékony csira a szervezet belsejében, hogyan kap erőre, majd meg hogyan gyengül és hogyan pusztul el, szóval nagyjából kijelölte azokat az utakat, amelyeken haladva az emberiségnek sikerülni fog ezt az alig látható, halálos ellenséget leküzdenie.
Előadása végeztével Koch leült és várta a vitát, az elkerülhetetlennek látszó argumentumokat, ellenvetéseket és ellenérveket, amelyek rendesen nyomában járnak az ilyenforma előadásoknak. Csodák csodája! Senki sem emelkedett fel ültéből, egy szó sem hangzott el és végezetül az összes szemek reászegeződtek a nagy mágusra, a német tudomány cárjára, Virchowra, akinek haragvó mennykövei már nem egy kutatót és nem egy teóriát semmisítettek meg. Ez egyszer hiába várt mindenki: Virchow felkelt ugyan, de csak azért, hogy kalapja után nyúljon és elhagyja a termet. Egy szava sem volt az elhangzottakhoz.
Ha az öreg Leeuwenhoek tette volna 200 évvel ezelőtt ezt a nagy felfedezést, hónapok múltak volna el, míg a XVII-ik század Európája megtudja a történteket. De most 1882-őt írtak: az a hír, hogy Robert Koch felfedezte a tbc bacillusát, még azon este kiszivárgott az Élettani Társaság ülésterméből, megtalálta a távírón és kábeleken keresztül az útját az egész civilizált világba, Kamcsatkától San Franciscóig, hogy a következő nap reggelén a világ összes napilapjainak címlapján ökölnyi betűk hirdessék az új, a nagy igazságot. És ez az igazság megbolondította a világot. Mindenünnen tömegestül tódúltak az orvosok – ki vasúton, ki hajón – Berlinbe, hogy megtanulják Kochtól a tbc-vadászat nemes művészetét; fiatal kutatók egész csapatai kerestek alkalmat arra, hogy lábánál ülve megtanulják, miként kell Pravazfecskendő segítségével beojtani az új csirákat a tengerimalac remegő testébe.
Pasteur cselekedetei annakidején csakis hazáját rázták meg, de Kochnak a veszedelmes tbc-csirákkal végzett kísérletei az egész világot megrendítették. Ő maga szerényen elutasította magától bámulóit mondván: „Ez a fölfedezésem nem is jelent valami rengeteg haladást az orvosi tudomány történetében.”
Imádóit minden igyekezetével ki akarta kerülni, valamint vakbuzgó tanítványait is a lehetőség szerint távoltartotta magától, hogy új kutatásai számára pár üres percet szakíthasson magának. A tanítást egyenesen gyűlölte – ebből a szempontból egészen olyan volt, mint Leeuwenhoek – de meg kellett tennie, bár előadásai közben biztosan erőteljesen káromkodott magában. Bakteriológiai előadásokat kellett tartania tudnivágyó japán ifjaknak, akik rettenetes németséggel igyekeztek magukat a Mesterrel megértetni. Majd meg portugáloknak, akik sehogyan sem tudták megtanulni a bacillus-vadászat nemes mesterségét. Eközben ádáz tusára kelt Pasteur-rel, – erről a tusáról a következő fejezetben mesélek majd egyet-mást – és időt kerített arra is, hogy asszisztensét, Gaffkyt megtanítsa arra, miképpen fedezze fel a tifusz bacillusát. Kényszerűségből elment mindenféle ünnepségekre és átvett különböző emlékérmeket, de mindannyiszor visszaszökött laboratóriumába, hogy jótanácsaival ellássa azt a seprűbajuszú, legfiatalabb asszisztensét, Loefflert, aki már jó nyomon járt akkor, hogy fölfedezze a gyermekölő diftéria-csirát. Csodálatraméltó egyszerű módszere, amelyet a csiráknak színtenyészetben való előállítására megadott, mind szaporábban termelte gyümölcseit: miként Gaffky évek mulva megjegyezte, csak meg kellett rázni a gyümölcsfa koronáját és a fölfedezések tömegestől hullottak a Mester követőinek ölébe.
Egy munkájában sem találtam egyetlen szó utalást sem arra, hogy ő magát nagy felfedezőnek tekintette volna; valójában annak tudatára sem jutott soha, hogy vezetőjévé vált az emberiségnek abban a gyönyörű és izgató küzdelmében, amelyet a természet kegyetlenségei ellen volt megvívandó. A színész morzsája sem lakozott ennek a bozontos szakállú alacsony embernek a lelkében és mégis ő indította meg a legnagyobb drámák egyikét: azt a sárkányölő harcot, amelynek nyomán egyes bacillus-vadászok maniakusaivá váltak hivatásuknak, egyes kutatók az öngyilkosságnak, mások az élet végeláthatatlan szakadékainak kerültek közvetlen szomszédságába. És mindezt annak bebizonyítására, hogy a mikróbák valóban okai a fertőző betegségeknek.
Egy pár példával szolgálunk. Egy Fehleisen nevezetű orvos, elhagyván Koch laboratóriumát, különös csirát talált, – kerek gyöngyszemszerű képletet, amely a testvéreihez akként sorakozott, mint az olvasó láncszemei; ezeket a vadállatokat orbáncos betegek bőréből tenyésztette ki, szóval abból a betegségből, amelyet népies nyelven „Szt.Antal tüzé”-nek neveznek. Ezt a Fehleisent kutatásaiban egy különös, az őrülettel határos teória vezette tovább: az a gondolat, hogy orbánc nyomán és következtében meggyógyul a rákbetegség és a bacillus láncainak milliárdjait föcskendezte be gyógyíthatatlan rákos betegek testébe. Pár nappal a beojtás után emberi kísérleti nyulainak mindegyike a „Szt. Antal tüzé”-nek jellemző tünetei közben orbáncban betegedett meg, úgyhogy a desparado kísérletezése nyomán kiderült, az új igazság, hogy a lánc-csira vagy streptococcus valóban okozója az orbáncnak.
Koch egy másik tanítványa, kinek neve régóta feledésbe merült, a baseli Garré dr. egy másik csira


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
színtenyészeteinek nagy mennyiségét dörzsölte be saját karjának bőrébe, olyan csirákat, amelyekről Pasteur már régen gyanította, hogy keléseknek okozói. Garré súlyosan megbetegedett: karján hatalmas carbunculus és vagy húsz kelés keletkezett – az az őrült bacillustömeg, amelyet bőrébe belevitt, könnyen megölhette volna – de ő egyszerűen úgy emlékezett meg veszedelmes betegségéről, mint amely „kissé kellemetlen volt”, hogy diadalmasan világgá kürtölje: „bebizonyítottam: ez a csira, a staphylococcus, okozza a keléseket és a carbunculusokat”.
Az 1882-ik év vége felé Koch befejezte elmés és részben humoros bírkózását Pasteur-rel, aki éppen akkor csodálatos odaadással mentette meg Franciaország juhainak és szarvasmarháinak életét, és új irányokat, új utakat keresett. Rohamra indult egy felettébb gyenge, könnyen megölhető és mégis rettentően vad mikróba, az ázsiai kolera csirája ellen. Ez a rettenetes betegség 1883-ban már kopogtatott Európa ajtaján. Az ázsiai kolera valójában Indiából indult el hódító útjára; titokzatos úton járta meg a tengert és a legelhagyatottabb homoksivatagokat, hogy hirtelen gyilkos járvány alakjában üsse fel fejét Alexandriában. Innen csak egy lépésnyire volt Európa. És Európa páni rettegésben leste a járvány közeledését. Alexandria utcái kihaltak; senkinek sem volt a legcsekélyebb fogalma sem arról, milyen természetű a kolera vírusa, de annyit tudott róla mindenki, hogy reggel támadja meg az addig egészséges embereket, délutánra förtelmes görcsök gúzsába köti a szerencsétleneket és estére már végez is velük.
Különös versenyfutás indult meg Pasteur és Koch, azaz Franciaország és Németország között; ki találja meg elsőnek annak a kolerának csiráját, amelynek tűzfénye már-már bevilágította a távoli szemhatárt. Koch és Gaffky mikroszkópokkal és teljes laboratóriumi felkészültséggel, meg egy csomó kísérleti állattal útnak indult Berlinből; Pasteur pedig – akinek akkor mind a tíz ujja el volt foglalva azokkal a kísérletekkel, amelyeket a veszettség leküzdésére irányított – csatába küldte a kiváló és hűséges Rouxt és a hallgatag Thuilliert, Európa bacillusvadászainak akkor legfiatalabbját. Koch és Gaffky a nagy munkában megfeledkeztek az evésről és alvásról; rettentő hőségben kinlódva boncolgatták szünet nélkül a kolerában elhalt egyptomiak hulláit; és szennyes laboratóriumokban, gőzölgő hőségben, párás levegőben, ahol orruk hegyéről minduntalan veríték csöppent a mikroszkóp lencséjére, fecskendezték be a kolerás holttetemek különböző részeit macskákba, kutyákba, tyúkokba, egerekbe, majmokba. Miközben a két rivális csapat versenyt kinlódott ugyanegy városban, a járvány hirtelen elapadt és épp olyan rejtélyesen szünt meg, mint amilyen titokban támadta meg az óvatlan várost. Egyikük sem találta meg azt a csirát, amelyről feltehető lett volna, hogy okozza a kolerát és mindegyikük – az ügy kissé humoros – átkozódott magában, miért is szűnik meg a járvány, miért is szűnik meg annak lehetősége, hogy a bűnös hurokra kerüljön.
Koch és Gaffky már csomagoltak, hogy Berlinbe hazatérjenek, amikor egy reggelen hírnök közölte velük remegő ajakkal a rettentő hírt: Thuillier, a francia bizottság tagja, kolerában pusztult el.
Koch és Pasteur komolyan és lelkesen gyűlölték egymást: ez kötelességük is volt, hiszen hazafias érzület hevítette mindakettőt; de aznap a két német habozás nélkül fölkereste Rouxt és segítségét ajánlotta fel a lesujtott tudósnak. Koch maga egyike volt azoknak, akik egyszerű koporsójában utolsó útjára kísérték Thuillier földi maradványait, ezt a szegény fiatal tudóst, akit a kolerának, miként említettem, gyönge, de alattomos bacillusa levert lábáról és halálraítélt akkor, amikor kutató szeme még nem látta és útjait nem ismerte fel. A koporsóra Koch egyszerű koszorút helyezett a következő szavak kíséretében: „a koszorú egyszerű, de babérlevelekből áll, mert a hősöket a babérlevél illeti meg”.
Amikor a bacillusvadászok első vértanújának temetése végetért, Koch visszasietett Berlinbe bizonyos titokzatos csomagokkal, amelyekben erőteljes festőanyagokkal megfestett készítmények foglaltak helyet és ezekben a készítményekben különös „komma”-szóval jellemzett vesszőalakú mikróbák voltak láthatók. Jelentésében, amelyet az állam elé terjesztett, imígy nyilatkozott: „a kolerának minden egyes esetében ki tudtam mutatni ezt a vesszőalakú csirát, de nem bizonyítottam még be, hogy okozója a betegségnek. Arra kérem Miniszter Urat, küldene engem Indiába, ahol a kolera otthonos: mert az, amit itt találtam, máris méltányossá teszi kiküldetésemet”.
Koch Berlinből tényleg Kalkutta felé hajózott, miközben Thuillier árnyéka fenyegetően követte útjában. Nagy kísérettel utazott: 50 egérrel. Ezekkel mulatott, ha a tengeribetegség nem kínozta. Sokszor gondolkoztam azon, vajjon minek is tarthatták új utitársai – azt hiszem komoly hittérítőnek, vagy talán professzorfajtának, aki ásatag hindu bölcsességekben fog majd búvárkodni.
Koch a kolera „komma”-bacillusát mind a negyven hullában megtalálta, amelyet vizsgálat alá vett és ugyanezt a mikróbát föllelte azoknak a betegeknek beleiben is, akik kolerában épp megbetegedtek. De sohasem találta meg


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
annak a száz meg száz hindunak beleiben, akiket e tekintetben megvizsgált, sem pedig abban a tömegnyi állatban az egértől az elefántig – amelyeket vizsgálatainak körébe bevont.
Hamarosan megtanulta, hogyan kell a kolera-bacillust marhahúslevessel készült kocsonyában tenyészteni s attól a perctől kezdve, amikor üvegcsöveinek rabságába ejtette az új csirát, módjában állott annak minden tulajdonságát pontosan kitanulmányozni. Hamarosan kitapasztalta tulajdonságait: milyen gyorsan pusztul el, ha beszárad és hogyan lopózik be az egészséges emberbe szennyezett fehérnemű közvetítésével. Ezt a kolera-bacillust ki tudta halászni azoknak a víztartó tankoknak szennyes és bűzös vizéből, amelyeket az állati sorban élő hindu köznép kunyhóinak közelében talált: azoknak a kunyhóknak a közelében, amelyeknek belsejében ott nyöszörögtek és hátborzongatóan rekedt hangon nyögdécseltek a halálnak szánt kolerások.
Aztán visszahajózott Németországba, ahol is már úgy fogadták, mintha győzelmes tábornok lett volna. Egyik előadásában így nyilatkozott: „Kolera magától sohasem keletkezik; csakis az az ember kapja meg a kolerát, aki lenyelte a kolera-bacillust; és ez a kolera-bacillus egyedül egy másik kolera-bacillusnak lehet származéka, semmiféle más okból nem keletkezhetik. A kolera csirája csakis az ember belsejében, vagy szennyezett vízben, aminőt Indiában találtam, lelheti meg növekedési és szaporodási föltételeit”.
Robert Kochnak és kutatásainak köszönhető, hogy Európa és Amerika nem retteg többé a Keletnek ettől az apró, de rettenetes kis gyilkosától, amelynek a világból való teljes kiirtása manapság már csak egyetlen egy körülménytől függ: India teljes civilizációjától és hygiénés (főleg vízellátási) viszonyainak megjavulásától.
III
A német császár sajátkezűleg adta át Kochnak a legnagyobb kitüntetést: a Koronarend csillagát. De ez a nagy kitüntetés nem változtatta meg ennek a remek embernek életrendjét. Ormótlan vidéki kalapja továbbra is ott éktelenkedett gondozatlan koponyáján és továbbra is szerényen utasította vissza a bámulók émelyítő dícséreteit: „Hogy mi az én titkom? Az, hogy olyan keményen dolgoztam, ahogy csak tudtam... És hogy miért nagyobb az én életem sikere, mint a legtöbb emberé? Azért, mert az orvosi kutatások mezején oly vidékekre tévedtem, amelyeken az arany ott feküdt a gyalogút mentén. Csak le kellett hajolnom érte: és ez nem nagy érdem „.
Azok a vadászok, akik szilárdan hittek abban, hogy a bacillusok az emberiség legfontosabb ellenségei, föltétlenül a bátrak közé sorozandók: amivel nem akarom azt mondani, hogy nem találnók a hősiességnek példáit azok között a régidivatú orvosok és ósdi hygiénikusok között, akiknek a szemében az egész bakteriológia üres szalmacséplésnek és badarságnak tünt fel. A müncheni egyetem öreg hygiénikusa, Pettenkofer professzor volt a kétkedők vezetője. Azoké, akiket nem győztek meg Koch kristálytiszta kísérletei. És amikor Koch Indiából hazatért és hazahozta azokat a kommabacillusokat, amelyeknek kolera előidézői szerepéről lelke mélyéig meg volt győződve, Pettenkofer a következőket írta neki:”Küldje el nékem az ön ú. n. kolera-csiráit és én be fogom igazolni, hogy azok teljesen ártatlan természetűek!”
Koch egy kémlőcsövet küldött neki, telve finoman nyüzsgő kommacsírákkal és Pettenkofer – a derék bacillusvadászok nagy szörnyűködésére – megitta a cső egész tartalmát, tekintet nélkül arra, hogy abban a csőben elegendő számú kolera-bacillus volt ahhoz, hogy Koch nézetei szerint egy egész ezredet öljön meg; azután nyugodtan dörmögte méltóságteljes szakállába: „no most aztán lássuk, vajjon megkapom-e a kolerát vagy sem!” Hogy történt, hogy nem, máig sem tudja senki, de biztos, hogy Pettenkofer nem betegedett meg kolerában.
Pettenkofer bolondul vakmerő volt ahhoz, hogy ilyen lehetetlen öngyilkos kísérletet végrehajtson magán, másrészről abba a végzetes hibába esett, hogy komolyan hitte: hogy híressé vált kísérletével végleg eldöntötte az egész kérdést. „A csirák nem fontosak! Ami fontos, az az egyén hajlamossága, vagy diszpozíciója”. (Tudja a jó Isten, milyen fogalmakat fűzött ehhez a szép szóhoz!)
Koch viszontválaszában röviden intézte el az ügyet: „Kolera-bacillus nélkül nincs kolera!”
Pettenkofer visszavágott: „De hiszen milliárdszámban nyeltem le az Ön állítólagosan gyilkos bacillusait és azoktól még csak gyomorgörcsöt sem kaptam”.
Amint ez heves, tudományos vitákban gyakran megesik: mind a két félnek részben igaza volt, részben pedig nem. Az utolsó negyven év tudományos évkönyvei beigazolták, hogy Koch igazat mondott, amikor azt hirdette, hogy


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
senki sem kaphat kolerát, ha csak le nem nyelte a kolera-bacillust. Másrészt azonban ugyancsak az évek tapasztalatai rámutattak arra, hogy a bakteriológiai tudomány mögött még egy csomó ismeretlen rejtélyesség lakozik és hogy azt a függönyt, amely a rejtélyt elfödi, még ma sem sikerült föllebbenteni. Gyilkos csírák mindenütt találhatók és mindenünnen leselkednek reánk, de csak egyeseket ölnek meg közülünk és ma sem tudjuk valójában, miért áll az egyik ember ellen a csira támadásának és miért esik a másik áldozatul. Ennek a ténynek magyarázatát a tudomány ma épp oly kevéssé adja meg, mint a nyolcvanas években, amikor a tudomány és saját hitük egyes fanatikusai életük kockáztatásával akarták igazukat bebizonyítani.
Mert ne feledjük el, Pettenkofer akkortájt tényleg a halállal játszott; más bacillusvadászok azóta véletlenségből nyeltek le virulens kolera-csírákat – és rettentő szenvedések közt tényleg bele is pusztultak a kolerába.
Lister Lord híres angol sebész.
Ezzel aztán Robert Koch nagy korszakának végére is értünk, mert Pasteur új felfedezései mindinkább háttérbe szorították Kochnak és a világ összes bacillusvadászainak fölfedező munkáját. Hagyjuk el most egy időre a német géniuszt, akit ambícióval teli és a legjobbat akaró honfitársai anélkül, hogy tudták volna, életének nagy tragédiájába hajszoltak bele. Sajnos, ez a tragédia részben elhomályosította annak az életnek dicsfényét, amelynek köszönhető a lépfene, a tuberkolózis és kolera titkainak kikutatása. Mielőtt azonban elolvasnád, lelkes olvasóm, Pasteur csodás karrierjének tökéletes és fényes zárófejezetét, arra kérlek, engedd meg, hogy mély reverenciával, kalaplevéve köszöntsem Koch mesterben azt a férfiút, aki valójában beigazolta, hogy a mikróbák a mi legnagyobb ellenségeink, aki a bacillusvadászat tapasztalati mesterségéből tudományt alkotott és aki vezénylő kapitánya volt egy ma már feledésbe merülő, elhomályosuló, de hősies erényekben jeleskedő kornak.


 Brehm: Az állatok világa / KOCH — Küzdelem a halál ellen
http://mek.oszk.hu/03400/03408/html/3181.html[2020. 10. 21. 17:35:08]
Különféle mikróbák mikrofotográfiái I.
Koch egy értekezésének címlapja Lord Lister aláirásával
PASTEUR — Legnagyobb ellenségeink a mikróbák. TARTALOM PASTEUR — és a veszett kutya


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
KOCH — Küzdelem a halál ellen TARTALOM ROUX ÉS BEHRING — A tengerimalacok gyilkosai
PASTEUR — és a veszett kutya
I
Ne higyjék egy percre sem, hogy Pasteur nyugodtan nézte, miként halványul nevének fénye azoknak a szenzációs kísérleteknek a jegyében, amelyekkel Koch beigazolta, hogy bacillusok embergyilkolásra is képesek. Egész biztos, hogy más kutató, akiben nem volt meg Pasteur vizslakutya szimata, poétai vénája, meg az a képessége, hogy az emberiséget új meg új fölfedezések bonyodalmaival állandóan feszültségben tartsa: teljesen háttérbe szorult és a feledés homályába merült volna.
A mult század hetvenes éveinek vége felé történt – Koch a német orvosokat éppen akkortájt ejtette ámulatba a lépfene-bacillus spóráiról szóló finom felfedezésével –, hogy Pasteur, aki csak vegyész volt, egy bátor, vagy inkább vakmerő gesztussal, egy kézlegyintéssel napirendre tért tízezer évnek a betegségek okaira vonatkozó orvosi tapasztalatai fölött. Ebben az időben a magyar Semmelweis tanulmányainak ellenére, aki bebizonyította, hogy a gyermekágyi láz fertőző betegség (l. a 7. sz. jegyzetet), Páris szülőszobái melegágyai voltak a legkülönbözőbb fertőző kórságoknak.
Minden tizenkilenc olyan anya közül, aki reményekkel telve lépte át a szülőkórház kapuját, egy biztosan elpusztult a gyermekágyi láz folytán és gyermekét anyátlanul hagyta magára. Ezeknek a szülőházaknak az egyikét, amelyikben tíz fiatal anya egymásután pusztult el, a köz a „Bűn tanyájá”-nak nevezte el. Az asszonyok még a leghírnevesebb orvosokhoz is csak félve közeledtek és a kórházakat egyszerűen bojkottálták. Sokan közülök mindent elkövettek, csakhogy anyaságra ne jussanak – és ebben teljesen igazuk is volt. Sőt még az orvosok is akik pedig hozzá voltak szokva ahhoz, hogy bár tehetetlenül, de rokonszenvvel kísérjék szerencsétlen pácienseik szenvedését – mondom –, még az orvosok is kétségbeestek azon a rettentő közelségen, amely az új életet a halállal akkortájt összekapcsolta.
Történt egyszer, hogy a párisi orvosi akadémián egy híres orvos nagy előadást tartott; előadása, amelyben nyüzsögtek a hosszú görög és elegáns latin szavak, a gyermekágyi láznak – sajnos, akkor még teljesen ismeretlen okozóiról szólott. A tudákos és komolynak látszó előadást hirtelen éles hang szakította meg valahonnan a terem egyik sarkából:
„Egy szó sem igaz az egészből! Ami a gyermekágyi lázban szenvedő asszonyokat megöli, annak a természete egészen más! Egyszerüen az az igazság, hogy ti orvosok viszitek át a beteg asszonyról az egészségesre a halálos mikróbákat!” A közbeszóló Pasteur volt; ő ugrott fel székéről, az ő szemei szórtak haragos villámokat.
„Lehet, hogy önnek igaza van, de félek, hogy sohasem fogja ezt a mikróbát megtalálni”. A szónok folytatni akarta megkezdett beszédét, de időközben Pasteur nagynehezen felkapaszkodott a pódiumra; félig bénult ballábát maga után vonszolva odaállt a fekete táblához, egy krétadarabot ragadott kezébe és odakiáltott a megzavart szónoknak és a fölháborodott akadémiának:
„Önök azt mondják, hogy ezt a mikróbát nem fogom megtalálni? De uraim: hiszen én azt már régen megtaláltam! Nézzék csak, ilyen a formája!” És Pasteur körökből összeállított hosszú láncot rajzolt a táblára. Az ülés zavarodottan oszlott szét.
Pasteur jóval túlhaladta már ötvenedik évét, de éppen olyan heves és lángoló volt, mint huszonöt év előtt. Emlékezzünk rá, eredetileg vegyész volt, kitünő ismerője a szőlőcukor erjedéseinek; megtanította a vincelléreket arra, hogyan akadályozhatják meg boraik megromlását; majd más témát, a selyemhernyók betegségeinek tanulmányozását tűzte ki élete további céljául; azután addig tanította hazájának sörfőzőit a sörfőzés tudományára, amíg tényleg elérte, hogy a francia sör kvalitásában lényegesen megjavult; de mindezeken a lázálmos esztendőkön keresztül, miközben annyit produkált, amennyi tíz embert híressé tett volna, mindig csak arról álmodozott, miképpen küzdhette le azokat a mikróbákat, amelyekről tudta, hogy az embernek legveszedelmesebb ellenségei.
És hirtelen arra eszmélt, hogy Koch megelőzte. Ő bizony nem előzteti meg magát senkivel! „A bacillusok


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
bizonyos tekintetben az én tulajdonaim – hiszen én mutattam ki fontosságukat húsz évvel ezelőtt, amikor Koch még gyermekcipőben járt...” De nehézségei voltak abban, hogy miképpen érhetné utól azt a remek Koch dr.-t.
Mindenekelőtt ne felejtsük, hogy Pasteur sohasem nyúlt egy beteg pulzusához sem, még kevésbé kért fel valakit az életben arra, hogy mutassa meg a nyelvét; sőt talán a tüdőt a májtól sem tudta volna megkülönböztetni, az meg egészen biztos, hogy fogalma sem volt arról, miképpen kell az embernek az operálókést a kezében tartani. Az átkozott kórházakról meg semmit sem akart tudni. A kórházi szagtól egyenesen rosszul lett és ha egyszer-máskor meghallotta a kórházi folyosókon a betegek átszűrődő nyögését: befogta fülét és megszökött az emberi szomorúság tanyájáról. És mégis sikerült neki az akadályokat leküzdenie – ez a legyőzhetetlen energiájú ember soha sem adta be a derekát – és végezetül megbirkózott az orvosi tudományokban való járatlanságával. Három orvost választott asszisztensül, Joubert-t, Roux-t és Chamberland-ot; ez a három orvos fiatal korában került hozzá. Fiatalok voltak, radikálisok, a régi elavult idióta orvosi nézetekkel szemben forradalmi érzelműek. Ott ültek az orvosi akadémia ülésein, amikor a teljesen népszerűtlen Pasteur előadásokat tartott és bámulattal eltelten hittek, bizakodtak azokban a jóslataiban, amelyekben Pasteur bizonygatta, hogy nagy szerepet visznek az alig látható kis élőlények a betegségek létrehozásában. Pasteur megnyitotta előttük laboratóriumát, ők meg viszonzásul elmagyarázták néki a tudnivalókat az állati test szerkezetéről; megtanították arra, mi a különbség az ojtó fecskendő dugattyúja és tűje között és bebizonyították előtte – amire nagy súlyt fektetett –, hogy például a tengerimalacok és házinyulak alig érzik meg az ojtó-fecskendő tűjének szúrását. Mintha csak esküt tettek volna arra, hogy hű rabszolgái, de ugyanakkor fölkent papjai is lesznek az új tudománynak...
Pasteur és Koch fölfedező útjainak különbözősége legjobban illusztrálja azt a tényt, hogy a bacillusvadászatnak annyi különböző útja van, ahány a bacillusvadász. Koch olyan hűvös, olyan logikus volt, akár egy geometriai tankönyv: szisztémás kísérletek során mutatta be tbc-bacillusának tulajdonságait, miközben mindazokra a lehetséges ellenvetésekre gondolt, amelyeket szigorú kritikusai fölvethettek volna, anélkül, hogy ilyen kritikusok egyáltalán gondoltak volna azokra a kételyekre, amelyeket Koch már eleve megcáfolt. Koch legalább is olyan gyakran számolt be esetleges balsikereiről, mint amilyen gyakran említette biztos eredményeit. Valamelyes emberfölötti igazságszeretet árasztotta el egész valóját, amikor saját fölfedezéseit olyan szigorúan bírálta meg, mintha azok másnak agyában születtek volna meg és hozzá csak bírálat céljából jutottak volna. Ezzel szemben Pasteur-t mindig a szenvedély vezette; agya folytonosan új meg új teóriákat és – elég gyakran – hamis elgondolásokat hányt-vetett meg, amelyek olyan tűzzel röppentek világgá, mint amikor egy tüzijáték rakétái valamelyes gondatlanság folytán – szabálytalan módon sülnek el. Megesett például, hogy Pasteur bacillusvadászat közben észrevette, hogy az egyik asszisztensének nyakán kelés van keletkezőben; azonnal kitenyésztette a kelés belsejéből a csírákat és máris kimondta , hogy a kitenyésztetett bacillusok okai a betegségnek. Alig fejezte be ezt a kísérletet, rögtön a kórházba rontott, ahol ugyanezeket a láncszemű csírákat találta meg a gyermekágyi lázban szenvedő asszonyok szerveiben; röviddel azután vidékre utazott és fölfedezte, vagy legalább is azt hitte, hogy fölfedezte, miként jutnak a lépfene csírái a mélyen elásott állatok hulláiból a giliszták közvetítésével a föld felszínére. Különös zseni volt, akinek mintha szüksége lett volna arra, hogy egyidejűleg egy tucat különböző kérdéssel foglalkozzék; különben – úgy látszik – nem jutott volna nyomára azoknak az igazságoknak, amelyekkel az emberiséget megajándékozta volt.
Egyidejű, sokoldalú munkásságában nehezen találta meg Pasteur azt az utat, amelyen jártában fölébe kerekedhetnék Kochnak.
Koch ideálisan világos okfejtéssel beigazolta, hogy bizonyos fertőző betegségeket alsórendű élősdi csírák okoznak, ezen a tényen nem lehetett változtatni – de Pasteur szemében nem ez volt a lényeg. Ez kérem még semmi! Az igazi érdem azé, aki megtalálja annak az útját, miképpen lehet az emberiséget a leselkedő haláltól megóvni, hogyan kell a gyilkos csírák öldöklő munkáját megakadályozni. Évekkel későbben, amikor Pasteur már régen kijutott abból a sötétségből, amelyben annakidején botorkált volt, Roux maga ilyképpen nyilatkozott: „Nem képzelhetik, micsoda lehetetlen, micsoda abszurd ideák fölött vitatkoztunk! Akkori elgondolásainkon ma már csak mosolygunk”.
Hogy megértsük a helyzetet, balsikereit éppen úgy kell ismernünk, mint azokat a sikereket, amelyeket munkája folyamán aratott. Néki nem voltak birtokában azok a pontos módszerek, amelyeket a végtelenül türelmes Koch eszelt ki a csírák színtenyészetben való további tenyésztésére, úgy, hogy megesett véle például, hogy egy kifőzött vizelettel telt lombikjában, amelybe lépfene-bacillusokat vetett bele, a levegőből származó egyéb csírák nőttek ki a lépfene-csírák helyett. A következő napon keserűséggel tapasztalta, hogy a lombikban egyetlenegy élő lépfene


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
csíra sem volt található: teljesen elnyomták őket a levegőből származó és elszaporodott egyéb baktériumok.
Ez az egyszerű adat új ideákat teremtett Pasteur agyában: ha a levegő ártatlan csírái megfojtották a tenyésztőedényben a lépfenebacillusokat, talán az állati szervezet belsejében is meg tudnák ugyanezt tenni. Talán egymást eszik és ölik a különböző csírák!
És Roux-nak meg Chamberland-nak azonnal neki kellett látni ahhoz a kísérlethez, amelyben tengerimalacokat előbb lépfenével fertőztek és aztán testükbe milliárdszámra vittek bele ártalmatlan bacillusokat, amelyeknek az lett volna a feladatuk, hogy szépen kipusztítsák a szervezetből a lépfene-csírákat. Valahogy úgy, ahogyan a manguszta pusztítja a csörgőkígyót... Pasteur nagyon sokat várt ettől a kísérlettől, amelyről azonban a világ soha sem hallott többet. Nem volt az az ember, aki a világ elé tárta volna balsikerrel végződött kísérleteinek mikéntjét. De kevéssel ezután a párisi tudományos akadémia különös tanulmányútra küldte őt és ezen az útján olyan ténybe botlott, amely új ösvényt nyitott meg előtte. Azt az ösvényt, amelyen végezetül valóban sikerült néki a gyilkos bacillusok megszelidítése. Különös terv körvonalai rajzolódtak akkor ki agyában: arról kezdtek álmodozni, miként irányíthatná a bacillusok támadását saját fajtájuk ellen és miként gyógyíthatná meg ilyen módon a bacillusmegtámadta embereket és állatokat. Ebben az időben sokat beszéltek egy gyógyító eljárásról, amelyet Franciaország keleti részében, a Jura-hegységben praktizáló állatorvos – Louvrier – fedezett fel állítólag a lépfene ellen. Az odavalók azt álltották, hogy Louvrier száz meg száz lépfenés szarvasmarhát gyógyított meg: ezzel az új gyógyeljárással érdemesnek látszott tudományosan foglalkozni.
II
Pasteur odaérkezett, fiatal asszisztensei kíséretében és megismerte, miből is áll tulajdonképpen ez a csodálatos kúra. A kezelés úgy kezdődött, hogy mindenekelőtt a beteg szarvasmarha bőrét olyan erősen megdörzsölték, hogy a bőr kivörösödött. Aztán hosszú sebeket metszettek be a szegény állat bőrébe és ezekbe a metszésekbe Louvrier terpentin-olajat öntött, végezetül az így agyonkínzott tehén egész testét – feje kivételével – hüvelyknyi vastagon bekenték egy itt meg nem említhető szennyes anyaggal, amelyet előzőleg forró ecetben főztek meg. Erre a kenőcsre aztán lepedőt borítottak, amely az egész állatot befedte.
Pasteur így szólt Louvrier-hez: „Végezzünk együtt egy megbízható kísérletet. Hiszen nem mindegyik lépfenés szarvasmarha pusztul el, egyik-másik magától is felépül; egyetlen tudományos mód van annak megállapítására, vajjon azokat az állatokat, amelyek fölépülnek, az ön eljárása menti-e meg vagy sem. Forduljanak ehhez az egyetlen tudományos módhoz!”
Négy egészséges szarvasmarhát vett a bizottság és Pasteur Louvrier-nek, valamint a gazdák kiküldötteinek jelenlétében mind a négy tehén bőre alá virulens lépfene-csíráknak biztosan ölő adagját fecskendezte be: annyi bacillust, amennyi száz meg száz juhot, vagy ezernyi tengerimalacot biztosan megölt volna. Másnap visszatért az egész bizottság a négy állathoz és konstatálta, hogy mind a négy tehén vállán, a befertőzés helyén nagy, forró daganatok mutatkoztak. Az állatok lázasak voltak, nehezen lélekzettek, szóval rossz bőrben voltak mindannyian.
„Nézze csak, doktor – szólt pasteur – válasszon ki magának kettőt a négy beteg állat közül. Nevezzük el őket A- és B-teheneknek. Kezelje ezeket az ön eljárása szerint és hagyjuk a C- és D-állatokat kezeletlenül”. Louvrier szennyes kezelési módjával nekiment a szegény, A- és B-jelű páráknak. Az eredmény lesujtó volt a „fölfedező” részére, mivel a kezelése alatt állott két állat közül az egyik elpusztult; de ugyanakkor a két kezetlen állat közül csak az egyik pusztult el, a másik felépült.
„Látja kérem, mennyire óvatosnak kell lennünk a kísérletezésben! – szólt Pasteur. – Ha ön doktor úr véletlenségből az A- és D-teheneken kísérletezett volna, szóval a két majdan életben maradó állatot vette volna kezelés alá, mindannyian meg lettünk volna győződve, hogy eredményes kúrát talált ki a lépfene ellen.”
A kísérletből két állat maradt meg; két olyan tehén, amely a lépfene súlyos fertőzésén ment keresztül és a betegségből felépült. „Mit tegyek ezzel a két tehénnel? – így morfondírozott Pasteur – próbáljuk meg, mi történik, ha legerősebb lépfene-csírámat fecskendezem bele ebbe a két állatba, azt a törzset, amely olyan erős, hogy talán egy orrszarvút is meg tudna ölni”.
Egyik asszisztensét Párisba küldte ezért a rettentő erős tenyészetért, majd 5 csepp friss kultúrát ojtott be a két fölépült tehén vállába. Aztán várt és várt, de a teheneken semmiféle tünet sem mutatkozott; az ojtás helyén a


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
legkisebb daganat sem árulta el az a pontot, amelyen át milliószámban fecskendezte be az említett rendkívül erős bacillusokat; a tehenek tökéletesen egészségesek maradtak.
Pasteur azonnal előállott legújabb keletű következtetéseivel: az a tehén, amely elszenvedte volna a lépfenés csírák támadását, e csírákkal szemben védett, immunis. Ez a gondolat mindinkább testet öltött agyában és teljesen betöltötte egész valóját, úgy, hogy nem hallotta meg azokat a kérdéseket, amelyeket Pasteurné asszony intézett hozzá, valamint nem látta meg azokat a tárgyakat sem, melyekre reánézett.
De hogyan lehet odáig eljutni, hogy egy állatot enyhén fertőzzünk be? Hogyan lehetne abban a gyönge fertőzésben részesíteni, amely végeredményképpen védetté tenné majd... „Meg kell találnom a megoldás útját!”
Hónapokon keresztül foglalatoskodott ezzel a gondolattal és nem szünt meg Roux és Chamberland fülébe durúzsolni a folyton visszatérő témát: mi az oka annak, hogy egyes betegségek átszenvedése után az emberi és állati szervezet immunissá válik? Kétségtelen, a mi főfeladatunk: a mikróbák ellen való védettség megteremtése”.
Eközben Pasteur és bizakodó gárdája a legkülönbözőbb betegségekben elhalt emberek és állatok holtteteméből származó anyagoknak mikroszkópiájával foglalatoskodott: ez a munka két évig tartott, 1878-tól 1880-ig és nem vezetett különösebb eredményekre. Amikor aztán egy szerencsés véletlen, vagy talán az Uristennek egy csodálatos útjaira. (Megjegyzem, hogy a most elmondandó történetet nehezemre esik kellő pontossággal önök elé tárnom, minthogy valamennyi író, aki Pasteur életrajzát megírta, másképpen beszéli el a csodálatos történetet és Pasteur maga soha sem említette meg tudományos értekezéseiben, hogy erre vonatkozó fölfedezését csak a véletlennek köszönheti. Úgy adom a történetet, ahogy tudom; talán azt teszem még hozzá, hogy egyes hiányosságait magam igyekeztem a legjobb elképzelés szerint kipótólni.)
1880-ban Pasteur a baromfikolera néven ismeretes betegségnek azzal az aprócska bacillusával mulatgatott, melyet Perroncito dr. fedezett fel kevéssel azelőtt és mely olyan kicsiny volt, hogy az akkori legerősebb mikroszkopos lencsékben sem mutatkozott nagyobbnak táncoló pontnál. Pasteurnak a bacillusvadászok közül elsőül sikerült ennek a mikróbának színtenyészetét előállítani, még pedig olyan levesben, amelyet tyúkhúsból főzött volt. Amikor aztán ezek a kalamajkát járó kis pontocskák, szóval a mikróbák a levesben elszaporodtak, átitatott egy kenyérdarabkát a tenyészettel és eleségül adta egy kísérleti csirkének. A szerencsétlen áldozat már néhány óra mulva elveszítette jókedvét, meg étvágyát, tollait felborzolta, amíg inkább gombolyaghoz hasonlított, mint csirkéhez. Másnap Pasteur a csirkét részegen dülöngve találta; az áldozat szemei álomra zárultak, amely a halálba ment át.
Roux és Chamberland gondosan ápolgatták a parányi mikróbákat; napról-napra tiszta kiizzított platinatűvel hatoltak abba a tyúklevesbe, amelynek minden cseppje a csirák millióit tartalmazta és aztán ezt a fertőzött tűt a rajta tapadó parányi cseppecskékkel együtt átvitték egy második, friss, csíramentes tyúklevesbe és az átültetéseket napról-napra gondosan megismételték. Természetes, hogy a friss leves mindannyiszor befertőződött a nedves platinatűvel átvitt levessel és rövidesen épp úgy megtelt az időközben kifejlődő baromfikolera-csírának billióival, mint amennyire benne voltak az első cseppben ezek a csírák. A laboratóriumnak polcai lassanként megteltek a régi felesleges tenyészetekkel, amelyek közül egyesek már több hetesek voltak. Pasteur elhatározta, hogy másnap nagytakarítást rendeztet laboratóriumában.
Ekkor történt, hogy a szerencse istenasszonya rámosolygott Pasteur-re, aki hirtelen sugallattól vezérelve a következő parancsot adta ki Roux-nak: „Tudjuk, hogy a baromfikolera bacillusai ezekben a régi tenyészetekben még mindig életben vannak... Igaz ugyan, hogy már nagyon megöregedtek a kultúrák... De nézzük meg mégis, mi történik, ha a régi tenyészet pár cseppjét befecskendezzük néhány csirkébe...” Roux engedelmeskedett a parancsnak és a beoltott csirkék pontosan meg is betegedtek és elvesztvén szokásos élénkségüket, aluszékonyakká váltak. De másnap, amikor Pasteur laboratóriumába jött, hogy utánanézzen a tegnapi csirkéknek, helyesebben, hogy a szokásos boncolást elvégezze rajtuk – semmi kétsége nem volt aziránt, hogy 24 óra alatt el fognak pusztulni –, a legnagyobb csodálkozására valamennyit életben találta, friss jókedvben.
„Különös, nagyon különös!” Igy morfondírozott Pasteur magában. „Eddig mindig úgy történt, hogy 20 beojtott csirke közül 20 pusztult el”. De a nagy fölfedezés ideje még nem érkezett el, minthogy a következő napon Pasteur egész családjával meg asszisztenseivel megkezdte nyári szünidejét és a betegséget kiállott csirkéket szépen gondozására bízta laboránsainak. Teljesen megfeledkezett ezekről a szárnyasokról...


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
A vakáció végetért, Pasteur újra megkezdte munkáját, imígy szólván laboránsaihoz: „Hozzatok fel néhány egészséges, friss csirkét és készítsétek elő őket a kísérletek számára”.
Semmelweis apoteozisa
„Kérem, csak igen kevés használatlan csirke van rendelkezésünkre, Pasteur úr, – hiszen az utolsókat elutazása előtt használta fel – tetszik emlékezni rájuk, azokra gondolok, amelyek az öreg kultúrákat kapták és kiállották az injekciót.”
Pasteur valószínűleg jól leszidta a laboránsokat, hogy nem gondoskodtak idejekorán friss csirkékről, aztán kiadta a parancsot. „Rendben van. Hozzátok fel azt a pár használatlan csirkét, amely még rendelkezésünkre áll, meg aztán azokat a régi életbenmaradt csirkéket is, amelyek annakidején megbetegedtek ugyan, de felépültek...”
Felhozták a csipogó szárnyasokat. Az asszisztens befecskendezte a friss bacilluslevest valamennyi csirke mellizmába: a használatlan csirkékbe épp úgy, mint azokba, amelyek annakidején felépültek! Amikor másnap Roux és Chamberland a laboratóriumba értek – Pasteur mindenkit egy órával meg szokott előzni reggelenkint –a mester izgatott kiáltással fogadta asszisztenseit, a pincesorban elhelyezett állatkísérleti szoba felől:
„Roux, Chamberland! Jöjjetek csak, minél gyorsabban!”
Ott találták a mestert, amint izgatottan sétált a ketrecek előtt. „Nézzétek! a tegnap beojtott használatlan csirkék mind szépen elpusztultak, ahogy kötelességük... De nézzétek meg azokat a csirkéket, amelyek egy hónappal azelőtt az elöregedett tenyészet hatását kiállották volt ... Ugyanazt a gyilkos anyagot fecskendezték beléjük, mint a másik csoportba – de semmi bajuk a világon... Fürgék, éhesek... Nézzétek, hogy eszik a búzát!”
Roux és Chamberland egy percre nem jutottak szóhoz a csodálkozástól.
De Pasteur rájuk szólt: „Nem látjátok, miről is van tulajdonképpen szó? Megvan, amit kerestem! Hiszen megtaláltam, miképpen kell egy állatot gyengén megbetegíteni, olyan gyengén, hogy a betegséget kiállja... Nem kell egyebet tennünk, mint tenyészeteinket hosszú időn át tenyésztenünk, addig, amíg elöregednek... Ott kell hagynunk őket a régi tenyésztőüvegekben, ahelyett, hogy napról-napra új átojtásokat készítsünk... Az elöregedett mikróbák egyszersmind meg is szelidülnek... Megbetegítik, de nem ölik meg a csirkét... És az ilyen enyhe betegséget kiálló csirke a legerősebb bacillusnak is ellenáll... Nem látjátok-e, hogy életemnek eddigelé ez legnagyobb fölfedezése? Hiszen megtaláltam, amit annyira kerestem, a vaccinát, az ojtóanyagot , hasonló ahhoz a szelid himlőanyaghoz, amellyel a himlőtojásokat végzik. De az én vaccinám ezerszer tudományosabb, mint a himlő ojtóanyag, hiszen a himlő csíráját senki sem ismeri a földön. Kezdjük meg minél hamarabb a lépfene csírájával... Aztán a többi kórokozó bacillussal sorjában... Ezernyi életet fogunk az új módszerrel megmenteni!”
III
Ha az előbb leírt véletlen kísérleti eredmény Pasteur-nél kevésbbé zseniális embernek hullott volna ölébe – azt hiszem, ezt a kísérletet a véletlen játszotta kezébe, nem pedig az agyveleje –, akkor ez a már szerencsés kutató talán éveket töltött volna azzal, hogy a kísérlet során felmerült rejtélyeket magyarázni próbálja. De Pasteurt, aki szinte belebotlott a nyomorúságos csirkék sorsával kapcsolatos szerencsés eredménybe: abban a pillanatban meglátta a kísérletnek rendkívüli fontosságát és azt, hogy ezek után az emberiséget egész sereg fertőző bántalomtól fogja megóvni. Agya azonnal rálépett az új ösvényre és valamiképpen elállotta az addig könyörtelen végzet útját, amely végzet mintegy úgy rendelkezett, hogy az emberiség védtelen maradjon az alig látható ellenségek alattomos támadása ellenében...


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Pasteur akkor már 58 éves volt, tehát kenyerének javát megette, de az említett véletlen felfedezés hatása alatt megindult azon az útján, amely hat lázas esztendő munkája és a hallatlanul logikus okfejtés alapján csodálatos dicsőségek, de ugyanakkor rettentő csalódások felé vezette. Ezeknek az éveknek munkájába száz normális ember energiáját és munkaképességét öntötte be.
Pasteur két asszisztensével együtt nekilátott, hogy új kísérletekben erősítse meg azt a véletlen eredményt, amelyhez jutott volt. Virulens baromfikolera-bacillusok tenyészeteit megöregítették; aztán ezeket a gyengített csírákat egészséges csirkék sorozatába ojtották be és újra meg újra konstatálták, hogy ezek megbetegszenek ugyan, de felépülnek. A felépült csirkék pedig néhány nap mulva minden zavar nélkül viselik el azokat a különböző gyilkos kolera-adagokat, amelyeknek sokkal kisebb adagjai kezeletlen csirkét abszolút biztonsággal öltek volna meg.
Igy történt, hogy Pasteur zsenije magukkal a bacillusokkal támadta meg a bacillusos betegséget. A munka útja világos volt: meg kell előbb szelídíteni a csirákat és ezeket a szelíd csirákat kell a betegség ellen támadó fegyverül felhasználni.
Ezek után Pasteur jellegzetesen heves vérmérsékletének hatása alatt – noha mindaddig csak annyit tudott, miképpen lehet csirkéket bizonyos fertőzéstől megmenteni – sokkal arrogánsabbá vált, mint bármelyike azoknak a régimódi orvosoknak, akik latin szavakat mondogattak és olvashatatlan recepteket irogattak. Elment az orvosi akadémia ülésére és szélesen magyarázgatta az orvosoknak, micsoda haladást jelentenek az ő csirkeojtásai a Jenner-féle halhatatlan himlőojtásokkal szemben. „Ebben az esetben beigazoltam – így szólt –, amit Jenner soha sem igazolt be a himlőre nézve, hogy ugyanaz a bacillus öli az egyik esetben és védi meg a másik esetben az állatot”.
A régimódi és céhbeli doktorok elámultak ekkora merészség hallatára, hogy íme, Pasteur magát a nagy Jennernél nagyobbnak játssza ki: Guérin dr., a híres sebészprofesszor fölöttébb gúnyos hangon csodálkozott azon, hogy Pasteur valójában miért is csinál olyan nagy lármát az ő csirkéivel... Egyszóval megindult a háború. Pasteur dühösen pattant fel helyéből és hasonló érdesen emlékezett meg Guérin bizonyos értelmetlen, de kedvenc operációjáról, és olyan botrány tört ki az ülésen, amelyről csak kelletlenül lehet megemlékeznem. Képzeljék el: a nyolcvanhoz közel járó Guérin felugrott helyéről és ököllel akart nekimenni a hatvan éves Pasteurnak. Az öreget Pasteur felé rohantában megállították jóindulatú barátai és megakadályozták a két ember boxversenyét, akik igazán azt hitték, hogy tudományos vitát ütésekkel és pofonokkal is el lehet dönteni.
Az öreg Guérin másnap elküldte Pasteurhez segédeit, de Pasteurnek nem túlságosan volt inyére a párbaj és a következő üzenettel küldte Guérin párbajsegédeit az akadémia főtitkárjához: „Kész vagyok arra, hogy az ülés jegyzőkönyvében mindazokat a korrektúrákat megtegyem, amelyeket a titkárság helyesnek ítél abból a szempontból, hogy ne lépjem túl a jogos kritika és jogos önvédelem határait”. Szóval Pasteur, bár kisiklott a párbaj alól, beigazolta, hogy igazi ember.
Miként egyszer Önöknek már megmondottam volt, lelke erősen hajlott a misztikum felé. Némelykor behódolt a titokzatos Véletlennek, máskor utánakapott, miként a gyermek, aki el akarja érni a hold sarlóját; de megtörtént vele elég gyakran, hogyha valamelyik szép kísérlete nyomán a nagy Ismeretlennek közelébe jutott, az összes nagy titkokat megoldottnak látta. Ebbe a hibába esett most is, amikor látta, hogy a csirkéket a különben halálos mikróbák ellen, egyszerűen azzal a csodálatraméltó fogással tudja megmenteni, hogy szervezetükbe megszelidült társaikat viszi be. Azonnal általánosítani próbálta a tényt: hátha ezek a megszelidült baromfikolerabacillusok egyéb fertőző betegségek ellen is tudnak védeni! Tényleg be is ojtotta egy csomó csirkéjét a szelíd vaccinával, aztán befertőzte őket gyilkos, erősen virulens lépfene-bacillusokkal és csodák-csodája: a csirkék kiállották a fertőzést. Vad izgatottságában azonnal közölte a kísérlet eredményét régi tanárával, Dumas-val és arra utalt, hogy talán az új baromfikolera-vaccina általános gyógyszerré válhatik a legkülönbözőbb fertőző betegségek ellen. „Ha ez igaz, igen fontos következményekre lehetünk elkészülve még az emberi betegségek szempontjából is.”
Az öreg Dumas nagy meghatottságában a tudományos akadémia rendes jelentéseiben közöltette ezt a levelet – ahol ma is olvasható, mintha el nem tűnő és szomorú emléke Pasteur túláradó temperamentumának és intőjelül mindazok részére, akik tudományos dolgozatukban nem szorítkoznak csupán csak a tényleg megfigyelt való tények ismertetésére. Amennyire ismerem az ügyeket, Pasteur ezt a hamis véleményét sohasem vonta vissza, ámbátor nagyon gyorsan ráeszmélt, hogy az egyik fajta csirából készült vaccina egyáltalában nem használható fel


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
más betegségek ellenében, hanem – ha egyáltalán hatásos – csakis az ellen a betegség ellen hat, amelynek csirája a vaccina készítésére szolgált.
De Pasteur-nek egyik igen vonzó jellemvonása volt tudományos főnix-természete, amely saját hibáinak hamvaiból mindig fényesebben éledt újra; valahányszor elképzelései a fellegekbe vitték, megint csak visszakerült valamiképpen a földre, hogy újra belekerüljön az okosabbnál-okosabb kísérletek sorába és hogy verítékes munkában komolyan munkálja meg a talajt, igaz ténykincseket bányászva. Éppen azért ne csodálkozzunk azon, hogy Roux-val és Chamberland-dal együtt 1881-ben igen elegáns módját találta meg a virulens lépfene-bacillusok megszelidítésének és a megfelelő vaccina előállításának. Akkor már olyan általánosan esengett az egész világ védő-ojtóanyagok után, hogy a lelkes tudós még vasárnapon sem hagyott föl munkájával és sohasem ment szabadságra. Asszisztensei a laboratóriumban aludtak, hogy mindig közelében lehessenek a kémlőcsöveknek, mikroszkópoknak és a mikrobáknak és ebben a laboratóriumban, Pasteur vezénylete alatt igen pontos munkában, fokozatosan gyöngítették meg a lépfene-bacillusokat. A gyöngített bacillusoknak egyike-másika megölte a tengerimalacot, de nem ölte meg a nyulat; mások megölték a fehér egeret, de túlságosan gyengék voltak ahhoz, hogy ártsanak a tengerimalacnak. Azután mindig erősebb bacillusokat fecskendeztek a juhok testébe, amelyek egy kissé megbetegedtek ugyan, de aztán teljesen fölépültek; ezen ojtási sorozatnak befejezése után azonban örömmel vették tudomásul, hogy az előkezelt juhok azoknak a rendkívül gyilkos lépfene-bacillusoknak támadását is minden baj nélkül állották ki, amelyek különben egy nagy szarvasmarhát is képesek lettek volna elpusztítani.
Pasteur, aki Guérinnel való csatája után sokáig kerülte az orvosi akadémia üléseit, megint megjelent ennek az illusztris testületnek falai között és előadta dicsőséges új fölfedezését; egyben azonban azt is megígérte, hogy minden fertőző betegség ellen ható megfelelő vaccinákat elő fog állítani; kezdve a mumpstól, végezve a malárián. „Van-e egyszerűbb dolog ezekután, hogy fokozatos erősségű virusokat állítsunk elő, amelyek a különböző háziállatokat, mint: juhokat, marhákat és lovakat épp hogy megbetegítenek, de el nem pusztítják; és van-e könnyebb, mint ilyen módon immunissá tenni az állatokat.” Egyes jelenlévő tanárok azon a véleményen voltak, hogy Pasteur reményei kissé nagyon a levegőben járnak és ellenkezni próbáltak. Pasteur vivőerei kötelek alakjában dagadtak ki homlokán, de sikerült magát mérsékelnie és csak otthon tört ki Roux előtt, a következő tragikómikus módon jellemezve azokat, akik kétkedni mertek ideáinak komolyságában: „Nem lepődnék meg azon, hogy ha azt hallanám, hogy az ilyen alantjáró emberek megverik a feleségüket!”
Mert ne felejtsük: a tudomány Pasteur részére nem jelentette a hűvös tények tömegét; egészen különös gépezet működött az ő lelkében, amely egyrészről könnyre fakasztotta valamely idegen gyermeknek halála felett, másrészt meg dalra fakasztotta nagybátyja elhunyta alkalmából, aki nagy örökséget hagyott reá...
De ellenségei megint nyomában voltak. Miként az emberi orvosprofesszoroknak is örökké borsot tört az orruk alá, éppen úgy megfeküdte az állatorvosi gárda kiválóságainak gyomrát is, akiknek egyik vezetője, Rossignol – az állatorvosi tan egy fontos szaklapjának egyik szerkesztője – valóságos összeesküvést szőtt ellene. Arról volt szó, hogy Pasteurt egy veszedelmes hivatalos kísérlet tőrébe csalják és ilyen módon semmisítsék meg. Ez a Rossignol a meluni mezőgazdasági társaság ülésén, látszólag a legtudományosabb hangon a következőkkel állott elő:
„Pasteur azt állítja, hogy nincsen könnyebb dolog, mint olyan vaccina elkészítése, amely a juhokat és marhákat a lépfenétől tökéletesen meg tudja védeni. Ha ez igaz, úgy óriási előnyt jelentene Franciaország gazdáira nézve, akik évente körülbelül húszmillió frank értékű hasznos állatot veszítenek lépfenében. Ha Pasteur tényleg elő tudja állítani csodás vaccináját, ám bizonyítsa be igazságát a nagy nyilvánosság előtt. Kérjük meg Pasteurt, egyezzék be az ilyen nagy nyilvános kísérletbe; ha igazsága bebizonyul, mi vagyunk a nyertesek, mi gazdák és állatorvosok. Ha pedig kísérlete csődöt mond, legalább is annyit értünk el, hogy abba fogja hagyni folytonos locsogásait azokról a nagy fölfedezéseiről, amelyekkel juhokat, meg selyembogarakat, bébiket, meg talán vízilovakat is meg akar menteni az összes betegségektől.” Körülbelül így hangzott a ravasz Rossignol beszéde.
Ajánlatát a mezőgazdasági társaság elfogadta és ennyi meg ennyi frankot ajánlott fel abból a célból, hogy a társaság számlájára 48 juhot, két kecskét és néhány szarvasmarhát szerezzenek be; továbbá útnak indították a kiváló, de öreg de la Rochette bárót, csalná be Pasteurt a veszedelmes kísérletbe. De Pasteur egy cseppet sem élt a gyanúperrel. „Természetesen a legnagyobb készséggel be fogom mutatni társaságuk előtt, hogy az én vaccinám csakugyan rendelkezik az általam elmondott tulajdonságokkal; mert hiszen, az ami az én laboratóriumomban 14 juhon jól sikerült, miért ne sikerülne az 60 juhon Melunben!”


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Ez a felelet jellemző volt Pasteurre! Ha arról volt szó, – természetesen jelképesen – hogy egy nyulat varázsoljon elő a köcsögkalap mélyéből, szóval, hogy a világot bámulatba ejtse: teljesen őszintén viselkedett; mint előadószínész a legkiválóbbhoz tartozott, és nem vetett meg hellyel-közzel némi hókusz-pókuszt sem, de sohasem hátrált meg a nagy nyilvánosság elől. A látogatás eredményes volt: ugyanaz év májusára és júniusára tűzték ki a nagy kísérletet.
Roux és Chamberland, akik már annyira agyon voltak dolgozva, hogy álmaikban különböző furcsa állatokat kombináltak össze, pld. a tengerimalac és tyúk kereszteződését, és akiknek agyveleje már egyáltalán nem foglalkozott mással, mint kísérletezéssel, meg a képzeletükben élő milliomnyi tengerimalac beojtásával: mondom, ezek az agyonfáradt fiúk éppen megkezdették volt valahol faluhelyen annyira megérdemelt vakációjukat, amikor a következő sürgönyt kapták, amely egyszeriben visszaparancsolta őket az igazgató taposómalmába:
„Jöjjetek vissza azonnal; hivatalosan beigazolandó, hogy vaccinánk juhokat lépfene ellen meg tud védeni. L. Pasteur”.
A két fiú visszarohant. Pasteur így szólt hozzájuk: „A meluni mezőgazdasági társaság jelenlétében a Pouilly le Fort-i gazdaságban 24 juhot, 1 kecskét és néhány szarvasmarhát magam fogok beojtani – 24 más juh, 1 kecske és néhány szarvasmarha ojtatlan marad – és azután általam későbben meghatározott időben valamennyi állatot beojtom legerősebb, leggyilkosabb lépfene-törzsünkkel. A beojtott állatok védetteknek fognak bizonyulni – míg a be nem ojtottak két napon belül el fognak pusztulni.” Pasteur olyan bizakodóan mondta ezeket a szavakat, mint amikor a csillagász pontosan bejósolja a napfogyatkozást...
„De mester! Épp olyan jól tudja, mint mi, milyen finom munkáról van szó – mi nem lehetünk vaccinánkban tökéletesen biztosak – talán a beojtott állatok egyike-másika kárát fogja vallani az ojtásnak.”
Pasteur letorkolta őket. „Ami laboratóriumunkban 14 juhon sikerült, annak Melunban 48-on is sikerülnie kell.” Az ő lelkében nem jutott szerepre a természet rejtélyessége, ismeretlen volta, az a tényező, amely a balsikereket és meglepetéseket okozza: az ő szemében a természet éppen olyan egyszerűnek mutatkozott, mint ahogy a kétszer kettő minden körülmények között négy marad. Roux és Chamberland nem ellenkeztek tovább: nekiláttak a vaccinák elkészítésének.
Elérkezett az első ojtások napja. A vaccinás fiolák és a Pravaz fecskendők készen állottak, a vaccinás tartályok pedig pontosan megszámozottan várták a bekövetkezendő nagy eseményeket. „Csak arra vigyázzatok gyerekek, hogy össze ne keverjétek az első és második vaccinát.” – Ez volt Pasteur egyedüli gondja, amikor az Ulmi uccából a pályaudvarra hajtattak, amikor a Pouilly le Fort-i mezőre érkeztek és azok felé a korlátok felé tartottak, amelyekben el volt helyezve a 48 juh, 2 kecske és néhány szarvasmarha: Pasteur úgy lépett a küzdőtérre, mint egy spanyol matador és komolyan meghajtotta magát a tömeg előtt. És kikből állt a tömeg? A köztársaság szenátoraiból, tudós állatorvosokból, állami magas hivatalnokokból és száz, meg száz mezőgazdából. És amikor Pasteur megjelent előttük sánta lábával, amelyet régi bénulásos rohama óta mindig kissé maga után húzott: hangos éljenzéssel fogadták. Csak kevesen mosolyogtak. Ujságíróknak is volt ott jókora gárdája; közöttük Blowitz, a londoni Timesnek már akkor legendás hírű tudósítója. A juhokat – mindmegannyi kifogástalan egészségű állat üres karámba terelték; Roux és Chamberland meggyujtották borszesz-lámpájukat, óvatosan kicsomagolták üvegfecskendőiket és az első vaccina 5–5 cseppjét befecskendezték 24 juhnak, 1 kecskének combjabőre alá. Ez az első vaccina olyan csírákból állott, amelyek ölték az egeret, de nem bántották a tengeri malacot. Az állatok az ojtás után felugrottak, megrázkódtak, majd megfelelően megerősített jelző fülbélyeggel megjegyeztettek. Azután az egész hallgatóság egy pajtában gyűlt össze, ahol Pasteur egy félórán át csillogtatta népszónoki képességét, elmondván hallgatósága előtt – drámai taglejtések közepette – micsoda fontosságot tulajdonít ezeknek az új eljárásoknak és milyen nagy reményeket fűz hozzájuk.
Tizenkét nap mult el és megismétlődött a nagy komédia. Ugyanannak a tömegnek jelenlétében ojtotta be Pasteur második vaccináját is, azt, amelynek csírái megölik a tengeri malacot, de nem a nyulat. Az ojtás után megint csak fürgén hagyta el a beojtott állatok serege a nagy színjáték helyét. Közelgett az utolsó, a legfontosabb ojtás napja; Pasteur volt csodálatosan nyugodt és adta ki szokott mély hangján asszisztenseinek, meg laboránsainak a parancsokat. Thuillier, csak Pasteur legújabb és legfiatalabb asszisztense naponta kiment a farmra, hogy óvatosan megmérje a beojtott állatok hőmérsékletét és megnézze, vajjon van-e közöttük lázas: de hála Istennek, minden egyes beojtott állat egészséges maradt és egy sem mutatott lázat annak az anyagnak a második beojtása után,


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
amely tengerimalacot tudott ölni, de már az ellenállóbb nyulat a laboratóriumban nem ölte meg.
Roux és Chamberland, mindketten megőszültek ezekben a napokban, de Pasteur mindvégig nyugodt és bizodalmas maradt. Ebből az időből származik egy levelének következő passzusa, amely szelíden mutatja be, hogy milyen véleménye volt önmagáról: „Ha kísérleteim sikerülnek, akkor azok hazánkban legbámulatosabb példáját fogják szolgáltatni annak az alkalmazott tudománynak, amely legnagyobb és leggyümölcshozóbb fölfedezéseimnek eredménye.”
Barátai fejüket csóválva hallgatták a hasonló szólamokat és csak annyit jegyeztek meg: „Pasteur barátunk, mármár napoleoni pózokat kezdesz magadra ölteni.” – és Pasteur nem tagadta, hogy igazuk van.
IV
Elérkezett a várvavárt május 31-ike. Ezen a napon 48. juh, 2 kecske és néhány szarvasmarha – még pedig a beojtottak és be nem ojtottak egyaránt megkapták a maguk biztosan halálos lépfene-bacillus adagját. Roux térdig gázolt a sárban és bámulatba ejtette az egész tömeget azzal, – borszeszlámpáiból és bacillusokkal telt üvegjeitől környezve – hogy milyen hideg nyugalommal fecskendezte be az erős mérget a körülbelül 60 főnyi állatseregletbe.
Pasteur vagy ötvenszer ébredt fel ezen az éjszakán. Rettentő izgalomban hánykolódott szegény, hiszen egész tudományos reputációját tette föl erre a finom kísérletre, amelyben – elvei ellenére – megengedte azt az ő szempontjából merész és elharmarkodottnak látszó lehetőséget, hogy nem szakértő közönség ítélkezzék az ő tudománya fölött. Nem felelt Pasteurné asszonynak, aki hiába próbálta ébrentartani bátorságát: „meglátod, minden kívánságod szerint fog menni;” nem találta helyét a laboratóriumban; bár a följegyzések nem emlékeznek meg róla, de én biztos vagyok benne, hogy aznap buzgón imádkozott az Egek urához...
Nem volt meg benne az a bátorság, hogy talán léghajón szálljon fel, vagy kardpárbajra álljon ki – de megvolt benne az a fair play szellem, hogy vonakodás nélkül vesse magát alá annak a veszedelmes játéknak, amelybe az állatorvosok bevitték.
Az a tömeg, amely 1881. június 2-án Pasteur felett ítéletet volt mondandó, úgy aránylott az előző kettőhöz, mint valamelyes nagy, döntő futballmecs aránylik a vidéki tréning-mérkőzésekhez. Titkos tanácsosok, szenátorok csak úgy nyüzsögtek ebben a gyülekezetben; a méltóságosokat észre sem vették a nagy cirkuszi látványosság közepette: eltűntek azok mellett a nagytekintetű államfő-muftik mellett, akiket a nagyközönség csak királyi vagy hercegi lakzikon vagy temetéseken látott különben néhanapján. És a riporterek ott rajzottak a híres Blowitz árnyékában.
Két órakor vonult be Pasteur és egész kísérete az immár történelmi nevezetességűvé vált helyre és akkor már nem voltak kétkedők, ajkbiggyesztők, csak éljenzők és hurrázók a tömegben. A 24 beojtott juh közül, amelyek két nappal azelőtt millió és millió gyilkos, életerős lépfene-csirákat kaptak volt bőrük alá – egyetlen egy sem mutatott még csak egy kis hőemelkedést sem. Az egész falka nyugodtan eszegetett és kérődzött, mintha kilométernyi távolságban sem volna egyetlen egy lépfenebacillus felfedezhető.
De a be nem ojtott, a meg nem óvott állatok – micsoda félelmes látvány! – tragikus sorban feküdtek ott, szám szerint 22 szegény áldozat; és a még életben lévő kettő ott dülöngött a szomszédságukban az el nem kerülhető rettentő halálnak immáron biztos torkában. Orrlyukaikból és szájukból a közelgő lépfenés halál biztos jeleként fekete vércsöppek csöppentek le lassan a földre.
„Nézd csak, – ez a mondás járt szájról-szájra – ez a két állat maradt meg a be nem ojtottakból!”


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Pasteur juhokat ojt Pouilly-le-Fortban, 1881. máj. 31.
V
A biblia nem részletezi azt a hatást, amelyet Jézus gyakorolt a kánai násznépre akkor, amikor a vizet borrá változtatta át, de Pasteur azon a napon, június 2-án mint modern csodatevő mágus járt-kelt az ámuló tömeg közepette és az a fölfedezés, amely nevéhez fűződött, ugyanolyan álmélkodást keltett, mint az Istenember csodatételei. Az egész tömeg – azok is, akik orrukat fintorgatták reá azelőtt, mélyen meghajtotta derekát az élénk, kistermetű, félig bénult ember előtt, aki olyan tökéletesen meg tudta védeni az élőlényeket a szabad szemmel nem látható ellenségek halálos ölelésétől. Én úgy látom, hogy ez a Pouilly le Fort-i gyönyörű kísérlet határköve az embernek a természet káros hatásai ellen való küzdelmében. Prometheusról nem jegyezte fel a legenda, hogy a jóltevő, az értékes tüzet az emberiség tapsai között hozta volna le az égből; Galileiről pedig ismeretes, hogy börtönbe vetették azokért a kutatásaiért, amelyek mindennél inkább alkalmasak voltak arra, hogy a világot átalakítsák. Azoknak a géniuszoknak pedig nevét sem ismerjük, akik elsőknek alkották meg a kereket, elsőknek találták fel a vitorlát és megtanították az emberiséget arra, hogyan kell a lovat idomítani és járomba törni.
Pasteur (ül) és Mecsnikoff (áll) a veszettségből kigyógyított gyermekek között.


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Parasztház Pouilly-le-Fortban, amelyben Pasteur ojtási kísérleteit végezte.
VI
Pasteur a csodálatosan hátborzongató színjáték közepette, miközben ott kergetődztek körülötte az életben maradt juhok és ott játszadoztak huszonnégy, nyomorultan elpusztult, vagy haldokló társuk tetemei között, úgy állott, kitéve a tömeg bámulatának, mint a hősök-hőse; egyszeriben meggyőzte a kétkedőket és átplántálta lelkükbe azt a megingathatatlan meggyőződését, hogy igenis a legyőzhetetlennek tartott betegségekkel meg lehet immár küzdeni. A leírt kísérlet sikerei mind nagyobb hullámokat vetettek. Briot dr. ismert állatorvos, aki addig a legnagyobb kétkedőknek egyike volt, odaugrott hozzá, amikor a be nem ojtott juhok utolsója utolsó perceit élte és így szólt: „Ojtsa belém Pasteur vaccináit éppen úgy, ahogy beojtotta azokat a juhokat, amelyeket olyan csodás módon mentett meg a halálos virustól! Aztán ojtson be engem is ugyanazzal a halálos vírussal, készséggel alávetem magam a kísérletnek! Az egész világot meg akarom győzni az ön csodás fölfedezésének igazságáról”.
Egy másik bűnbánóan verte mellét: „Igaz, hogy eddig mosolyogtam a bacillusokról szóló tanok felett, de bánom bűnömet!”
Pasteur nyugodtan válaszolt: „Hadd emlékeztessem önöket a Szentírás szavaira: „Jobban örül az Ég egy bűnbánó bűnösnek, mint kilencvenkilenc bűntelennek.”...
A nagy Blowitz a sürgönyhivatalba rohant és a londoni Times utján világgá kürtölte, hogy: „A Poully le Fort-i kísérlet a legtökéletesebben sikerült. Ilyen sikert még nem ért meg a világ eddig.”
Az új felfedezés híre hirtelen terjedt el az egész világon; lázban égve várta mindenki a további híreket, abban a balga hitében, hogy Pasteur Messiásként szabadítja majdan meg az emberiséget minden szenvedések nyűgétől. Franciaország egyenesen megvadult a nagy fölfedezés hírére, legnagyobb fiának nevezte Pasteurt és a legnagyobb kitüntetéssel: a becsületrend nagy szallagjával ajándékozta meg. A mezőgazdasági társaságok, az állatorvosok, kisgazdák, akiknek szántóföldeit pokollá változtatta volt a lépfenének mérge: sürgönyökkel bombázták; mind az életmentő vaccinának adagjait kérte tőle. És Pasteur – Roux, Chamberland és Thuilliervel együtt – minden kérésnek eleget tett. Nagyúri gesztussal hanyagolták el saját egészségüket, a tudomány követelményeivel sem törődtek. csak a célt, a nagy célt látták maguk előtt. Pasteur maga, a nagy álmodozó poéta pedig a saját kísérleteinek eredményében még erősebben bízott, mint akár újonnan megtért tanítványainak legbuzgóbbika.
Ezen sürgönyöknek hatása alatt Pasteur kis Ulmi uccai laboratóriumát vaccina-gyárrá alakította át. – Nagy kazánokban főttek és bugyborékoltak azok a levestömegek, amelyek az életmentő, a gyöngített lépfene-bacillusok tenyésztésére voltak szánva. Roux és Chamberland a lehető legpontosabb módon szelidítették a gyilkos bacillusokat, arra a fokra, hogy Franciaország juhait éppen megbetegítsék egy kevéssé, de meg ne öljék. De akármennyire is igyekeztek pontosan dolgozni, nem csoda, hogy néha-néha hibákat is követtek el, annyira gyilkos volt az önmagukra diktált tempó. Aztán valamennyien nekiláttak, hogy szelidített bacillusoktól nyüzsgő levesüket:


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
az ojtóanyagot apró kis fiolákba osszák el, piciny, előzetesen sterilizálás után minden bacillustól megszabadított üvegedényekbe. És ezt az egész munkát minden nagyobb üzemi eszköz nélkül kellett elintézniök. Még ma is csodálkozom azon, hogy Pasteur nem riadt vissza a reá váró feladattól; egészen biztos, sohasem fordult még elő, hogy emberfia ennyire bízzék egyetlenegy – bármennyire is eredményes – kísérletben.
Azt a kis szabadidőt, amely rendelkezésükre állt, Roux, Chamberland és Thuillier arra használták fel, hogy keresztül-kasul utazzák Franciaországot, sőt még Magyarországra is eljutottak. Az egyik helyen kétszáz juhot ojtottak be, a másik helyen közel hatszázat: nem telt bele egy esztendő és több százezer juh megkapta a védőojtást. A vándorló ojtó-orvosok fárasztó utazásaik után hazakerültek Párisba és talán kedvük lett volna arra, hogy üdülést keressenek valamelyes jóféle itóka vagy egy kedves leány társaságában, vagy pipaszó mellett álmodozzanak – de Pasteur nem szenvedhette a dohányfüstöt.
Meg aztán, – kérem szeretettel – nem volt-e fontosabb rájuk nézve a francia juhok panaszos bégetése, mint bármelyik szépasszony mosolya? Így történt, hogy ezek a fiatalemberek – mind megannyi rabszolgája a nagy harcosnak, akinek jelszava az volt, hogy: „Előbb felfedezni, aztán megölni a bacillusokat”, – alighogy megváltak uti ruhájuktól, máris odakényszerültek a mikroszkóp mellé, hogy vörösre nézzék a szemüket a lépfene-bacillusok látható tulajdonságainak tanulmányozásai közben. És miközben a francia mezőgazdák mind hangosabban kiabáltak több és több vaccina után, ennek az idegölő munkának közepette mind több és több zavar állt elő. Fertőző csírák, amelyeknek a fiolákban semmi helyük nem lett volna, beszennyezték a lépfene-tenyészeteket; az is megtörtént egyszer-másszor, hogy olyan gyöngített bacillus, amelynek az egeret sem lett volna szabad megölnie, hirtelen életre kelt és nyulat is ölt... Amikor aztán a tudományos desperádók valamiképen helyrehozták a bajt, Pasteur tovább hajszolta őket, zsörtölődött velük, hogy olyan soká piszmognak a kísérletezéssel.
Ő már akkor más célt tűzött ki maga elé; meg akarta találni a veszettség rettentő csíráját.
A tengerimalacok apró sivítozásába és a nyúlurfiak hősi küzdelmeinek zajába új, a laboratóriumban eddig ismeretlen hangok vegyültek. Ketrecbe zárt kutyák baljóslatú üvöltése, amely a szegény rabszolgákat álmukból zavarta fel... Mit ért volna el Pasteur Roux, Chamberland, meg Thuillier nélkül? Egészen biztos, hogy nem ért volna célhoz. Körülbelül egy év telt el a Pouilly de Fort-i csodatétel után és lassan-lassan máris kitudódott, hogy Pasteur, ámbátor végtelenül zseniális bacillusvadász, mégsem Isten. Olyan levelek érkeztek, amelyek alkalmasak voltak arra, hogy az egész társaság nyugalmát megzavarják; Montpellierből meg egy tucat más francia helyről, a magyarországi Paksról és Kapuvárról rettenetes tartalmú jelentések érkeztek be. Innen is onnan is jelentették, hogy a juhok rakásra pusztulnak, de nem a természetes lépfenétől, hanem azoktól a vaccináktól, amelyeknek az lett volna a kötelességük, hogy megóvják őket! Máshonnan pedig szomorú jelentések érkeztek be arról, hogy az ojtóanyag felmondotta a szolgálatot; a gazdák beojtották a vaccinát a juhfalkába és miközben esténkint hálaimákat rebegtek a nagy Pasteur felé, akit az uristen mentőangyalul küldött a világra, egyszerre csak azon vették észre magukat, hogy legelőiken holtan feküsznek a beojtott és állítólag megvédett juhok, amelyek a mezőkön ólálkodó lépfene-spóráknak estek – minden ojtás ellenére – áldozatul...
Pasteur már nem merte felbontani a leveleit. Nem akarta már hallani azt az elfojtott nevetést, amellyel irigyei kínozták. De még várt reá a legerősebb megpróbáltatás, annak a gonosz germán Koch doktornak tollából származó pontos tudományos értekezés alakjában, amely értekezés szilánkokká akarta forgácsolni az ő vaccina-felfedezését. Pasteur jól tudta, hogy Koch a világ legpontosabb és legalaposabb bacillusvadásza.
Egészen biztos, hogy Pasteurnak nem egy éjszakai nyugalmát rabolta el ez a támadás, de az is biztos, hogy nem csorbította harcos készségét. Sem a nagyközönség, sem önmaga előtt nem vallotta be, hogy állításainak bármelyike is téves.
„Ragaszkodnom kell ahhoz az állásponthoz, hogy vaccináim a juhokat valamelyest megbetegítik, de sohasem ölik meg, majd tökéletes védettséget produkálnak.” Ebben a mondatban körvonalazhatjuk álláspontját.
Akármilyen nagy kutató volt, de mégsem volt meg benne Sokrates vagy Rabelais finom, önzetlen, méltóságteljes nyugalma. De vajjon ki vetheti reá az első követ jellemének ezért a fogyatékosságáért? Hiszen Sokrates is, Rabelais is csak az Igazságot kereste, míg Pasteur a Halállal küzdött. A Halállal való küzdelemben pedig talán minden eszköz megengedhető...
1882-ben, aközben, hogy íróasztalán garmadával feküdtek a kedvezőtlen jelentések, Pasteur Génuába utazott és


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
ott, a világ legelső tudósainak gyülekezetében előadást tartott a következő témáról: „Küzdelem a fertőző betegségek ellen gyöngített bacillusok beojtása útján”.
Ebben az előadásában egyebek között a következő mondása hangzott el: „Megtaláltuk a küzdelem általános alapelveit és bízunk abban, hogy a jövő összes reményeinket igazolni fogja”. Aztán még: „ami bennünket kutatásainkban mindenha vezérelt, az a haladásnak és igazságnak szenvedélyes szeretete volt.” Azonban, – és ez elég csúnya szépséghiba – egy szóval sem emlékezett meg azokról az esetekről, amelyekben az ő vaccinája ölt ahelyett, hogy védett volna.
Az ülésen Robert Koch is résztvett és fürkésző pillantást vetett aranykeretes pápaszeme mögül Pasteurre; talán kissé mosolygott is bozontos szakálla árnyékában Pasteur nagyhangú frázisaira. Pasteur érezte a közelgő veszedelmet és nyilvános vitára hívta fel Kochot, jól tudva, hogy Koch bacillusvadásznak sokkal kiválóbb, mint vitázó szónoknak. Koch így replikázott a felszólításra: „Én megelégszem azzal, hogy a közeljövőben írásban adom meg megjegyzéseimet az előbb elhangzott előadásra.”
Ez a válaszirat tényleg rövidesen meg is jelent. Rettentő volt. Humorizáló bevezetésében Koch megírta, hogy Pasteurék egyik tisztviselője útján birtokába jutott a hírneves ú. n. lépfene-vaccináak. Aztán leírta ezzel a vaccinával végzett kísérletét.
„Ugyebár Pasteur úr azt állítja, hogy első számú vaccinája öli az egeret, de nem öli a tengeri malacot? Furcsa! Az a próba, amit megvizsgáltam, az egeret sem ölte meg. Igaz, hogy más próbák pedig még a juhot is elpusztították!”
„Ugyebár Pasteur úr, azt állítja, hogy a második vaccinája a tengerimalacot megöli, de nem öli a nyulat? A megvizsgált második vaccina gyakorta nemcsak a nyulat, hanem még a juhot is megölte. Szóval azokat az állatokat, amelyekre a második vaccinának – Pasteur úr szerint – nincsen gyilkos hatása!
„Ugyebár Pasteur úr vaccinái kell, hogy egyesegyedül szelidített lépfene-csirákból álljanak? Hát kérem, a vizsgáltam fiolákban nemcsak lépfene-csirák voltak kimutathatók, hanem a legkülönbözőbb bunkóképű bacillusoknak meg coccusoknak, meg egyéb szennyező csiráknak egész állatsereglete éldegélt ott békés harmóniában.”
„Ugyebár kérem, Pasteur úrnak, mint mindannyiunknak is, kötelessége az igazságnak, a színigazságnak kutatása? Ha igen, hogyan lehet megérteni, hogy megfeledkezett azoknak a balsikereknek megemlítéséről, amelyek a vaccináknak használata után a világnak annyi sok helyén mutatkoztak?”
Az irat utolsó passzusa egyenesen gyilkosan lesujtó:
„Az ilyen eljárás talán üzleti hirdetésekben szokásos, de nem a tudományban.”
Pasteur elveszítette józan látását és viszontválaszában Koch száraz adataira olyan érvekkel hozakodott elő, amelyek még egy vidéki olvasókör színtjéig sem emelkednek fel. „Hogyan meri Koch azt az állítást megkockáztatni, hogy az én vaccináim szennyező csirákat tartalmaznak? Hiszen húsz évvel Koch tudományos fellépése előtt egyesegyedül azzal foglalatoskodtam, hogy izoláljam és színtenyészetben előállítsam a különböző csira-fajtákat. Ezekután veheti-e valaki komolyan Kochnak azt az inszinuációját, hogy nem tudok színtenyészetet előállítani?”
A francia nemzet, sőt még ennek a nagy nemzetnek legnagyobbjai is, hazafias hevükben egyszerűen nem akarták elhinni, hogy Koch Pasteurt, ezt a tudományos félistent, dicsőségének piedesztáljáról leszállította – vajon lehet-e mást várni egy némettől? – szóval, válaszképen Pasteur a legnagyobb kitüntetésben részesült, amelyet Franciaország bármelyik fiának adhat: a francia akadémia tagjává választották meg. Beiktatásának napján nem kisebb ember üdvözölte a 40 Halhatatlan sorában, mint Ernest Renan, a kétkedő géniusz, „Jézus élete” szerzője, mert mindent megértett. A szónok jól tudta, hogy ha Pasteur néha napján erőt is vett az igazságon, de még mindig a legcsodálatosabb emberi lángelmék sorába tartozik. Renan nem tartozott a tudósokhoz, de bölcsességében meglátta, micsoda csodás munkát végzett Pasteur akkor, amikor fölfedezte, hogy gyönge bacillusokkal védeni lehet erőteljes csírák ellenében, – még ha ez a fölfedezés nem is válik be az esetek száz százalékában.
Micsoda diagonálisan ellentétes két ember állott akkor szemtől szemben egymással, a beiktatás ünnepélyes napján! Pasteur az energikus, a harcos, a hadakozó géniusz, akinek lelkében csodálatosan vegyültek össze a sejtéseknek és


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
jóslatoknak kavargó ködgomolyaira majdan kikristályosodó igazsággal és vele szemben a Buddhaszobor komoly nyugalmával, vagy a Gauriszankar komor felsőbbségével ült Renan, az örökösen szkeptikus nagy ember, aki talán abban sem volt bizonyos, hogy él.
Renan Pasteurt géniusznak nevezte üdvözlő beszédében és az emberiség legnagyobbjaihoz hasonlította; azonban jónak látta mégis, hogy az izgatott, félig béna, őszhajú bacillusvadászhoz ezt a szelíd intelmet intézze: „Az igazság, kedves kartársam, kacér dáma; elsiklik az elől, aki túlságos sok szenvedéllyel hajszolja és ölébe hull annak, aki nyugalommal, némi közömbösséggel vágyódik utána. Azt hiszed, hogy a karjaid közt van? Elillan. Várj türelmesen: és újra öledbe hull; újra meg újra megjelenik az előtt, aki már búcsúztatta, de könyörtelen azzal szemben, aki túlságos lánggal szereti.”
Renan sokkal okosabb volt, semmint azt remélhette volna, hogy kedves szavai egy jottányit is változtassanak Pasteur jellemén, hogy valaha is befolyásolhatják ezt a vadászt, aki az igazságot némelykor nem-igaz utakon hajszolja. De örökéletű szavai mindennél jobban világítják meg Pasteurnek alapjában véve szomorú életét és reámutatnak arra a töviskoszorúra, amely osztályrészül kijut azoknak az őrülteknek, akik arról álmodoznak, hogy az alatt a rövid hetven év alatt, amelyet nekik a Végzet, a legjobb esetben is, munkaidőnek engedélyez, a világot alapjában és gyökerestől meg tudják változtatni.
VII
Megkezdődött Pasteur új munkája. Vékony üvegcsöveket dugdosott veszett kutyák kifeszített szájába és gyüjtögette – csak az Uristen meg ő tudja, hogy mi célból – a kutyák nyálát. Miközben két szolgája megfelelő eszköz segítségével egymástól eltávolította a hatalmas bulldogg két fogsorát, Pasteur odahajolt az erőteljes tépő fogak közelébe, amelyeknek harapása a halálok halálát jelentette volna részére, és nem törődve azzal, hogy a kutya talán ráfröcskendezi veszedelmes nyálának aprócska csöppjeit, fölszívta a tajtékot az üvegcsőbe, hogy olyan vizsgálati anyagot nyerjen, amelyben kedvére vadászhassa a veszettség ismeretlen csíráit. Szeretném meg nem írottá tenni mindazt, amit az ő színészkedéseiről, tudásához nem illő hányavetiségéről mondottam önöknek. Amit akkor Pasteur tett, amikor szembenézett a halállal: az nem volt színészkedés.
Miért éppen a veszettségnek akarta felfedezni a csíráját? Máig sem tudja senki. Hiszen tucatjával volt kezeügyében egyéb olyan betegség, amelynek mikróbáját ugyancsak nem ismerte még senki és amelyek jóval több embert öltek meg, mint amennyi áldozatul esik a veszettségnek. Olyan betegségekre gondolok, amelyek nem jelentettek a kísérletező számára annyira biztos halált, mint a veszettség, – ha a kísérleti állat véletlenül kiszabadul.
A művészember, a poéta lelke késztette őt erre a felettébb nehéz és veszedelmes vadászatra, aminthogy ő maga erről a kérdésről imígy nyilatkozott : „Emlékszem kisgyermekkoromból, milyen hosszú időn át üldözött azoknak a halálordítása, akik az Arbois-utcába menekültek volt egy veszett farkas elől...” Pasteur nem felejtette el, miként fagyasztotta meg mindenkinek ereiben a vért a veszett kutya tompán rekedt ugatása. Emlékezett arra, hogy alig száz év előtt törvényt kellett hozni Franciaországban az ellen a rettentő kegyetlenség ellen, amellyel polgártársaik a veszettség gyanújába esett embereket megmérgezték, megfojtották, lelőtték. Kétségkívül azt remélte, hogy ő fogja az emberiséget az ilyen őrült rettegéstől, de másrészt a reménytelen szenvedésektől megmenteni.
Pasteur ezt a leghatalmasabb és legeredményesebb kutatását, – ez nála nem volt ritkaság, – hibákkal terhelten kezdte meg. Veszettségben elhalt kis gyermek nyálában egy különös, nem mozgó csírát fedezett fel, amelyet egészen népies nyelven „8-as képű mikróbának” nevezett el. Az akadémia előtt is ismertette ezt a 8-as képű csírát, mint a veszettség valószínű okozóját. De rövidesen bebizonyult, hogy ez az ösvény zsákutcába vezetett. Minthogy Roux és Chamberland társaságában nemsokára beigazolta, hogy ez a „8-as mikróba” egészséges egyének szájában is megtalálható, olyanokéban, akiket veszett kutya sohasem mart meg.
Végre az 1882-es év végefelé, rábukkant az első nyomra. „Veszett kutyákat igen nehezen lehet manapság beszerezni” – így szólt munkatársaihoz – „az öreg Bourel, a mi állatorvosunk igen kevéshez jut hozzá és még ritkábban juthatunk veszettségben szenvedő emberekhez: ha nem sikerül a veszettséget laboratóriumi állatainkba ojtani és ott állandóan fenntartani, képtelenek vagyunk tanulmányainkat nyugodtan folytatni.”
Ne feledjük, hogy hatvanadik esztendejét már akkor átlépte és nagyon-nagyon fáradt volt.
Egy szép napon gúzsbakötött veszettkutyát hoztak laboratóriumába, ketrecben helyezték el, majd néhány


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
egészséges kutyát tettek be a ketrecbe és megengedték, hogy a veszett eb össze-vissza marja egészséges társait. Roux és Chamberland a veszettkutya tajtékját a már ismert módon összegyüjtötték és aztán házinyulakba és tengeri malacokba föcskendezték be. A kutatók feszült figyelemmel lesték, vajjon mikor tör ki a veszettség ebben az állatseregletben. Sajna! Néhányszor sikerült a kísérlet, máskor azonban nem. Négy megmart egészséges kutya néhány nap mulva ott üvöltött ketrecében és vonszolta tagjait. – De a másik kettő még hónapok mulva sem mutatta a betegségnek semmi tünetét. Szóval nem mutatkozott semmi törvényszerűség a kísérletek folyamán, pedig a tudomány ott kezdődik, ahol a kísérletek törvényszerű eredménnyel végződnek! Ugyanezt tapasztalták a házinyulakra és tengerimalacokra nézve: Hat közül két nyuluk megbetegedett és az úgynevezett bénulásos veszettség tüneteként szélütötten vonszolta hátsó végtagjait, de a többi négy olyan nyugalommal eszegette továbbra is a szénáját, meg ropogtatta a zöldséget, mintha soha sem került volna a veszett kutya közelébe.
Egyszer aztán új ideája támadt Pasteurnek és azt sietve el is mondta Rouxnak.
„A veszettségnek a virusa ugyebár harapás útján kerül az emberi szervezetbe, majd megtalálja útját az ember agyvelejébe és gerincvelejébe... Minden tünete arra mutat, hogy a kórokozó csíra – amelyet olyan hasztalanul keresünk –, az állatok idegrendszerét támadja meg... Ebből az következik, hogy az agyvelőben kell keresnünk ezt az ismeretlen csírát... Talán tenyészteni tudjuk az agyvelőben anélkül, hogy mikroszkópunkkal megláthatnók... Szóval használjuk fel az élő állat agyvelejét tenyésztő-talajnak, tenyésztő levesnek... Igaz ugyan, hogy az agy különös lombik volna, de hátha... Ha a ragályozó anyagot a bőr alá visszük be, az talán elvész a rettentően szövevényes organizmusban és nem találja meg útját mindig az agyvelőbe: kérdés, nem juttathatnók-e be a ragályozó anyagot egyenesen a központi idegrendszerbe!”
Roux nyugodtan és csillogó szemmel hallgatta végig Pasteur éber álmodozásait és fantasztikus elképzeléseit. Minden más ember arra a gondolatra jutott volna, hogy íme a mester teljesen megbolondult... Micsoda idea!... Kutyának, vagy házinyúlnak agyvelejét tenyésztőlevesül használni fel. De Roux más fából volt faragva! „De mester – nem látom be, miért ne lehetne a virust egyenesen az agyvelőbe vinni be. Hiszen nem olyan nagy dolog a kutyát megtrepanálni. Megfelelő eszközzel finom lyukat fúrni a koponyájába anélkül, hogy az állatnak fájdalmat okoznánk, hogy életét veszélyeztetnők. Egyáltalán nem látom ezt a műveletet nehéznek.”
Pasteur dühösen kiáltott rá asszisztensére. Nem lévén járatos az orvosi tudományokban, fogalma sem volt arról, hogy a Roux ajánlotta operációt a sebészek embereken is végzik, még pedig elég gyakran. „Mit mond? Meg akarja lékelni a kutya koponyáját? Hiszen rettentő fájdalmat okozna a szegény állatnak... Megsértené agyvelejét... Talán egészen megbénítaná szegényt... Nem! Ezt nem engedhetem meg!”
Igy történt, hogy Pasteur, akit érzékeny szíve vezérelt, majdnem megfosztotta önönmagát annak a csodálatos ajándéknak lehetőségétől, amellyel később az emberiséget megajándékozta. Meghátrált a kísérlet elől, amelyet fantasztikus ideája kitermelt. De Roux – a mesterében vakul bízó és ma majdnem teljesen elfeledett Roux, megmentette mesterét, mert nem engedelmeskedett neki.
Néhány nappal később, amikor Pasteur elhagyta a laboratóriumot, hogy valamilyen ülésbe siessen, Roux egészséges kutyát vett elő, kloroformmal elaltatta, majd meglékelte az állat koponyáját és szabaddá tette remegő, élő agyvelejét. Aztán egy veszettségben éppen elpusztult kutya szétdörzsölt agyvelejéből felszívott egy keveset előkészített fecskendőjébe és a narkotizált kutya agyvelejébe fecskendezte be lassú, egyenletes mozdulattal a halálos mérget. Az a gondolat vezette, hogy talán a veszettség mikróbái túlságosan kicsinyek ahhoz, hogy meglássuk őket, de akármilyen kicsinyek is, kell, hogy benne legyenek abban az agyvelő-dörzselékben, amit beadott az egészséges állatnak...
A következő napon elmondta Pasteurnek, mit végzett. Pasteur ráripakodott: „Hol van a szegény állat? Biztosan elpusztult azóta; vagy ha nem, teljesen megbénult...”
De Roux máris lerohant a lépcsőn, hogy egy perc mulva a meglékelt kutyája társágában visszatérjen a szobába. És a meglékelt kutya vigan ugrándozott Pasteur körül, majd szimatoló körútra indult a polcokon elhelyezett régi levesflaskák körzetében. Pasteur egyszeriben megértette, hogy Roux mégis helyesen járt el és hogy a kísérletezésnek egészen új tere nyílt meg előtte. Bár nem kedvelte nagyon a kutyákat, ezt a megoperált párát végigcirógatta reszkető kezével. Miről álmodozott? Nyilván arról, hogy ezentúl módjában lesz új elképzelésének igazságát beigazolni...


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Tényleg, ez a szerencsétlen pára, két héttel később már vérfagyasztó üvöltést hallatott, majd darabokra tépte vackát, mardosta a kertrecének vasrudait és néhány nap mulva ki is múlt a veszettség ismeretes tünetei között. Miként látni fogják, ennek az állatnak halála ezer meg ezer embernek életét mentette meg.
Roux és Chamberland előtt megnyílt az az út, amelyen százszázalékos biztonsággal elő tudták hívni a veszettséget akár kutyán, akár tengerimalacon. Szinte hallom, miként magyarázza Pasteur tanítványainak az új felfedezést. „Nem találtuk meg a mikróbákat – egészen biztos, hogy legerősebb mikroszkópunk-adta láthatóságnak határain alul van ez a csira, de mégis tudjuk már továbbtenyészteni, még pedig nem a leveses csövekben, hanem élő nyúl agyvelejében... A tenyésztés más úton nem is sikerül”.
A bacillusvadászat egész történetében nem ismerek fantasztikusabb történetet a Pasteur által említett sikeres próbálkozásnál; csodálatos és egyben a tudomány törvényeit merőben lábbal taposó volt Pasteurnek és tanítványainak ez a verítékes küzdelme egy olyan bacillussal, amelyet nem láttak és nem is láthattak; és melynek jelenlétére csak abból a tényből következtettek, hogy végtelen sorozatban tudták átvinni az egyik állatról a másikra. Mondom: egyedül abból a tényből következtettek ennek a rejtélyes csirának jelenlétére, hogy agyba ojtott összes nyulaik görcsök közepette pusztultak el és hogy meglékelt kutyáikon halálos biztonsággal jelentkeztek a veszettség összes tünetei...
Pasteur és asszisztensei hamarosan hozzáláttak ahhoz a különösnek mondható, mindenki szemében lehetetlennek látszó feladathoz, hogy valamiképpen megszelidítsék ezt a virust, amelyet sohasem láttak. Ez a munka nem ment minden megszakítás nélkül: Roux Thuillier kíséretében Egyptomba utazott az ott kitört kolera tanulmányozására, amelynek Thuillier áldozatul is esett; Pasteur pedig hazája sertésaklait látogatta sorra, hogy felfedezze az akkor uralkodó és orbáncnak nevezett veszedelmes betegség bacillusát és vaccináját. De Pasteur nemsokára abbahagyta ezt – az ő szemében túlságosan közönségesnek látszó – feladatot és két asszisztensével együtt megint csak visszavonult az Ulm-i utcában lévő laboratórium mélyébe, a veszettséggel fertőzött, veszedelmes állatok társaságába. Végtelen kísérleteknek sora indult meg hamarosan.
Fiatal barátait olyan szigorú kordában tartotta Pasteur, hogy azok görnyedt háttal végezték a laboratóriumi asztalok előtt rabszolgamunkájukat. Félszemével ellenőrizte ugyan veszedelmes kísérleteiket, de másik félszeme örökké kisandított a laboratórium üvegajtaján; és ha a véletlen a fiatal tudósok barátait sodorta a laboratóriumba és ha ezek a barátok egyszer vagy másszor valamelyik közeli kávéházba vagy sörözőbe hívták a rabszolgákat, sietve lépett közbe a Mester és megakadályozta a lumpolást: „Nem, nem, lehetetlen! Nem látják önök, mennyire el vannak foglalva: hiszen végtelenül fontos kísérletet végeznek most”.
Múltak a hónapok, a szürke, az egyforma hónapok és valamennyien úgy hitték, hogy nem találják meg a veszettség láthatatlan virusának gyöngítési módját... Száz beojtott állat közül – sajna! – száz pusztult el. A távolálló azt hihetné, hogy a két fiatal asszisztens egyike vagy másika játszotta a hajthatatlannak szerepét és tartotta a társaságban a lelket. Éppen ellenkezőleg! „Sehogyan sem megy a dolog, mester!” – így szóltak, miközben kétségbeesetten tördelték kezüket a bénult állatokkal teli ketrecek százai, meg a sikertelen kísérletekhez felhasznált üvegedények ezrei előtt.
De Pasteur villámló szemekkel és haragos szemöldökrángással utasította őket rendre, miközben ritkuló hajzata szinte sörénnyé merevedett: „Bánom is én, hogy a kísérlet utoljára nem sikerült! Nem baj. Ismételjük meg a kísérletet egyszer, tízszer, százszor; talán őrültség, amit parancsolok. Nem baj. Egyedül az a fontos, hogy ne ejtsük el a témát”. Ilyenkor aztán magánkívül ordítozott rabszolgáira. És tényleg rávette őket, hogy újra meg újra megismételjék azokat a hiábavaló kísérleteket, amelyekben semmi értelem, semmi logika nem lakozott. Bánta is ő, hogy minden kísérleti eredmény ellene szólt: tovább dolgozott; megint csak megbukott, hogy újra meg újra megkísértse az abszurdumot, a józan észnek olyan szuverén sutbadobása mellett, amely – miként a történelem igazolja – akárhányszor vezette győzelemre a megtépázott gondolatsereget.
Hogy miért tünt fel az egész gondolat, a veszettség vírusa gyengítésének kérdése őrültségnek, vagy lehetetlenségnek? Mindenekelőtt azért, mert az egész tudomány nem ismerte az emberi vagy állati veszettségnek egyetlenegy gyógyult esetét sem. Ha a vírus már behatolt – hogy milyen úton, nem tudták – az agyvelőbe és gerincvelőbe: az illető ember, vagy állat biztos prédájává lett a halálnak. És ezt a veszedelmes jószágot, a fertőzött agyvelőt nyesegette, metélgette a Pasteur-gárda finom boncolókések segítségével; ezt szívták föl vékony üvegcsövekbe, miközben csak pár milligrammnyi vattaréteg választotta el a veszedelmes anyagot szájuktól.


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Hőgyes Endre
Házinyúl koponyájának trepanálása, a veszettség vírusának beoltása.
Egy izgalmas napon azután mégis csak meglátták a sötétben botorkálók az eredmény első hajnalhasadását: veszett házinyúl agyvelejével beojtott kutyák egyike, miután pontosan megbetegedett a szokásos tünetek – a rekedt, tompa ugatás, remegés, bénulás – közepette, csodák csodájára felépült. Pár héttel később első gyógyult kutyájuk testébe biztosan halálos virust fecskendeztek be. Egyenesen az agyába ojtották a gyilkos parányokat. Koponyasérülése hamar begyógyult; és Pasteur izgatottan várta, mikor jelentkeznek rajta az ismert baljóslatú tünetek. De a kutya egészséges maradt. Nem betegedett meg: szóval immunisnak bizonyult.
„Ezt tehát megtudtuk! Láttuk, hogy kísérleteink nem kilátásnélkül valók. Az az állat, amelyik veszettségből kigyógyult, veszettség ellen védve van... meg kell mégis találnunk azt az utat, hogyan szelidíthetjük meg a virust”. Pasteur emberei bólogattak fejükkel, de magukban azt gondolták, hogy a szelidítés módját nem fogják megtalálni.
De Pasteur olyan kísérletekbe fogott, amelyekre emberfia nem gondolhatott; íróasztala tele volt a legkülönösebb kísérletek szkémájával, tabelláival. Naponta – úgy 11 óra tájban, amikor az előző napnak kísérleti eredményeit már bevezették volt a jegyzőkönyvekbe – magához szokta hívni Rouxt és Chamberlandot és fantasztikusabbnál fantasztikusabb terveit adta elő a két áldozatnak, hogyan láthatnák meg ezt a láthatatlan virust és hogyan lehet azt az állati szervezet belsejében megszelidíteni.
„Kísértsétek meg ezt és ezt a próbát!” Hiába protestáltak a rabszolgák, mondván, hogy a mester terve


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
teljesíthetetlen, kivihetetlen.
Pasteur egyszerűen ütötte el az ellenvetéseket: „Bánom is én, csináljátok, ahogy akarjátok, csak csináljátok a kísérletet jól!” (Ezekben a napokban úgy viselkedett, mint az öreg Beethoven, aki lehetetlen fúvószólamokat írt szimfóniáiba és aztán – csodák csodája! – akadt olyan zenészekre, akik tényleg le is tudták játszani a lehetetlen szöveget.) Két ötletes embere is mindig megtalálta a módját, hogy hogyan teljesítse a mester őrült kívánságait... Végezetül mégis csak megtalálták az ádáz veszettség-virus szelidítési módját: egyszerűen olymódon, hogy a veszettségben elpusztult nyúl agyvelejének kicsiny darabját jól elzárt edényben akasztották föl és 14 napig száradni engedték. Ez a gerincvelő-részlet a szárítás folyamata alatt lassankint összetöpörödik és eközben erősségében tényleg fokozatosan gyöngül, úgyhogy bizonyos idő mulva nem öli többé meg a meglékelt kutyákat.
„Ime – erősítgette Pasteur – a virus elpusztult, vagy legalább is erősen meggyöngült”. Az igazat megvallva, ehhez az utolsó következtetéshez Pasteurnak tulajdonképpen joga nem volt. „Most aztán olyképpen járunk majd el, hogy különböző ideig szárítjuk a veszett nyúl agyvelő-részleteit, az egyik részletet 12, a másikat 10, 8, 6, stb. napig és nézzük, hány napig kell az agyvelőt szárítanunk ahhoz, hogy az így megváltozott virussal éppen egy kevéske veszettséget hozzunk létre... Ha ez sikerül, akkor azt hiszem, ezzel immunizáltuk is a kísérleti állatokat...
Vad elhatározással mentek neki, hogy gondolatukat kísérletileg is megvalósítsák. 14 napon át járt föl és alá Pasteur az üvegekkel, mikroszkópokkal és ketrecekkel teli laboratóriumban és morfondírozott magában, miközben örökösen jegyzeteket firkált jegyzőkönyvébe. Az első napon beojtotta a kutyákat a 14 napon át szárított majdnem teljesen élettelen vírussal; a következő napon 13 napig szárított virussal kezelte őket, amely már valamelyest erősebb volt; és így járt el 14 napon át, amely utolsó napon már aztán az egy napig szárított virust fecskendezte beléjük, amely egymagában egy elő nem kezelt állatot feltétlenül megölt volna. Heteken és heteken át lesték a kutatók – hajuk közben megőszült –, vajjon mutatkozik-e veszettségnek a jele ezeken az állatokon. De a veszettség nem mutatkozott. Micsoda végtelen boldogság volt ez a démoni kutatók számára! Immár biztos, hogy 14 ojtásukkal nem okoztak kárt a kutyákban. Kérdés azonban, immunisak-e ezek az állatok!
Pasteur egyáltalán nem volt biztos az eredményben – pedig ha ez a munkája csődöt mond, akkor nem igen volt rá valószínűsége, hogy más úton célt ért. Hiszen már veszedelmesen közeledett az igazi öregkor felé. Hiába! Nem szabad meghátrálni! A próbát meg kellett tenni. A próbát, amely arra a kérdésre volt megadandó a választ, vajjon ezek az ojtott kutyák ellent tudnak-e állni egy olyan, az agyba irányzott fertőzésnek, amely a nem előkezelt kutyákat százszázalékban pusztítja el.
Egy napon Roux apró likakat trepanált két előkezelt, valamint két kezelésben nem részesült kutyának koponyájába és mind a négyet befertőzte legfrissebb vírusának biztosan ölő adagjával.
Alig múlt egy hónap, máris tudta Pasteur és táborkara, hogy a három év munkája nem veszett hiába, hogy a veszettség fölött győzedelmeskedtek. A két beojtott kutya vigan játszadozott ketrecében, tökéletesen egészséges állapotban, a veszettségnek minden tünete nélkül; míg a két nem-előkezelt kutya ott fetrengett és üvöltött, a legkínzóbb betegségi tünetek közepette ketrecében, hogy aztán szörnyű módon pusztuljon el.
Pasteur azonnal ezer meg ezer őrült tervet hánytorgatott koponyájában, hiszen az életmentő benne mindig erősebb volt a kutatónál; valósággal ködben élt akkor, ezernyi gondolatainak olyan ködében, amelyeken még tanítványai, sőt felesége sem tudott volt áthatolni. 1884-ben házasságuk évfordulóján, amelyről férje megfeledkezett, ezt írta a sokat szenvedett asszony leányának: „Atyád teljesen elmerült gondolataiba, alig beszél valamit, keveset eszik, hajnalban ébred: szóval ugyanazt az életet folytatja, amelyet 35 év előtt kezdett meg”.
Pasteur eleinte arra gondolt, hogy gyöngített vírust fog Franciaország összes kutyáiba fecskendezni és ezzel a napoleoni cselekedetével ki fogja irtani a veszettséget: „Ne feledkezzünk meg arról, hogy az emberbe a veszettséget csakis veszettkutya marása szokta beleplántálni... Szóval ki kell irtanunk a kutyák veszettségét a földkerekségéről s akkor már célt értünk.”
De Nocard, a világhírű állatorvos-professzor nevetett az ötleten és fejét csóválta.
„Párisban egyedül több, mint százezer kutya él ezidő szerint, egész Franciaországban pedig két és félmillió. Most képzelje el, lehetséges-e ebbe az őrült számú állatba egyenként 14 ojtást beadni. Ki végezné ezt a rettenetes munkát? Kinek van erre ideje? Honnan vennők azt a rengeteg nyulat, amelyre szükség van? Hát tudnánk annyi


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
veszettnyúlvelőt előállítani, amellyel ezeknek a kutyáknak csak ezredrészét is be tudnók oltani?”
Végezetül egyszerű tanáccsal szolgált Pasteurnek: „A 14 ojtást nem kutyákon kell végeznünk, hanem egyszerűen azokon az embereken, akiket veszettkutya mart meg”.
„Hiszen a dolog végtelenül egyszerű. A veszett eb megmarta ember csak hetek mulva kapja meg a veszettség első tüneteit. A virusnak fel kell kúsznia a harapás helyéről az agyvelőbe. Ezt a hosszú időt fel lehet használni arra, hogy ezalatt beadjuk azt a 14 ojtást, amely a veszettség megelőzéséhez szükséges”. Pasteur belátta az okoskodás helyességét és azonnal nekilátott, hogy asszisztensei társaságában kipróbálja az új gondolatot, még pedig kutyákon.
Mindenekelőtt veszettkutyákat egészségesekkel zártak össze, azzal az eredménnyel, hogy a veszettek természetesen össze-visszamarták az egészségeseket. Azután ezeknek a megmart kutyáknak testébe beadták a 14 fokozódó erősségű vaccina-adagot. Hallatlan diadal várt reájuk! A kezelt kutyák mindegyike életben maradt; mindegyike sikeresen küzdött meg a láthatatlan gyilkos ellenség támadásával. Pasteur ebben az esetben okult azokon a keserű tapasztalatain, amelyeket lépfenés beojtásai kapcsán megért. Megismételte összes kísérleteit Franciaország legelső orvosi tudósaiból álló hivatalos bizottság előtt, amely joggal foglalta össze tapasztalatait a következőkben: „Az a kutya, amely a fokozatosan kevésbbé gyöngített virusnak beojtása útján immunizáltatott, tökéletesen ellentálló a veszettség mérge ellenében”.
A világ minden zugából érkezett levelek, expresszsürgönyök, kétségbeesett jajkiáltásai orvosoknak, szegény szülőknek, akik pácienseik és ebmarta gyermekeik részére kérve-kérték az életmentő ojtószert. Koronás fők fordultak hozzá könyörgő levelekkel...
Elképzelhetik Pasteur rettentő lelkiállapotát. Itt nem arról volt szó, mint a lépfene esetében, hogy az ojtóanyag valamelyes rendellenessége legfeljebb egy pár állatba kerül. Itt emberek élete forgott kockán! Amióta a világ fennáll, nem gyötört még bacillusvadászt rettenetesebb kétkedés. Pasteur százszor elmondotta magában, hogy: „Kutyáimnak egyikét sem ölte meg ez a vaccina; és minden kutyám védettnek bizonyult a veszettség ellen... Feltétlenül bizonyos, hogy a vaccina épp így fog hatni embereken is. Igenis. Egészen bizonyos. De hátha mégis...”
Egy percre elnyomta ezeket a víziókat az a színész, aki néhanapján benne lakozott. Régi barátjához, Jules Vercelhez írt levelében a következő drámai mondat olvasható: „Azt hiszem, hogy magamon kezdem el a kísérletezést. Magamat ojtom majd be a vaccinával és lesem a következményeit. Annyira biztos vagyok az eredményben”.
Egy véletlen eset megszabadította Pasteurt rettentő kétségeitől. Egy napon jajveszékelő asszony kereste föl laboratóriumában Pasteurt, Meisterné asszony, az elszászi Meissengott helység egyszerű polgárnője. Kezénél fogva egy kilencéves fiút vezetett – József volt a neve –, akit két nappal ezelőtt 14 helyen mart meg egy veszettkutya. A fiúcska siralmas állapotban került Pasteurhez – alig volt jártányi ereje. „Mentse meg a kis fiamat Pasteur úr!” Ezzel a kétségbeesett kéréssel fordult az anya hozzá.
Pasteur öt órára rendelte magához az anyát és eközben két híres orvostanárt keresett fel, Vulpian és Grancher professzorokat, akik nagy bámulói voltak és akik saját tapasztalatból tudták, milyen biztonsággal mentette meg Pasteur a veszett ebmarta kutyákat ojtásaival. Még azon estén felkeresték hárman a megmart fiúcskát és amikor Vulpian, a sebész, szemügyre vette a rettentő mély harapási sebeket, azonnal felszólította Pasteurt, kezdje meg az ojtást. „Mert hiszen, ha semmit sem teszünk vele, feltétlenül elpusztul a fiú.”
Ugyanezen az éjjelen – az 1885. július 6-án – megtörtént a veszettség gyöngített virusának első beojtása emberi lénybe. Azután 14 napon át megkapta a kis fiú az illető napnak megfelelő ojtóanyagot anélkül, hogy az ojtások más elváltozást hoztak volna létre szerveiben, mint azokat a kis nyomokat, amelyeket a Pravaz-tű előidéz. A fiúcska aztán hazament Elzászba: a veszettség sohsem tört ki rajta.
Ez után az eset után Pasteurt félelme tökéletesen elhagyta – egészen úgy járt, mint évekkel azelőtt, amikor Roux az ő akarata ellenére trepanálta az első kutyát. Hiszen a kis Meister-fiú egészséges maradt az ojtások után! Pasteur telekürtölte a világot, hogy immár készen áll a nagy feladatra. A veszettséget a föld szinéről el fogja tüntetni! Ez az egy eset a legtökéletesebben kiirtotta lelkéből azokat az aggodalmakat és azt a félelmet, amely bár nem gyökeredzett volt szines lelkének mélyében, de mégis visszatartotta a cselekvéstől olyan sok ideig.


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
Az egész világ ebmarta páciensei az Ulm-i csodatévő mágus laboratóriumába kezdtek tódulni. A piciny dolgozószobákban megállottak akkortájt a kísérleti kutatások, mert Pasteur tanítványaival együtt egész napon át azzal foglalatoskodott, hogy kiszemelje a világ minden nyelvén beszélő tömegből azokat, akiket az ojtás jótéteményében részesíthet.
És ez a férfiú, aki nem volt orvos – és aki büszke öngúnnyal szokta volt ismételni: hogy „csak egyszerű vegyész vagyok” –, ez a tudós, aki egész életében harcban állt az orvosokkal, hallgatott a világ minden nyelvén elhangzott segélykiáltásokra, és mindenkinek rendelkezésére állott. Befecskendezte az ő komplikált, valójában illogikus 14 különböző erősségű virusát – a veszettségnek különböző fokban gyöngített, de abszolúte ismeretlen csíráit – és egészségesen küldte haza a pácienseket.
Az oroszországi Smolenskkből 19 muzsik érkezett egy nap hozzá, akiket ugyancsak 19 nap előtt veszett farkas mart volna meg; 5 közülük olyan szörnyű sérüléseket szenvedett, hogy jártányi erejük sem volt és a párisi legnagyobb közkórházban, a Hotel Dieuben találtak kórházi ápolásra. A marcona kucsmás alakok csak egy francia szót ismertek és ezt ismételgették folyton, azt a szót, hogy: „Pasteur”.
Egész Párist lázbaejtette ez a különös expedíció; mindenki tudta, milyen hosszú idő telt el a farkasmarások óta és feszült figyelemmel leste a történendőket. A veszett farkas marása a legveszedelmesebb az összes marások között; 80% halálozással jár: szóval a 19 muzsik közül 15 a halálnak volt kandidátusa. A boulevardok járó-kelői egymásnak mondogatták: talán mind a 19 el fog pusztulni, hiszen már több mint két hét telt el a marások óta; szegényeknek nagyon kevés a valószínűségük, hogy megmenekülnek.
Tényleg talán már késő is volt. Pasteur sem nem evett, sem nem aludt ezekben a napokban. De magára vállalta a rizikót és naponta két ojtást adott be az oroszoknak és ilyen módon 7 nap alatt végzett a 14 beojtással.
Egész Páris figyelte a történendőket, míg végre újabb dicsőségi, vagy ha úgy tetszik büszkeségi hullám vonul végig az egész országon, amely mindenkinek lelkébe markolt, mert a beojtottak közül csak három kapta meg a veszettséget, tizenhat egészséges maradt. Az Oroszországba hazatérő muzsikokat országuk azzal a tiszteletteljes áhitattal fogadta, amely kijár azoknak a reményükvesztett betegeknek, akiket valamely csodatévő szentkép vagy ereklye gyógyított meg. A minden oroszok cárja a Szent Anna-rendjel gyémántos keresztjét küldötte el Pasteurnak és százezer franknyi készpénzt, hogy ezzel alapját vesse meg annak a bacillusvadászat céljait szolgáló hatalmas intézménynek, amelyet ma Pasteur-intézetnek nevezünk és amely a párisi Rue-Dutot-t világszerte ismertté tette. Az egész világ hozzájárult ennek az épületnek megalkotásához; minden országból özönlött a pénz: milliók gyűltek össze rövidesen, annak a laboratóriumnak céljaira, amelyben Pasteur mindent megtalálhatott, amire kutatásaiban szüksége volt. Csak nagy események nyithatják meg ilyen módon az emberi áldozatkészség zsilipjeit... A laboratórium felépült, de Pasteur már nem élvezte. Munkája befejezést nyert és dicsősége teherként nehezedett lelkére. Negyven esztendőnek sohasem hallott energiájú munkája akkor ért véget, amikor dicsőségének tetőpontján állott. 1895-ben halt meg Páris közvetlen közelében, Villeneuve l’Etangban, egy kis falusi házacskában, közel azokhoz a kennelekhez, amelyekben tartották a kísérletekhez való veszettkutyákat. Mint jó katolikus halt meg, ő, a nagy misztikus. Egyik kezében a feszületet tartotta, a másikon pedig türelmesebb, háttérben maradó és mégis legfontosabb munkatársának, Pasteuerné asszonynak keze nyugodott. Roux és Chamberland ott voltak halálos ágya körül és többi munkatársai is, akiket szilánkokká forgácsolt volt szét a haldoklónak egykor oly hatalmas energiája. Hívei és hívői, akiknek munkakészségével ugyan visszaélt volt, de akikbe inspirációjának lángját beleplántálta. És ez a gárda, amely életét tette százszor meg százszor kockára a Mester vad gondolatainak megvalósításában, szívesen áldozta volna fel magát, ha ezzel a tűnő géniuszt visszaadhatta volna az életnek. Ez volt az emberi szempontból tökéletes vége ennek az annyira emberi, olyannyira szenvedélyes, olyannyira tökéletlen és emellett annyira zseniális bacillusvadásznak és életmentőnek.
Életpályájának még egy záró mozzanatáról meg kell emlékeznem: hetvenedik születésnapjáról (1892), amikor a Sorbonne patinás nagytermében ünnepelték Pasteurt és átadták néki a legnagyobb kitüntetést, a tiszteletére vert érmet. Lister is megjelent az ünneplők között és sok nemzetnek kiváló tagja, de a kiválóságok fölött hosszú, sűrű sorokban tolongott Franciaország fiatalsága, a Sorbonnenak és az egyetemeknek hallgatói. A fiataloknak zajló moraja elült, egy hang sem hallatszott a nagy teremben, amikor Pasteur a köztársaság elnökének karjára támaszkodva felsántikált a dobogóra. És akkor a köztársasági gárda zenekara rázendített a szokásos ünnepi indulóra, mintha csak valami tábornoknak, vagy az öldöklés mesterségében kitünt más nagyhírű hősnek


 Brehm: Az állatok világa / PASTEUR — és a veszett kutya
http://mek.oszk.hu/03400/03408/html/3182.html[2020. 10. 21. 17:35:22]
ünnepléséről lett volna szó.
Lister, a sebészek koronázatlan királya elhagyta ülőhelyét és átölelte Pasteurt: az őszszakállú kiválóságok örömujjongása és éljenzése egyetlen harmóniában olvadt össze a fiatalok falrengető diadalmámorával. Végre szóhoz jutott az öreg bacillusvadász is; – azaz hogy helyette fia szólalt fel, mert az ő, egykor annyira harci készségű hangja már elfakult – és beszédének utolsó szavai valóságos himnusz erejével markoltak be a hallgatók lelkébe. Ez a himnusz nem annyira az életmentés problémáit tárgyalta, mint inkább prófétai erővel igyekezett az életet új utak és új célkitűzések felé irányítani. A fiatalok, a diákok felé fordult.
„Ne engedjétek, hogy szíveteket terméketlen és értéktelen kétkedésnek betegsége befertőzze: ne engedjétek, hogy azok a szomorú órák, amelyek minden nemzet életében előfordulnak, valaha is beárnyékolják akarástokat. Minél több időt töltsetek szorgalmas munkálkodás közben laboratóriumokban és könyvtárakban. Mindegyikőtöknek első kérdése az legyen: mit tettem eddig saját kiművelődésem érdekében? És azután előhaladástok nyomán azt, hogy: Mit tettem hazámért? Boldog az, aki megéri azt az időt, amikor azzal a tudattal gondol vissza életére, hogy hozzájárult az emberiség haladásához és fejlődéséhez...” (L. a 8. és 9. sz. jegyzetet.)
Pasteur kisérleti majma közvetlenül ojtás után (1884)
KOCH — Küzdelem a halál ellen TARTALOM ROUX ÉS BEHRING — A tengerimalacok gyilkosai


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
PASTEUR — és a veszett kutya TARTALOM MECSNIKOFF — A derék phagoyciták
ROUX ÉS BEHRING — A tengerimalacok gyilkosai
I
A tengerimalacok légióit áldozták fel, hogy gyermekeinket mentsék meg!
Emile Roux, Pasteur fanatikus asszisztense, 1888-ban azok után a szerszámok után nyúlt, amelyeket a mester kiejtett volt reszkető kezéből és önálló kísérletekhez fogott. Rövidesen sikerült megállapítania, hogy a diftéria bacillusa különös mérgeket termel, amelynek pár cseppje elegendő volt ahhoz, hogy ezernyi nagy kutyát pusztítson el. Majd néhány évvel későbben, miközben Robert Koch meggörnyedten járkált az elszomorodott páciensek átkozódásainak terhe alatt, akik az ő tbc-gyógyító eljárásában megcsalatkoztak: Emil Behring, Koch eszméinek követője különös tulajdonságoknak jutott nyomára a tengerimalacok vérében. Kimutatta, hogy ez a vér bizonyos körülmények között a rettenetes diftériamérget meg tudja semmisíteni. Ennek a két Emilnek jutott osztályrészül, hogy Koch balsikere után újraélessze az emberiség minden reménységét és újra életre keltse azt a hitet, hogy sikerül majdan a leggyilkosabb bacillusokat ártatlan, parányi játékszerré szelidíteni.
Hihetetlenül csodás annak a szövevényes kísérletezésnek útja, amelyen az említett két fiatal tudós haladt, míglen sikerült nekik a diftéria mérgének ellenmérgét felfedezniök! Úgyszólván eszeveszetten mentek neki a nagy feladatnak; ezernyi tengerimalac életét áldozták fel a nagy cél érdekében; laboratóriumaik esténként valóságos csataterekké változtak át, amelyeken úgy feküdtek valóságos hegyekben a kísérleti állatok holttetemei, mint ahogy hegyekké halmozódtak volt fel a régi idők folyamán a lándzsajárta és nyílsebezte harcosok. Roux szilárdul hitt abban, hogy elhalt gyermekek lépének vizsgálata útján fog majd célhozjutni. Behring pedig fejjel rohant olyan sötétségbe, amelyen keresztültörő fénysugarat csak isteni sugallat segítségével lehetett megtalálnia. Ezer sikertelenséggel fizettek meg minden parányi sikerért. De végezetül felfedezték a diftéria antitoxinját.
Sohasem sikerült volna feladatuk Löffler Friedrich szerény fölfedezése nélkül. Löffler volt az a bacillusvadász, aki olyan marcona bajússzal ékeskedett, hogy mindig félre kellett fésülnie, valahányszor mikroszkópjába pillantott. Annakidején Koch jobbján dolgozott azokban az eredményes években, amikor Koch mester a tbc-bacillus kanyargós életösvényét fürkészgette. A mult század 80-as éveinek elején, abban az időben, amikor a diftéria, amely minden száz évben többször erősbödik és megint gyöngül gyilkos erejében, rettentő hevességgel pusztított. A gyermekkórházak telve voltak a végtelenül szenvedő szomorú kis betegek százaival; elfojtott nyögések ördögi szimfóniája töltötte meg a levegőt; gurgulázó köhögések lélekbemarkoló hangzavara jelezte itt meg ott is a kezdődő fulladás tragédiáját; és a keskeny ágyacskák szomorú sorozatát apró párnácskák tarkították, amelyek mindegyikén szegény, kékesen elszínesedett arcocska küzdötte meg rettenetes vívódását a láthatatlan halál fojtó csontkezével. Doktorok jártak-keltek ezekben a kórtermekben és erőltetett jókedv máza alá rejtették reményvesztettségüket. Az egyik ágytól a másikhoz siettek és megkísértették, miként adhatnák vissza a fulladozó betegeknek lélekzetüket az intubációnak már akkor ismert módszerével, akként, hogy ezüstcsövecskét helyeztek el a szűkülő gégefőbe. Ezeknek az intubáltaknak ötven százaléka azonban végezetül is a hullaház szomorú kikötőjébe kötött ki.
A gyermekkórház földszinti helyiségeiben dolgozott Löffler Friedrich: kifőzte késeit, lángban hevítette a platinakacsokat és ezzel a tiszta platinadróttal kiemelte a kis hullák toroklepedékéből a vizsgálandó szürkés, vagy zöldesfehér tömegeket. Ezt a kiemelt anyagot aztán keskeny csövekbe vitte át, amelyeket fehér gyapotdugasz zárt el, vagy megfestette bizonyos anilin-festékkel és ilyenmódon készítette az úgynevezett mikroszkópos készítményeket. Ezerszeres nagyítás mellett könnyen meglátta, hogy a diftériás toroklepedékekben buzogányszerű bacillusok foglalnak helyet, amelyek egyenlőtlenül festődnek, amennyiben bennük színes és színtelen rétegek váltakoznak. Ezeket a különös bacillusokat majdnem minden diftériás betegnek torkában megtalálta Löffler.
Semmi kétségünk a felől nem lehet, hogy Löfflert ebben a munkájában Koch vezette. Kochnak mindig az volt a nézete, hogy csak az viszi előbbre a tudományt, aki nem rohan túlságosan gyorsan a következtetéseivel. Nem elég meglátni bacillusokat, azokat mindig színtenyészetben kell kitenyésztenünk, aztán be kell fecskendeznünk ezeket a színtenyészeteket a kísérleti állatokba. Csakis akkor lehet szó arról, hogy a látott csira okozza a kérdéses


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
betegséget, ha az állatok éppen olyan vagy hasonló betegségben betegednek meg, mint az a betegségi forma, amelyből a csirák származnak. – Hogyan is juthatott volna Löffler zsákuccába, mikor kezét és agyát az igazságnak az a rettenetesen pedáns, de abszolút gondos fanatikusa vezette, aminő Robert Koch volt, a bacillusvadászok akkori egyik cárja.
Löffler az egyik kis hullát a másik után boncolta és vizsgálta: belenyúlt minden egyes kis nyomorúságos holttetem minden elérhető részébe; minden szervből száz meg száz mikroszkópos metszetet készített; majd megkísértette és hamarosan célhoz is ért, hogyan lehet ezeket a különös réteges csírákat színtenyészetben előállítani. Ami azonban különöskép megragadta figyelmét, az volt, hogy semmiféle más szövetben vagy szervben nem tudta megtalálni az új csírákat, mint az ú. n. álhártyákban, azaz a hártyás bevonattal födött torok fölszínén. Egy-két diftériás gyermek kivételével mindegyiknek torkában megtalálta a különös kis buzogányokat. Rejtély előtt állott. „Hogyan lehetséges az, hogy ez a pár bacillus, amely a testben sehol sem tud elszaporodni és csakis a torok szöveteiben élősködik, olyan gyorsan meg tudja ölni a gyermeket? – De követnem kell mesterem parancsait!” És folytatta munkáját,befecskendezte a színtenyészetekben lévő csírákat nyulak légzőcsövébe és tengerimalacok bőre alá. Ezek az állatok két-három napon belül pusztultak el, tehát éppoly gyorsan, mint a gyermekek, vagy talán még gyorsabban – de abból a milliárdnyi csírából, amelyet testükbe fecskendezett, csak keveset talált meg és ezt is csak azon a helyen, ahová bevitte őket. Némely esetben pedig egyáltalán nem tudta a bacillusokat a halál idejében kimutatni, vagy legfeljebb egy párat, olyan keveset látott viszont, hogy azok egy légynek sem árthattak...
Löffler tovább kérdezősködött: „Hogyan lehetséges az, hogy ez a pár száz bacillus, amely valahol megtapadt a szervezet egyik zugában, legyűri óriási gazdáját, amely milliomszorosan nagyobb tömegű nálánál?”
Asszony nem szült még ennél a Löfflernél lelkiismeretesebb kutatót, de olyat sem, aki kevesebb elképzeléssel és fantáziával végezte volna kutató munkáját. Minden tudományos munkája, amelyet valaha megírt, végtelen türelemnek volt eredménye; az a dolgozata is, amelyet a diftéria-bacillusról szerkesztett meg, szerény, hűvös hangon íródott meg. Reménységeket nem igen ébresztett az olvasóban; valamiképen a száraz matematikusnak volt a jelentése, amely nyugodtan mérlegelte az összes pro és kontrákat arra a kérdésre nézve, vajjon az új bacillus tényleg okozója-e a diftériának. Annyira becsületes volt, hogy munkájának végén felsorolta mindazokat az érveléseket, amelyek ellene szóltak. „Ez a bacillus lehet, hogy a diftériának okozója, de kiemelem, hogy néhány diftériában elhalt gyermek testében nem találtam meg. Meg aztán beojtott állataim egyike sem kapott hűdéseket, mint azt a gyermekeken naponta láthatjuk. Azt sem hallgathatom el és ez szól leginkább ellenem, hogy ugyanezt a csirát olyan gyermeknek torkában is megtaláltam, amelyik a diftériás jelenségeknek teljesen híjjával volt. Hozzáteszem még azt is, hogy ez a nem beteg gyermekből kitenyésztett csíra éppen úgy ölte meg a tengerimalacot és nyulat, mint az, amelyet diftériás betegekből tenyésztettem volt ki.”
Olyan messzire ment Löffler, hogy gyönyörűséges, igazán hajszálfinom kutatásainak jelentőségét egyenesen alábecsülte, mégis értekezésének végén egy elejtett megjegyzésében megadta a fantáziában nálánál jóval különb Roux és Behring részére a nagy rejtély kulcsát. Különös ember volt! Anélkül, hogy arra gondolt volna, hogy amit megjósol, azt maga is fellelhetné, előre látta a jövendőt:
„Ez a bacillus a kicsiny gyermek torkának egy kis elhalt szövetcafatában élősködik; a tengerimalac bőre alatt ugyancsak megmarad azon a helyen, hová beojtották; sohasem szaporodik el annyira, mint sok más csíra: és mégis öl! Milyen módon gyilkol?
Nem lehet másképpen, minthogy mérget – mesterszóval: toxint – termel, amely belőle kiválik, fölszívódik és a szervezet valamelyes fontos helyére lopódzik. Ezt a toxint feltétlenül meg kell találni az elhalt gyermek szervezetében, a megmérgezett tengerimalac hullájában és végül – igenis – abban a húslevesben is, amelyben a bacillusok olyan jól szaporodnak. Az a kutató, aki meg fogja találni ezt a mérget, beigazolja majdan azt, aminek kimutatása énnekem nem sikerült”. Löfflernek ez a jóslata, vagy inkább álma megtalálta a maga útját Roux színes agyában...
II
Löffler jóslata négy évvel későbben igazolódott be, – hozzátehetjük, hogy egy abszolúte értelmetlennek látszó, mindenesetre azonban felettébb fantasztikus kísérlet útján vált valóra!
Lázas bacillusvadászat folyt akkortájt Párisban! Pasteur, aki éppen akkor fejezte be csodálatos hadjáratát a


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
veszettség ellen, már csak megtörten, ímmel-ámmal vezette a rue Dutot-ban épült milliós intézetét. Az a tudós vadember, a félig sarlatán Mecsnikoff, aki Odesszából érkezett volt akkortájt az intézetbe, azokkal a furcsa teóriáival ejtette a világot csodálatba, amelyek a phagocyták működésére vonatkoztak; a Pasteur-tanítványok mikroszkópokat csomagoltak nagy kézitáskákba és Indochinába meg Ausztráliába utaztak, hogy az ottani különös betegségek okait tanulmányozzák. Hisztériásan hívő asszonyok Pasteurt, az akkor már fáradt atyamestert leveleikkel árasztották el, amelyekben kérve kérték, mentené meg gyermekeiket a legkülönbözőbb rettentő betegségektől. Az egyik levél szóról-szóra így hangzik: „Csak akarnia kell és meg fogja találni a diftériának nevezett szörnyű betegség gyógyító szerét. Gyermekeink máris ismerik – mi tanítjuk őket reá – az ön nevét, mint az emberiség jótevőjét: mentse meg életünket!” – Pasteur munkaereje végképp fogytán volt, de Roux a rettenhetetlen Yersin segítségével, akinek későbben sikerült a feketehalál, azaz a búbópestis bacillusának gyönyörű felfedezése – elhatározta, hogy a diftériát a lehetőség szerint kiirtja a föld színéről. Amihez akkor hozzá fogott, az nem tudománynak, hanem inkább kereszteshadjáratnak volt nevezhető. Munkáját a szenvedély vezérelte; aminthogy lelke mindenkor távol állott a türelmes pepecselő munkától, meg azoktól a minden tekintetben előre kitervezett művészi csatatervektől, amelyek oly sok kutatót sikeresen vezettek értékes fölfedezések felé. Nem mondom, hogy Roux azért kezdte meg vizsgálatait, mert olvasta az említett asszony fájdalmas sorait: de biztos, hogy lelkében mindenkor nagyobb szerepet játszott a könyörületesség a száraz tudnivágyásnál. Pasteurtől, a köszvényes vezértől kezdve az utolsó üvegmosó szolgáig a rue Dutot minden embere egyaránt élt-halt a humanitárius célokért; valamennyien az életmentő gárdához, az emberiség legnemesebbjeihez tartoztak, de lelküknek ez az alapeszméje elég gyakran vezette őket olyan téves utakra, amelyek az igazságnak, a valónak ösvényétől eltávolodtak... Mindennek ellenére Roux hamarosan célhoz ért.
Roux és Yersin a gyermekkórházakat keresték fel és ottan hamarosan fellelték azt a bacillust, amelyet Löffler leírt. Munkájuk elég könnyű volt, hiszen pokoli módon dühöngött akkor a diftéria Párisban. Ezt a bacillust mindenekelőtt levesben tenyésztették tovább és a rendes, a mindennapi kísérletet hajtották végre, amennyiben a leves nagy mennyiségeit a legkülönbözőbb szerencsétlen madarak és emlős állatok testébe fecskendezték be. Ezek az állatok elpusztultak anélkül, hogy tudatára ébredtek volna vértanú voltuknak. Kísérleteik eredménye nem volt ugyan túlságosan egyöntetű, de valamit mégiscsak beigazolt: azt, aminek kimutatása Löfflernek nem sikerült. Diftériás levesük ideghűdéseket hozott létre nyulakon! A levesnek a nyulak viszerébe való fecskendezése után, pár nap mulva gyönyörűséggel figyelték meg, hogy kísérleti állataik hátsó lábukat ernyedten vonszolták maguk után; a hűdés felkúszott a testükön, elérte elülső lábukat meg vállukat – végezetül teljesen hűdött állapotban, szörnyűséges halállal múltak ki a szegény kísérleti nyulak.
Rouxt ez a kísérlet teljesen meggyőzte: a csira éppúgy hat a nyulakra, mint a gyermekekre! Az új bacillus feltétlenül okozója tehát a diftérának. Most még csak az kell, hogy a csírát megtalálja a beoltott nyulak testében! És száz meg száz helyről vett készítményben kereste szervezetükben a bacillust; tenyészeteket készített lépükből, szívükből és más szervükből, de nem tudta a csirát megtalálni. Pedig csak alig pár napja, hogy egy milliárdnyi, vagy még ennél is nagyobbszámú csirát ojtotta beléjük. És most felboncolta, végigkutatta őket, rózsaszín orruktól kezdve, fölfelé görbült farkuk csúcsáig és nem talált még egy bacillust sem azok közül, amelyeket testükbe befecskendezett! Hát akkor mi ölte meg őket?
És aztán végigcikázott agyán Löffler jóslata: „a csírák a tenyésztőlevesben kell, hogy mérget alkossanak és ez a méreg öli meg a kísérleti állatokat a hűdés jelenségei között. Ez járt az eszében.
A kutató túlsúlyra kerekedett lelkében. Egyelőre megfeledkezett arról, hogy tulajdonképpen a gyermekeket akarja megmenteni; gondolatmenete tengerimalacok és nyulak százai felé terelődött – amelyeknek feláldozása útján kell beigazolnia, hogy a diftéria csirája tetükben mérget termel... Nem egészen tudományosan megalapozott próbálgatásokat kísértett meg Yersin társaságában; sötétben botorkáltak; kísérleteiknek nem akadt precedensük, sem pedig olyan tudományos adatra nem bukkantak, amely bármiképen is irányíthatta volna őket. Egy bacillusvadász sem gondolt előttük arra, hogy mérget állítson elő a bacillusok testéből, vagy tenyészetéből – csakis Pasteur gondolt egyszer valami hasonlóra, anélkül, hogy föltevését beigazolta volna. Roux és Yersin – mondom a sötétben tapogatództak, de csakhamar kigyulladt körülöttük a tudomány világító mécse. „Amikor a bacillusok a húslevesben elszaporodnak, feltétlenül kell, hogy eközben mérget termeljenek – éppúgy, mint ahogy mérget termelnek a diftériás álhártyában és azt rászabadítják az áldozat vérére!
Természetesen ez az utóbbi gondolat még csak feltevés, munkahipotézis volt... Roux nem szerette az okoskodást.


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
Egyenesen munkához látott: kétkezi, szorgalmas munkához. Ez a tapogatódzó munkája annak a mechanikusnak hiú igyekezetéhez hasonlított valóban, aki olyan motort akar járatni, amely nem ismeri belső mechanizmusát. Nagy üvegedényeket vett elő, megtöltötte őket csiramentes, steril levessel, amelyet azután a diftéria-bacillus színtenyészetével ojtott be, a nagyhasú üvegek azután bekerültek a költőkemencébe. Négy napi tenyésztés után imígy szólt Roux: „Most majd meg fogjuk próbálni, el tudjuk-e a csirákat különíteni attól a levestől, amelyben eddig növekedtek. De hogyan?” Különös szerkezetet állítottak fel – gyertyaképű szűrőket, máz nélküli égetett porcellánból készült szűrőket. Ezek a belül üres szűrőgyertyák olyan finom likacsokkal voltak átjárva, hogy visszatartották a legfinomabb bacillusokat, de a folyadékot magát áteresztették. A gyertyák aztán fényes üveghengerekbe kerültek, amelyekbe a kutatók előzőleg, hogy magukat be ne fertőzzék, a legnagyobb óvintézkedések között öntötték volt be az érett „diftéria-levest”. sokáig kinlódtak, de a leves nem akart a porcellángyertyán keresztülszűrődni. Csak amikor erős légnyomást engedtek a folyadékra, akkor szűrődött a leves világossárga, kristálytiszta, ragyogó folyadék alakjában a porcellán-gyertyán keresztül. Ezt a minden bacillustól mentes folyadékot aztán megfelelő üvegekben gyüjtötték össze.
„Ha igaz, hogy a bacillus mérget produkál és ha igaz, hogy a méreg benne van a levesben, akkor ennek a tiszta folyadéknak magában kell rejteni a bacillusok mérgét – tehát ez a folyadék kísérleti állatainkat éppúgy meg kell hogy ölje, mint az egész levestenyészet. A laboráns fiúk seregestől hozták fel a tengerimalacokat és nyulakat a kísérleti laboratóriumba és Roux karcsú ujjai sorba fecskendezték be a kísérleti állatok testébe azt az aranysárga nedvet, amely keresztülment volt a szűrőgyertyán...
Így vált gyilkossá ez az oly szelíd szívű és lelkű Roux doktor, aki reggelenkint, amikor felkereste laboratóriumát, szinte félőrülten imádkozott állatai haláláért. „A méregnek már régen hatnia kellett volna.” Ezzel a panasszal fordult Yersinhez; de hiába kutattak kísérleti állataikon azok után a tünetek után, amelyek arra utaltak volna, hogy forró vágyuk beteljesedik: a tengerimalacok bundája sima maradt, a maguk után vonszolt végtagjaikon nem mutatkoztak hűdések, testük nem hűlt ki.
Rettenetes volt! Mind ez a sok munka, ez a sok szűrési pepecselés hiábavalónak bizonyult: az állatok nyugodtan eszegették ketreceiben a zöldséget, ugrándoztak, a hímek udvaroltak a nőstényeknek és átadták magukat azon, számunkra érthetetlen verekedések gyönyöreinek, amelyek úgy látszik szükségesek ahhoz, hogy szaporítsák fajukat. Bánták is ők, hogy ezek a kétlábú óriások bevisznek-e, vagy sem vivőerükbe, vagy a hasukba mérget, ha csak jó koszttal tartották őket. Méreg? Dehogy is méreg az! Valami boldogító arcanum.
Roux megismételte kísérleteit. Szűrt leveséből nagyobb adagokat fecskendezett állataiba; mind több és több állatot használt fel. De hiába. Nem akadt nyomára a méregnek!
Kísérleteiből tulajdonképpen csak egy derült ki: az, hogy abban a levesben, amely négy napon át állott a költőkemencében, nincs méreg. Ezt a tényt éppen elég állaton bizonyította be. Minden nyugodt eszű ember egyszerűen ilykép látta volna meg az igazságot. De Roux akkortájt nem tartozott a nyugodteszű emberek sorába. (Bár ezernyi anya, gyermek, meg az összes istenek – úgy látszik épp a logikátlan kutatókat kedvelik.) Mintha csak Pasteur szent őrülete ragadt volna akkortájt reá. Az a különös előérzet, amely fülébesúgja, hogy mindaz, amit mások hamisnak vallanak, kell, hogy igaz legyen, – az a démoni sugallat, amely sikert csakis lehetetlennek látszó kísérletektől vár. „És mégis mérget termel ez a bacillus!” Szinte hallom ezt a héjjaképű, sorvadásos arcú Rouxt, hogyan suttogja magában ezt a pár szót, miként mondogatja oda – fanatikus monománként, – laboratóriuma poros üvegektől roskadó polcainak, a tengeri malacoknak, amelyek – ha megértették volna – feltétlenül szemébe nevetnek vala azért a hiábavaló gyilkos igyekezetért. „Ha nincs méreg a levesben, hát micsodától pusztulnak el a beojtott nyulak?”
Roux aztán úgyszólván elárasztotta tengerimalacait ezzel a szűrt levessel. Több tudós bakteriológussal beszéltem erről a kísérletről és nem akadtam egyre sem, aki ne mosolygott volna abszurd voltán. Miután heteken át mind több és több szűrt levest adott be állataiba, végezetül a rendes adag harmincszorosával árasztotta el őket. (Olyan lehetett az akkori lelkiállapota, mind a hazárdjátékosé, aki utolsó bankóját veti oda a croupier elé!) Ezt az abszurd kísérletét még Pasteur sem találta volna logikusnak: mert harmincöt köbcentiméter folyadékot vitt be egy tengeri malac bőre alá, olyan adagot, amelyről mindenki azt hitte volna, hogy az abban foglalt víz már maga is megöli majd a kis állatot. Hiszen ha el is pusztul az állat, akkor sem mond a kísérlet semmit... Minden szilárd logika és elgondolása ellenére beadta az elkeseredett kutató a tengerimalac hasürébe meg a nyúl fülvénájába ezt a levestengert Mintha dézsányi folyadékot vinnének be egy középnagyságú ember vérkeringésébe.


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
Emile Pierre Paul Roux
Klein-Chevalier festménye
És mégis ezen az úton tette magát Roux örökéletűvé ezen a földön. A kísérleti malac, meg a nyúl ugyanis mindenekelőtt kifogástalanul viselték el ennek az óriási mennyiségű folyadéknak bevitelét. Negyvennyolc órán át kifogástalanul érezte magát a két áldozat, de azután vége volt a jó közérzésnek. Szakadozott, fuldokló lélegzés mutatkozott rajtuk. Öt nap mulva pedig elpusztult mind a két állat, pontosan ugyanolyan tünetek kíséretében, aminőket az élő bacillusok beojtása után mutattak annakidején társaik. Így fedezte fel Emil Roux a diftéria mérgét...
Ez a furcsa kísérlet, a gyöngén mérgező leves horribilis adagjával, nem volt magában véve túlságosan meggyőző. Minden vérbeli bacillusvadász kinevette Rouxt. Egyenesen skandalumnak tüntették fel kísérletét. „De kérem! Ha egy nagy üveg bacillustenyészetnek egy nagy részét kell arra felhasználni, hogy akkora kis állatot, aminő a tengeri


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
malac, elpusztítsunk: hogyan képzelhető el, hogy az a pár csíra, amely a gyermek beteg torkában található, ezt a gyermeket meg tudjuk ölni? A gondolat is abszurd és tarthatatlan!”
De Roux jó startot vett. Ennek a boldogtalan kísérletnek lidércfénye mellett botorkálva nekiindult a bozótnak, nem törődve azzal, hogy a sűrű tüskéi tépték, szaggatták beesett, szakállas arcát, amely némelykor mintha ismeretlen ragadozó madáréhoz hasonlított volna. A kísérletek egész sorát indította meg, amíg végre egyenesbe jutott. De csak két hónap mulva látott tisztán. Csak akkor tudta meg valójában, miért volt az ő mérge annakidején olyan gyönge: egyszerűen azért, mert tenyészeteit nem hagyta elég hosszú ideig a költőkemencében. Egyszerűen azért, mert nem hagyott elég időt bacillusainak arra, hogy azok szép nyugodtan elkészítsék a halálos mérget. Micsoda más eredményeket kapott, amikor négy nap helyett tízszer annyi ideig, negyvenkét napig hagyta a tenyészeteket a költőszekrényben és csak azután szűrte meg azokat a szűrőgyertyán át. Okos szemének nem akart hinni, amikor azt tapasztalta, micsoda hihetetlen aprócska mennyiségek elegendők ahhoz, hogy megöljék az állatot: úgyszólván nem tudta a mérget annyira felhigítani, hogy a kísérleti állatokban semmi kárt ne okozott volna. Egész lelkében remegve figyelte, micsoda aprócska csöppecskék ölik meg nemcsak a nyulat, vagy a juhot, de a legnagyobb kutyát is.
Szinte játszadozott az új méreggel, megszárította; természetét vegyi próbákkal kísérelte meg megállapítani sikertelenül –; majd csaknem esszenciáját állította elő és hosszú lélekzetű számokban állapította meg hatékonyságának fokát.
Ennek a tisztított méregnek egy grammjával nem kevesebb, mint húszezer tengerimalacot, vagy kétezerötszáz kutyát tudott volna Roux megölni! És azoknak a tengerimalacoknak szervezete, amelyeket a gramm húszezredrészével, azaz 1/20 milligrammal sikerült megölnie, ennek a rettenetes méregnek a hatására ugyanazokat az elváltozásokat mutatták, mint azok a szerencsétlen bébikék, akik diftériában pusztultak el.
Így váltotta valóra Roux Löfflernek az álmát. Így fedezte fel azt a fojtó, halálos fegyvert, amely a diftériabacillusok testéből gyilkosan áramlik ki. Itt aztán megállott; megmagyarázta, miképpen gyilkolja meg a diftéria csirája a gyermekeket, de nem találta meg annak módját, hogyan lehetne a csirák emberölő tevékenységét meggátolni. Hiába íródott meg a kétségbeesett anyának említettem szomorú levele: Roux kísérletei más irányban kalandoztak el. Arra tanították a doktorokat, hogyan kell az új csirát a beteg gyermekek torkából kitenyészteni és hogy milyen gurgulázó folyadékok, torokvizek volnának esetleg célravezetők. Roux-ból hiányzott Pasteur zord állhatatossága, de zseniálisan ötletes agyveleje is.
III
Az egyik Emiltől menjünk most a másikhoz, Behring August Emilhez, aki ugyanabban az időben Berlinben tevékenykedett. Behring Koch laboratóriumában dolgozott, abban a düledező épületben, ott a Schumann-utcában, amelyet a diákság általában véve „trianglinak” (háromszögnek) nevezett. Nagy események játszódtak le akkortájt a „triangliban”. Koch dolgozott ott, aki az egykori wohlsteini körorvosból már régen professzorságig, sőt titkos tanácsosságig vitte. De azért még mindig a régi maradt; még mindig keveset beszélt, miközben nagy pápaszemén keresztül tekintgetett a világba; rettenetes nagy becsületben részesült és saját józan logikája ellenében el akarta magával hitetni, hogy a tbc gyógyító eljárását fedezte fel. Fölöttes hatóságai (a tudósok mindent fölöttes hatóságaikra tolnak, akármilyen jóindulattal is vannak irányukban) nyomást gyakoroltak reá. Legalább is így hallottam azoktól a bacillusvadászoktól, akik a régi dicső időkre még vissza tudnak emlékezni.
„Elárasztottunk medáliákkal, mikroszkópokkal, tengerimalacokkal: most aztán mutasd meg, mit tudsz! Gyarapítsd német hazánk dicsőségét, mint ahogy Pasteur annyi jó diadallal gyarapította francia hazájának glóriáját!”
Ilyesféle baljóslatú szólamokat kellett Kochnak mindennap végighallgatnia. Hallgatott végezetül a szirén csábítására. De kérdem, ki vetheti rá az első követ? Van-e olyan ember, aki saját bacilluskereső és kutató útjain meg tud maradni, ha háta mögött folyton nógatja őt a kormány tekintélye és ha az anyák jajgatnak fülébe? Koch is másokra hallgatott, de egyben saját szerencsétlenségét készítette elő, amikor „tuberkulin”-jával állott a világ színe elé. Ugyanakkor azonban kifogástalan irányban vezette a fiatalokat, akik között Behring is szerepelt laboratóriumában. Csodálatos módon irányította hideg, nyugodt kritikájának világításában ennek a poétának kutatásait!
A bacillus-csőszök érdekes tanyája volt az a szűk triangli! Koch tanítványainak folytonos vitái és szünet nélkül


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
való argumentálásaik megremegtették a laboratóriumok falait.
Ott volt közöttük Paul Ehrlich, szüntelenül szivarozva, ruháján és kezein a világ összes festékeinek prizmás tarkaságú színfoltjaival, miközben nyakig merült bele azokba a kísérletekbe, amelyekkel ki akarta mutatni, hogy újszülött egércsemeték hogyan öröklik bizonyos növényi mérgek iránt való védettségüket anyjuktól... Kitasato, a kerekarcú japán, merevgörcs-bacillusokat fecskendezett be egerek farkába és tempós nyugalommal vágta le különböző idő mulva a fertőzött egérfarkakat, hogy meglássa, vajjon a szegény áldozatok elpusztulnak-e azoktól a mérgektől, amelyeket a bacillusok akkor választottak ki, amikor a farok még összeköttetésben állt gazdájával... Aztán mások is voltak ott még: egyesek, akiknek neve régen feledésbe merült és mások, akik azóta híresekké váltak. Valamelyes hazafias dühvel láttak a németek hozzá, hogy leverjék a franciákat, hogy ezernyi tudományos kísérletük terhe alatt eltemessék őket és hogy az emberiség megmentésében a franciákat megelőzzék.
Behring volt akkoron a tanítványok legkülönbje. Körülbelül 30 éves lehetett és katona-orvos volt; szakállas mint Koch, de sokkal gondozottabb, másfelől azonban kevésbé originális. Ha az ember jól megnézte, szakálla dacára nem kutatónak, hanem inkább poétának feje volt a Behringé; ami természetesen nem akadályozta meg, hogy minden parnasszusi hajlandósága mellett is ne ragaszkodjék végtelenül laboratóriumi asztalához. Fellengős stílusával mesterének legnagyobb teljesítményét, a tbc-bacillus felfedezését egyszer a svájci hófödte csúcsok rózsás fényével hasonlította össze: de eközben igen pontos kísérletekben tanulmányozta, miért immunisok egyes állatok a bacillusokkal szemben. Az emberi tüdőgyulladás rohamos lefolyását a hegyi patak mindent elsöprő zuhanásával hasonlította össze, ugyanakkor, amikor nyomára jött annak, hogy a patkányok vérében van valamelyes lépfene-bacillus ölő anyag! Két tudományos fixa ideája vezette őt végesvégig: részben tudományos, részben pedig poétai; az egyik, hogy a vér az élőlények nemeinek legcsodálatosabbika, a másik pedig az a régi, de mégis különös gondolat, hogy kell olyan vegyianyagoknak lenniök, amelyek az állati testben meg tudják semmisíteni a bacillusokat, anélkül, hogy a szervezetben magában kárt okoznának.
„Meg kell találnom azokat a vegyi anyagokat, amelyek gyógyítják a diftériát!” Ezzel a csatakiáltással ojtotta be tengerimalacainak egész csordáját virulens diftéria-bacillusok tenyészetével. Amikor aztán kísérleti állatai megbetegedtek, különböző vegyi anyagokat fecskendezett testükbe; megpróbálkozott a fölöttébb drága aranyvegyületekkel, aztán napthylaminnal, majd nagy össze-visszaságban vagy harminc különböző vegyülettel. Ártatlanságában eleinte azt hitte, hogy ezek a vegyi anyagok, amelyek a bacillusokat kémlőcsőben el tudják ölni, anélkül, hogy a kémcső üvegét megtámadnák, majd a tengeri malac szervezetében lévő bacillusokat is elpusztítják anélkül, hogy a tengerimalacban kárt okoznának. De sajna! az eredmény nem felelt meg kívánalmainak; tömegesen pusztultak el a tengerimalacok, anélkül, hogy pontosan el lehetett volna dönteni, vajjon a bacillusoktól pusztultak-e el mind, vagy pedig a gyógyszertől... De poétai lelke nem tisztelte nagyon a való tényállást; bár a kis holttetemek valóságos hullahegyekké tornyosultak laboratóriumában nem ingatták meg benne azt a reményt, hogy meg fogja találni a vegyi anyagok végtelen sorában azt a csodálatos vegyületet, amely gyógyszere a diftériának. Hogy, hogy nem, végezetül a jódtrichloridon akadt meg kutató agyveleje.
Mindenekelőtt több tengerimalacnak bőre alá fecskendezte a diftéria-bacillusok biztosan halálos adagját. Ezek a bevitt csírák pár óra mulva „dolgozni kezdtek”, az ojtás helye megduzzadt, baljóslatúan kipirosodott, a végzetes folyamat megindult: és azután hat órával az ojtás után Behring befecskendezte jódtrichlorid-vegyületét az áldozatok bőre alá. „Nem elég! Mégegyszer!” A nap elmult anélkül, hogy a kis betegek megjavultak volna és a következő napon már meglátszott a halál közelsége a kis malacokon. Ekkor a súlyosan beteg malacokat lábukra fektette és arra figyelt, vajjon négylábra tudnak-e még állni. Bámuló asszisztenseinek magyarázni kezdte, hogy ez a legbiztosabb jele annak, vajjon a tengerimalac biztosan elpusztul-e, vagy van-e még valamelyes lehetősége a felépülésnek. „Képzeljék csak el, ha ezt a különös módszert általában véve gyakorolnák a gyakorló orvosok! Furcsa módja volna a test életképessége megvizsgálásának! S aztán nem is lehet túlságosan humánusnak mondani ezt a vizsgálati módszert.” A jódkezelte tengerimalacok azonban mind kevésbbé reagáltak a Behring-féle vizsgálati módszerre: mindinkább csökkent annak reménysége, hogy életben maradnak.
Egy szép nap reggelén Behring laboratóriumába érkezett és csodálkozva látta, hogy jódkezelte tengerimalacai közül egyesek újra lábra álltak! Igaz, hogy jobbra-balra dülöngtek, mintha részegek volnának és hogy szőrzetük borzas volt, de mindegy: lassankint helyreállottak a diftériás roham után, ugyanakkor, amikor kezeletlen társaik sorra elpusztultak, sőt már napokkal ezelőtt elpusztultak volt a fertőzés hatása következtében...
Behring boldogan mondogatta: „Meggyógyítottam a diftériát!”


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
Valóságos lázban látott neki a jódkúrák tanulmányozásának; legtöbbnyire megölték a diftériacsírák a kísérleti állatokat; elég gyakran ölte meg őket maga a gyógyszer; de mégis előfordult pár esetben, hogy a jódkúra sikeresnek mutatkozott és az állatok túlélték a fertőzést. De bizonyosnak egyáltalán nem lehetett mondani a sikert, valamint nem volt semmi törvényszerüség a gyógyító hatásban. Az is könnyen lehet, hogy a túlélő tengerimalacok lelkük mélyében inkább a halált kívánták volna, mint az ilyen gyógyulást, mivelhogy a jód a befecskendezés helyén mély lukakat égetett bőrük szövetébe – a szegény reconvalescensek fájdalmasan sivítottak fel, ha az ember véletlenül hozzáért fájdalmas fekélyeikhez. Az egész látvány nem volt épületesnek mondható.
De az biztos volt, hogy Behringnek volt néhány olyan tengeri malaca, amely feltétlenül belepusztult volna a diftériába, ha nem kezelte volna őket jódkészítményével! Sokszor gondolkozom azon, milyen rettenetes belső kényszer vezérli az ilyen Behring-féle embereket a gyógyító kísérletek felé. Az ilyesfajta emberek nem annyira kutatók, mind inkább a gyógyítás mániákusai; talán nemcsak az állatot, hanem egy gyermeket is hajlandók volnának az egyik betegséggel megölni, hogy a másikból kigyógyuljanak. Persze ez csak afféle őrült gondolat az én részemről! Tény azonban, hogy ezeket az embereket semmi sem állíthatja meg útjukban... Így például egyesegyedül erre a néhány csont és bőr tengerimalacra támaszkodva anélkül, hogy bármi más módon meggyőződött volna arról, hogy a jódtrichlorid tényleg gyógyítja a diftériát; megpróbálta Behring, vajjon gyógyítja-e ez a jódvegyület a diftériás gyermekeket. Erre vonatkozó jelentésében őszintén bevallja, hogy: „Nem kaptam a jódtrichloriddal túlságosan bátorító eredményeket diftériabeteg gyermekeken...”
De azt a néhány gyógyult tengerimalacot mégsem lehet semmisnek tekinteni és Behring mindig visszatért ahhoz a gondolatához, miképen értékesíthetné ezt a kétségtelen eredményt. Az istenek kedvesek voltak hozzá. Hosszas gondolkozás után végezetül azt a kérdést vetette fel: „Vajjon immunisak-e a diftéria ellenében ezek a kigyógyult állatok?” Hogy erre a kérdésre választ kapjon, gyógyult tengerimalacaiba a diftéria-csírának óriási mennyiségét fecskendezte be. Kiállották! Semmiféle kárát nem vallották annak az óriási tömeg bacillusnak, amelynek kis hányada más állatokra halálos volt. Védettek voltak a diftéria ellenében!
Behring egyszerre elvesztette érdeklődését a vegyi gyógyszerek irányában. Hiszen látta, hány gyógykezelt állatja került a hullaégetőbe! És visszatért ahhoz a kedves gondolatához, amely szerint – miként mondottuk volt már – „a vér az élő test nedveinek legcsodálatosabbika.” Hihetetlen tisztelője volt a vérnek: mindenkor amellett kardoskodott, hogy a vér csodálatosan sok kiválóságnak és különös erényeknek hordozója. Így történt aztán, hogy finom fecskendővel ezeknek a gyógyult tengerimalacoknak nyaki ereiből – nem volt ez olyan egyszerű mulatság vért szívott ki; majd kémlőcsőbe vitte át, aztán állni hagyta, amíg kivált a szalmasárga, kristálytiszta vérsavó a sötétvörös alvadék fölött. Ezt a vérsavót aztán finom üveg-pipettával felszívta és összekeverte virulens diftériabacillusok bizonyos mennyiségével: „ebben a vérben bizonyosan volt valami, ami a tengeri malacokat diftériaimmunissá tette volt; és ennek megfelelően azt várom, hogy ez a vérsavó meg fogja ölni a diftéria-bacillusokat.”
Szóval azt várta, hogy a csírák összetöpörödjenek és lassankint elhaljanak, de amikor mikroszkópján át nézte a keveréket, bánatos szívvel jegyezte be jegyzőkönyvébe, hogy a csírák táncolnak, szaporodnak, sőt rettenetes módon szaporodnak. Behring nem tágított. „A vér, ez a csodálatos anyag, mégis csak oka valamiképen a védettségnek. Lássuk csak! A francia Roux beigazolta, hogy nem a bacillus öli meg a gyermekeket, meg a kísérleti állatokat, hanem a diftéria mérge... Kérdem, vajjon immunisak-e a jóddal meggyógyított tengerimalacok a diftériaméreg ellenében!” – Mindenekelőtt erősen mérgező levest állított elő, majd szűréssel megszabadította levesét a benne nőtt összes élő csíráktól. Ennek az anyagnak nagy adagjait fecskendezte kigyógyult tengerimalacainak egyre csökkenő kisded nyájába. Tényleg a méreg ellenében is ellentállóak ezek a kis malackák! Fekélyeik lassankint meggyógyultak, a malacok kigömbölyödtek. A méreg épp olyan kevéssé hatott rájuk, mint a bacillus maga. Ezzel a megfigyeléssel Behring a bacillusvadászatnak egész új ösvényére lépett; nyomára jutott valaminek, amiről Roux talán álmodozott, de amit soha sem tudott beigazolni. Pasteur a juhokat sikeresen tette lépfene ellenében immunisakká, gyermekeket pedig megvédelmezett a veszettség mérge ellenében, de amit Behring talált, az ezektől az észlelésektől és felfedezésektől fölöttébb távol állt; azt igazolta be, hogy diftériával megfertőzött és jóddal nagynehezen meggyógyított állatait ezzel a kezeléssel a méreg ellen védettekké varázsolta. Az ellen a méreg ellen, amelynek fél milligrammjával könnyűszerrel lehetett egy nagy kutyát halálosan megmérgezni...
„Egészen biztosan meg fogom találni a vérben azt az ellenszert, azt a gyógyító anyagot, amely az állatokat a méreg ellen megóvja” – így kiáltott fel Behring. Vérre volt szüksége. Már alig lézengett egy pár azok közül a diftéria


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
immunis szegény tengeri malacok közül, de ez Behringet nem aggasztotta. Előszedte kísérleti veteránjainak egyikét és megoperálta nyakát, hogy megtalálja ütőerét; nem volt ott kérem ütőér! A sok vér-vétel elsorvasztotta az eret. Össze-vissza szurkálta a szegény állatot – adassék meg a szegény mártírnak a kijáró tisztelet e helyen, – és végezetül egyik lábának ütőeréből sikerült kis mennyiségű vért vennie. Elég izgalmas idő következett most Behringre és nem tudom, a lassankint el-elhulló kísérleti malacokat sajnáljam-e, vagy Behringet, aki szívszorongva ment be minden reggel a laboratóriumba azzal a gondolattal, vajjon hányat talál még a pótolhatatlan kísérleti állatai közül életben... Mindegy! Kezében volt a mérhetetlen értékű kísérleti anyag: a kigyógyult tengerimalac vérsavója! És a kutató ezt a vérsavót hozzákeverte ahhoz a mérges leveshez, amelyben diftériacsirák készítették volt növekedésük közben mérgüket. Ezt a keveréket „szűz”, semmiféle kísérletre nem használt, tengeri malacokba fecskendezte be: és íme! a keverék ártalmatlannak bizonyult. A kísérleti malacok nem pusztultak el!
„Mennyire igazak Goethe szavai! – szólt Behring – a vér egészen csodálatos nedű.”
Azután, háta mögött Koch mesterrel, aki élénken figyelte minden mozdulatát és maniákusok egész kis seregével, akik égtek a vágytól, hogy szemtanúi legyenek a jövendő nagy eseményeknek, megtette azt a nagy kísérletét, amelyik hozzáférhetetlen, színigazsággal ajándékozta meg az emberiséget. Diftériás mérget olyan egészséges tengerimalac vérsavójával kevert, amelyik nem volt immunis, amely sohasem volt kitéve diftéria-csiráknak és még kevésbé gyógyult ki ebből a betegségből: és ez a vérsavó nem akadályozta meg, sőt nem is gyengítette a méreg gyilkos hatását. Mert amikor ezt a keveréket „szűz” tengeri malacok testébe fecskendezte, azok három nap mulva már kihülőben voltak; és ha hátukra fektette és döfödte őket ujjával, nem állottak újra lábára. Pár óra mulva utolsó szomorú csuklásukat hallatták tűnő életük utolsó jeleképpen, aztán nem mozdultak meg többé...
Tehát csakis az immunis állatok vérsavója közömbösítette a diftériának a mérgét, olyan állatoké, amelyek diftériában szenvedtek volt és a betegségből kigyógyultak. Mondottuk, hogy ő benne a gyógyító, az orvoslási hajlam nagyobb volt a kutatói hajlandóságnál; szinte hallom, miképen mondogatta magában: „semmi sem állja útját, hogy nagyobb állatokat tegyek immunissá, hogy a méregölő vérsavót nagy mennyiségekben állítsam elő és akkor aztán kipróbáljam, nem tudom-e a gyermekeket a diftériából kigyógyítani... Miért ne hasson a gyermeken, ami a tengerimalacot meg tudta gyógyítani?”
Kísérletei eddig egyenes vonalban, kifogástalanul haladtak előre. A diadalmas generálishoz hasonlóan, akit első véres sikerei magukkal ragadnak, újra meg újra fecskendezte be a diftéria-csirákat, meg a jódvegyületet, meg a diftériás mérget nyulakba, juhokba, kutyákba. Az volt a gondolata, hogy ezeknek a kísérleti állatoknak szervezetét gyógyszergyárakká változtassa át, amelyik folytonosan készítik a toxinölő vérsavót. Az ilyen szérumot ő antitoxinnak (ellenméreg) nevezte el és végezetül diadalmaskodott, természetesen az után a sok botorkálás után, balsiker és tévedés után, amelyek minden diadalt megelőznek. Rövid idő alatt erőteljesen immunizált juhoknak volt birtokában, amelyeknek szervezetéből nagymennyiségű vért tudott előállítani. „Biztos, hogy ezzel az antitoxinnal – leghalványabb fogalma sem volt arról, mi ennek a rejtélyes anyagnak a vegyi természete – diftériaellenes hatásokat fogok tudni kiváltani”, így szólt Behring.
A kezelt juhok vérsavójának kis adagait tengerimalacokba fecskendezte be és a következő napon ugyanezekbe a malacokba virulens diftéria-bacillusokat vitt be. Mesés mulatság volt ezeknek a kísérleti állatoknak megfigyelése. Vigan lépegettek ketreceikben anélkül, hogy a betegség egyetlenegy tünetét is mutatták volna, míg szérumot nem kapott társaik nyomorultul pusztultak el pár napon belül. Behring egyenesen lelkesedéssel figyelte meg miképpen halnak el ezek a nemszérumozott állatok. Mert hiszen ezek az ellenőrző állatok mutattak biztonsággal arra, hogy a többieket a szérum mentette meg. Hasonló csinos kísérletek százait végezte Behring, olyanokat, amelyek minden lehető ellenvetést kizártak. Asszisztensei már mulatságosnak találták azt a folytonos bizonyítgatást, amelyet Behring újból meg újból szükségesnek tartott. De igaza volt. „Számtalanszor kell a kísérleteket megismételnem, hogy bemutassam Koch professzornak, milyen messzire jutottam el már a vérsavó előállításában.”
Egy baja volt csak a kísérleteknek, illetőleg sikerüknek: a szérum védőhatása nem tartott elég hosszú ideig. Néhány nappal a szérumozás után, igaz, még kifogástalanul állották ki a méreg nagy adagjait a szérumozott tengerimalacok, de vagy két héten belül mindinkább érzékenyebbekké váltak és végezetül egész kis méregmennyiségektől elpusztultak. Behring aggályoskodott: „egész fölfedezésemnek kevés a praktikus jelentősége; utóvégre nem adhatunk Németország minden gyermekébe kéthetenként egy porció juh-szérumot”. Ez a gondolat, meg aztán talán az a másik, hogy fölöttes hatóságainak minél inkább imponáljon, vezette őt az ő finom, de mégis kapkodó kísérletei mellől arra az útra, amely a diftéria gyógyítására vezettet. „A jódtrichlorid majdnem


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
olyan ártalmas a tengerimalacokra nézve, mint a bacillusok maguk – de ez az én antitoxinom egészen ártalmatlan, legalább is nem okoz sem sebeket, sem fekélyeket... Az egészen biztos, hogy nem ártalmas... Az is biztos, hogy elpusztítja a mérget... Tehát: meg fogja gyógyítani a diftériát!”
Egy sorozat tengerimalacába a diftériabacillusoknak biztosan ható adagjait fecskendezte be. A következő napon az állatok szomorúan üldögéltek ketreceikben. Negyvennyolc óra mulva nehezen lélekzettek és ha felfordították őket, ott maradtak hátukon végzetes lustaságnak közepette... És azután Behring két részre osztotta kisded haldokló malac-kondáját; az egyik csoportot kezeletlen hagyta, a másiknak szervezetébe immunis juhokból származó antitoxinnak alapos adagjait vitte be. Csodák csodája! Ezek a szérumozott állatok, legalább is nagy többségük, röviddel utána könnyebben kezdtek lélekzeni. A következő napon, amikor hátukra fordította őket, fürgén visszafordultak négy lábukra. És így is maradtak. A negyedik napon olyan virgoncok voltak, mintha egyáltalán nem kezelte volna őket semmivel a világon, míg nemszérumozott társaiknak hideg holttetemeit már régen kivitték volt a boncolóhelyiségbe... A vérsavó gyógyítja a diftériát!
A triangli öreg laboratóriuma lelkes hangulatban ujjongott; mindenki tapsolt Behring csodás odisszeája diadalmas finisének. Mindenkinek reménysége az égig nőtt: egész biztosan meg fogja tudni gyógyítani Behring a gyermekeket. Miközben elkészítette a szérum kellő mennyiségét, hogy az állatkísérletek után gyermekeken próbálja ki csodálatos új módszerét, íróasztalához ült a fiatal tudós és megírta ma már klasszikusnak mondható értekezését arról, hogyan sikerült néki a biztos halálnak kitett kísérleti állatokat megmenteni azzal az új, csodálatos anyaggal, amelyet más állatok készítettek, fabrikáltak saját testükben, olyanok, amelyek önmaguk is közelálltak volt a halálhoz. „Még nem tudom megadni annak a biztos módját, hogyan lehet állatokat tökéletes biztonsággal immunizálni; ami ki is tűnik, ha kísérletiemet nyugodtan végigolvassák, amelyekben nemcsak jó eredményeimről, hanem balsikereimről is hűségesen beszámolok”. Ez igaz is volt, mivel Behring tényleg nemcsak azt a pár eredményes „találatát” írta le, amely diadalát jelentette, hanem összes kereséseit, tapogatódzásait és balsikereit is. Az ember szinte azt kérdezi magától, miképpen jutott ez a poéta-ember a diftéria-antitoxin gyönyörű felfedezéséhez? De aztán mindent megértünk! Hiszen azok a legelső Névtelenek, akik a vitorlát fedezték fel, hogy evezés nélkül haladjanak tovább a mély vizek felett: azok is csak így próbálkoztak, míg eredményhez nem értek. A névtelen géniuszok nagyrésze, nagy száma szárnyszegetten semmisült meg, enyészett el: a géniuszoknak, a nagy felfedezők többségének ez a szomorú sorsa, nem pedig a siker.
Az 1891-es év vége felé a berlini Ziegelstrasse gyermek-klinikáján, a Bergmann-klinikán, nem egy gyermek haldoklott diftériában. Karácsony éjszakáján történt meg az első szérumos kísérlet: súlyos betegnek adták be egy nagy fecskendő keskeny, szúró és fájdalmat okozó tűjén keresztül az első szérumadagot. Majd több és több gyermeken próbálták ki az új gyógyszert. Az eredmények csodálatosak voltak. Csak kevés gyermek pusztult el; egy híres berlini orvos apró kis fiacskája pár perccel a szérumnak beadása után, hirtelen húnyt el, ami az orvosi és társadalmi közéletben rendkívüli feltűnést okozott. De csak egy időre. A nagy német vegyi gyárak rövidesen hozzáláttak, hogy juhokból nagymennyiségű antitoxint állítsanak elő. Három éven belül húszezer gyermeket ojtottak be szérummal és az új kezelés híre a villám gyorsaságával hódította meg az egész civilizált világot. Bigs, a kiváló amerikai hygienikus, aki épp akkor Európában tartózkodott, odáig volt izgatottságában és parancsolóan drámai módon kábelezett dr. Parkhoz, egy nagy vegyi gyár ismert tulajdonosához New Yorkba:
„Diftéria-antitoxin teljes siker, állítsátok azonnal elő”.
Azok a bánatos emberek, akik a Koch tuberkulin-kúrájának korszakában kedveseiket veszítették el a Koch-féle veszedelmes injekciók következtében, elfelejtették ennek a diadalnak jegyében bánatukat és megbocsájtottak Kochnak, az ő brilliáns tanítványa, Behring kedvéért.
De hát kritikusa és csöndes vádolói is akadtak az új eljárásnak, ami egészen természetes, mivelhogy a szérum nem volt százszázalékosan gyógyító hatással sem a tengerimalacokra, sem pedig a gyermekekre. És arra is utaltak tudós doktorok, hogy nem tökéletesen ugyanaz a folyamat játszódik le a tengerimalac bőre alatt és a gyermek torkában. A sokezernyi gyermek közül, akik diftéria-szérumos kezelésben részesültek, még mindig elé nagyszámú gyermek pusztult el, igaz, hogy jóval kevesebb, mint azelőtt. És a szkeptikus orvosok kétkedő kérdésekkel léptek a világ színe elé. És száz meg száz szülő csatlakozott a kétkedőkhöz...
Ekkor állott Emile Roux a csatasorba. Brilliáns kísérleteiben könnyű útját adta meg, miképpen kell lovakat a méreg ellen immunizálni – az ő lovai nem pusztultak el, és nem mutattak az ojtások helyén csúnya tályogokat és


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
ami a legfontosabb, óriási mennyiségben állították elő az értékes antitoxint. Értékesnek mondom, mert tényleg hihetetlen ereje volt a Roux által előállított szérumnak: kis mennyiségében sokszáz kutyán halálos méregmennyiséget lehetett megsemmisíteni.
Talán még Behringnél is szenvedélyesebben hitt Roux abban az igazságban, hogy ez az antitoxin meg tudja és meg fogja menteni a diftériás gyermekeket. A betegség megelőzése nem járt a fejében többé és torokvizéről is egészen megfeledkezett. Ott lehetett folytonosan látni laboratóriuma és istállói között, amint nagyhasú üvegeket cipelt ideoda, amelyekről roppant mennyiségű folyadékot fecskendezett nagykaliberű tűkön keresztül nyugodt lópáncienseinek nyakába. Éppen abban az időben – legalább így látta Roux – egy fölöttébb veszedelmes diftériabacillus pusztított Páris családjaiban. A párisi nagy gyermekkórházat, miként az akkori statisztikák mutatják, minden száz gyermek közül ötven vízszintes helyzetben, lábbal előre hagyta el... A Trousseau-kórházban a halálozási arány 60%-ra rúgott, bár nem egészen biztos, hogy mindez a töméntelen haláleset tényleg a diftéria számlájára volt-e irandó. Roux, az érdekes képű, beesettmellű és feketesapkás tudós 1894. február 1-én felkereste kezében egy csomó szalmasárga folyadékkal telt apró üvegcsével a gyermekkórház diftériaosztályát.
Ugyanakkor a rue Dutot-beli intézet dolgozószobájában várta a híreket az a sápadt, halálravált arcú, de fényesszemű öregember, akinek csak az egy kívánsága volt, hogy megérje egy új betegség sikeres leküzdését. Pasteur várta a híreket Roux kísérletei felől. Párisban is ezer meg ezer szülő imádkozott Roux-hoz, fohászkodott a tudományhoz: olyanok, akik már hallották, hogy Behringnek sikerült Berlinben a betegség leküzdése. Az emberek azt mondották, hogy Behring csodákat művelt, hogy a gyermeket a halálból szólította vissza az életbe: és most Roux felé nyúlt ki ezernyi könyörgő kéz...
Eközben Roux azzal a hideg nyugalommal készítette elő fecskendőit és üvegeit, amelyet annakidejében a mezőgazdák bámultak meg rajta, amikor híres lépfeneojtási kísérleteit végezte Pouilly le Fortban. Két asszisztense, Martin és Chaillon, meggyujtotta a kis spirituszlámpát, és úgy leste a mester minden kívánságát. Roux ránézett a tanácstalan doktorokra, aztán a kis ónszínű arcokra, a kis kezekre, amelyek szemelgettek a paplanok csipkéin, a kis testekre, amelyek görcsösen sóvárogtak több levegő után... majd üvegeit nézegette, vajjon igazán meg lehet menteni ezzel az anyaggal az emberi életet? Roux, az ember, türelmetlenül válaszolt: „Minden bizonnyal”. Majd a kutató Roux felelt Roux-nak, az embernek: „Semmi sem bizonyos, végezzük a kísérletet teljes nyugalommal”. Megint sorra került Roux, az ember: „Ha kísérletezni akarsz, akkor a gyermekek felét kezeletlenül kell hagynod, mert csak így látod meg a puszta igazságot”. És a kétségbeesett, jószívű emberek gondolataiba belemarkolt a kétségbeesett szülők aggodalmas tekintete. Melyiket fogja kezelni? A kutató válaszolt az embernek: „Igaz, rettenetes terhet vállal a lelkem, de mindenekfelett az igazságot kell kutatnom. Azért, hogy a szérum nyulakat meggyógyított, még nem bizonyos, hogy a gyermeket is meg fogja gyógyítani és nekem a teljes bizonyosság kell, a teljes igazság. Csak úgy tudom meg a teljes igazságot, ha a kezelt gyermekek halálozási arányszámát össze tudom hasonlítani a nemkezeltekkel”. Megint felelt az ember: „Jó, de ha megtudod, hogy a szérum tényleg jó és ha megtudod, hogy a szérum tényleg meggyógyítja a kezelt gyermekeket: vállalod-e a felelősséget azoknak a haláláért, azért a sok száz életért, amelyet megmenthettél volna, ha szívedre hallgatsz és nem kutató eszedre!”
Rettenetes dilemma előtt állott a tudós. A kutató még egy utolsó argumentummal győzhette volna meg a csupaszív embert a következőképpen: „Ha nem kutatjuk abszolut módon, még pedig a mondott teljes bizonyító értékű gyermek-kísérletek útján a tiszta igazságot, a világ azon a nézeten lesz, helyesebben azzal a jóérzéssel áltatja magát, hogy megvan a diftéria gyógyszere; a bacillusvadászok beszüntetik kutatásaikat és talán ezer meg ezer olyan gyermek fog a következő évek folyamán diftériában elpusztulni, akik közben megmenekültek volna, ha nem hagytunk volna fel a száraz tudományos kutatással...”
Ez lett volna az utolsó, a döntő érv a tudomány szempontjából. És Roux mégsem ezt az utat követte: de vajjon ki dobja rá, az ő nemesen érző szívére az első követ azért, hogy elhagyta azt a kegyetlen ösvényt, amelyik a színigazság felé vezetett. A fecskendők készen voltak és beléjük tódult a szérum, amikor a fecskendők dugattyúit sorra felhúzta a tudós. Megkezdődött az injekciók korszaka és annak a több mint 300 diftériás gyermeknek, amelyik a következő 5 hónap alatt a gyermekkórházba diftéria-diagnózissal került, mindegyike megkapta a maga teljes antitoxin-adagját. Hála istennek, az eredmények igazolták a mindenha emberies gondolkodású Rouxt. Még ugyanazon a nyáron, nagy kísérleti sorozatának befejeztével, a következőképpen referált a világ minden részéről egybegyűlt orvosok és természettudósok előtt: „A szérum befecskendezése után hihetetlen gyorsan változik meg a gyermekek közérzete: a kórházi osztályokon alig látunk már kék és ónszínű arcokat... Ellenkezőleg: a gyermekek


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]
vigak és betegségük dacára, élénkek!”
Aztán elment a budapesti orvosi világkongresszusra és ott egyszerű, nyugodt szavakkal elmondta, miképpen tünteti el a szérum a nyálkás, szürke álhártyákat, szóval azt a helyet, ahonnan a bacillusok rettenetes mérgüket rászabadítják a beteg gyermekre, a bébik torkából. Előadta, miként csökkenti a szérum a gyermekek lázas forróságát (mint hogyha az északi tenger hűvös szellője söpörné végig valamelyes város forró aszfaltjának levegőjét). A kiváló orvosok gyülekezete diadalmasan tapsolt az előadónak.
Pedig ne feledjük – ismétlem: ne feledjük –, hogy a csodás szérumhatás dacára a Roux-kezelte minden száz gyermek közül 26 mégis csak meghalt diftériában...
Dehát a kongresszusok nem arra valók, hogy az abszolut igazságokat keressék, hanem inkább arra, hogy bizonyos lázas atmoszférában nyujtsanak alkalmat vitákra, új tervek kovácsolására és nagy tudósok ünneplésére. A kongresszus tagjai nem sokat törődtek akkor a számokkal; ugyancsak nem nagyon figyeltek azokra az unalmas kritikusokra, akik reámutattak bizonyos összehasonlító számadatokra; a kétkedőket egyszerűen elsöpörte Roux, aki beszámolt arról, miképpen válnak a szérum hatása alatt láztalanokká a lázbanégők. És unalmas kritikusainak egyszerűen felelhetett (nagy hallgatóságának tapsvihara közepette): „Jó! Fogadjuk el, hogy 26% pusztult el. De ne felejtsék, hogy éveken át a diftériás betegeknek 50%-a halt el!”
És mégis, – én, aki hiszek, aki nagyon hiszek ebben az antitoxinban – én mondom néktek, húsz évvel ezen történet lejátszódása után, hogy a diftéria különös hullámhegyeket és hullámvölgyeket mutat erősségében. Vannak évtizedek, amikor száz közül 60-at öl meg; és azután valami csodálatos változás áll be, a vírus valamiképpen meggyöngül és ezzel kapcsolatban talán csak tíz pusztul el. Így érthető aztán, hogy Rouxnak és Behringnek vázolt nevezetes korszakában Angolországnak egy kórházában a diftériának halálozási arányszáma 40-ről 29-re szállt alá: notabene anélkül, hogy egy csepp szérumot is használtak volna a betegek kezelésére.
De a budapesti kongresszus orvosai nem gondolkoztak számokban és az antitoxin hírét az egész világba magukkal cipelték. Pár éven belül kötelezővé vált mindenütt a diftériának antitoxinos kezelése és nem hiszem, hogy ezer doktor közül egyet találnék, aki ne esküdnék a szérumra és annak hatására. Lehet, hogy igazuk is van. Bebizonyosodott például, hogy ha a szérumot a betegség első napján adjuk be, úgyszólván az összes gyermekek megmenekülnek – minél későbben, annál több a veszteség. Az is igaz, hogy minden doktort ennek nyomán bűnösnek kell mondani, aki az ismeretek mai állása mellett nem alkalmazza a szérumot. Én magam azonnal a betegség kezdetén nem haboznék, doktort hívatnék és kezeltetném gyermekeimet. Hiszen talán tényleg gyógyít az antitoxin. De szögezzük le azt az igazságot, hogy az antitoxinnak gyógyító hatása a mai napig sincs teljes, matematikai biztonsággal bebizonyítva; és hogy az igazság már-már nem is igazolható be, mivelhogy az egész világ vakon bízik az antitoxinban és nem akad majd olyan szívtelen, vagy vakmerő ember, aki azokat a kísérleteket tenné meg, amelyeket az abszolút tudomány még ma is követelne.
A hivő kutatók manapság egyéb dolgokkal vannak elfoglalva és csak remélem, hogyha a rettenetes hevességű diftériának újabb hulláma jön majd a civilizált világra, olyan, aminő a 80-as években uralkodott, talán akkor beigazolódik, hogy Roux végeredményben igazat mondott. De ha a diftéria-antitoxin nem is biztos gyógyítószere a diftériának, annyit már biztosan tudunk, hogy a Roux és Behring kísérletei nem végeztettek hiába. Amit most mondani fogok, az már igazán a mai napnak története és túlságos gyakran fordul meg a napilapokban ahhoz, hogy ebben a könyvben helyet foglaljon: de megemlítem, hogy ma New Yorkban, dr. Park kiváló vezénylete alatt, továbbá az U. S. A. egész területén, meg az európai államok között főleg Németországban száz- meg százezer főkép iskolás – gyermeket ötletes és biztos úton alakít át a hygiénés tudomány mindmegannyi kis antitoxingyárrá, aminek eredménye az lesz, hogy ezek a gyermekek a diftériát nem kapják meg többé. Ezeknek a csemetéknek bőre alá fecskendezik be az említett rettenetes mérget – amelyet azonban előzőleg olyan csodás módon változtatnak meg, hogy bár a védőképességét megtartja, az egyhetes gyermekre sem ártalmas többé. Mindegyikünkben él a szilárd hit, hogy a diftéria lassankint el fog tünni a gyermekek gyilkos démonjai közül, ha a szülők az egész világon megengedik, hogy gyermekeik ebben az egyszerűen kivihető diftériás ojtásban részesüljenek. Ha ez az álom valóra válik, akkor az eredményért egyaránt érdemli meg az emberiség háláját az a három kutató, akinek úttörő vizsgálatairól szólt ez a fejezet: Löffler, Roux és Behringer.
PASTEUR — és a veszett kutya TARTALOM MECSNIKOFF — A derék phagoyciták


 Brehm: Az állatok világa / ROUX ÉS BEHRING — A tengerimalacok gyilkosai
http://mek.oszk.hu/03400/03408/html/3183.html[2020. 10. 21. 17:35:36]


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
ROUX ÉS BEHRING — A tengerimalacok gyilkosai TARTALOM SMITH THEOBALD — A kullancsok és a Texasláz
MECSNIKOFF — A derék phagoyciták
I
A bacillusvadászat mindenkor fura mesterség volt. Az, aki elsőnek látta a mikróbákat, éppenséggel nem volt tudós ember, hanem boltosba ojtott portásféle alak; vegyész rajzolta le őket elsőnek és gerjesztett tiszteletteljes félelmet irányukban az emberiségben; falusi doktornak kellett jönnie, hogy a mikróbacsőszség valamelyest közelebb kerüljön a tudomány berkeihez; hogy a legmérgesebb csírák egyikétől mentse meg az apró gyermekek életét, két nemzetnek – a franciának és a németnek – egy-egy fia hekatombáját halmozta fel a lemészárolt tengerimalacoknak és házinyulaknak. A bacillusvadászat hihetetlen ostobaságokból, finom elképzelésekből és őrült paradoxonokból tevődött össze. Pont ugyanez áll a tudománynak arra a másik ágára is – amely különben még ma is gyermekcipőit tapossa –, arra, amely azt kutatja, hogy miért is vagyunk és miért nem vagyunk egyik-másik bacillussal szemben védettek, immunisak? Tudniillik Mecsnikoff, a mindig izgatott kutató, aki bizonyos szemszögből nézve megalapítója volt ennek a második tudománynak: mondom, ez a Mecsnikoff éppenséggel nem volt józan kutatónak nevezhető; inkább azokhoz a szenvedélyes alakokhoz hasonlított, aminőket Dosztojevszkij olyan élethűen ábrázol a novelláiban.
Mecsnikoff Elias zsidó szülőktől származott és 1845-ben született valahol Dél-Oroszországban. Önönmagáról 20 éves korában imigyen nyilatkozott: „Szorgalmas, ügyes és talentumos vagyok és az az ambíció fűt, hogy neves kutatóvá váljak”.
Aztán beiratkozott a harkowi egyetemre, tanárai egyikétől kölcsönvette az akkor még ritka mikroszkópok egyikét, megtanulta – többé-kevésbbé –, hogyan kell ezzel a szerszámmal bánni és nekilátott, hogy hosszú értekezéseket írjon, mielőtt még tudta volna, hogy egyáltalán mi fán terem a tudomány. Óráit hónapszámra „bliccelte”, nem azért talán, hogy mulasszon, vagy kártyázzék: csak azért, hogy minél többet olvasson. És mit olvasott? Regényeket? Dehogy is, kérem. Keresztülrágta magát „A fehérjés anyagok kristályai” című és más hasonlóan épületes tudós munkákon, nemkülönben forradalmi röpiratokon, aminők az akkori orosz fiatalságot könnyűszerrel juttatták a távoli Szibéria csöndes bányáiba. Megszámlálhatatlan csésze tea elfogyasztása mellett virrasztott éjszakákon át, miközben fiatal diáktársait (kik közül nem egy talán a mai bolsevikek őse lehetett) az atheizmus tanaival szórakoztatta. Nem is nevezték másként, mint „Nincs-isten”-nek.


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
Aztán, pár nappal vizsgái előtt nekidűlt hónapokon át elhanyagolt tankönyveinek; hihetetlen emlékezőtehetsége, amelynek birtokában agya inkább gigászi fonográflemeznek felelt meg, mint emberi agyvelőnek, keresztülsegítette a nehézségeken, úgy, hogy megírhatta a szüleinek, hogy elsőnek tette le vizsgáit, sőt az aranymedáliát is elnyerte.
Mecsnikoff valahogy önmagát akarta mindenkor túlszárnyalni. Már gimnazista korában cikkeket küldözgetett be a tudományos folyóiratokhoz; alighogy meglátott valamit mikroszkópján valamely bogár belsejében, máris megírta a dolgozatait; a következő napon aztán újra elővette készítményeit és konstatálta, hogy amiben tegnap még olyan rettenetesen biztos volt, az valahogy megváltozott tegnaptól máig. Oda se neki. Nyugodtan közölte a szerkesztővel, hogy: „Ne tessék a tegnap küldött kéziratot közölni. Tévedtem”. Máskor meg formálisan dühöngött, hogy nagyhangú „felfedezéseit” a szerkesztőség lecsepülte. „A világ nem akar elismerni!” ezzel a kiáltással bujt el szobájában, halálrakészülten és rezignáltan dalolta, hogy: „bárcsak olyan kicsi volnék, mint a csiga, hogy teljesen elrejtőzködhetném házamban”.
De ha Mecsnikoff el is keseredett néha, hogy tanárai alábecsülték képességeit, másrészt hamarosan össze is tudta szedni magát. Megfeledkezett tervbevett öngyilkossági szándékairól és heves főfájásairól abban a változatlan érdeklődésében, amellyel minden élőlény felé fordult: de emellett folytonosan veszekedett tanáraival és egyremásra játszotta el azokat a lehetőségeit, amelyek megengedték volna, hogy nyugodtan élhessen tanulmányainak. Végezetül így szólt anyjához (aki mindenkoron kényeztette és – ami több, hitt benne): „Engem rendkívül érdekel a protoplazma studiuma, de ez a tudomány Oroszországban ismeretlen”.
Különféle mikróbák mikrofotografái II.
A würzburgi egyetemre utazott. Hat héttel ért oda az egyetem megnyitása előtt. Ott élő orosz tanulókhoz akart csatlakozni, de ezek nem vették be maguk közé – ne feledjük, zsidó volt –, megunta az életét, megint csak öngyilkossági gondolatokkal terhesen hazautazott, tarsolyában egy pár újonnan vett jó könyvvel. Ezek egyike Darwinnak éppen akkor megjelent könyve volt, a „Fajok eredete”. Elolvasta, nem! elnyelte a természetes evolúciónak ezt a bibliáját, bigott hívévé és apostolává szegődött a természetes kiválás tanának. Darwin lett az ő prófétája, legalább is addig, míg ő maga nem lépett a tudományos vallásalapítók ösvényére...
Letett öngyilkossági gondolatáról; különös evolúciós vizsgálódások víziói kergették egymást lázálmas éjszakáin át. Víziók, amelyekben valamely elképzelhetetlenül kicsi és különös alakú ősapját igyekezett meglátni minden földi élőlénynek, legyen az svábbogár, fecske , vagy elefánt... Ez az elképzelés vezette aztán be az igazi tudományos életbe, mivelhogy most már igazán nekilátott, hogy kiverekedje dolgozó helyét, a laboratóriumok egész során át, Oroszországban, Német- és Olaszországban, Helgolandban. A férgek evolúcióján dolgozott. Eközben nyilvánosan megvádolta Leuckartot, a híres német zoológust, hogy elplagizálta az ő gondolatait; hihetetlen kézi ügyességének


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
birtokában kétségbeesetten kapargált egy szegény gyík belei közt, hogy valamelyes felvetett kérdésre választ nyerjen – és amikor nem kapta meg amit keresett, kidobta a boldogtalan hűllő földi maradványait a laboratórium ablakán keresztül. Leeuwenhoek és Koch naggyá nőttek, mivel tudták, mikor tegyenek fel kérdéseket a nagy hallgatóhoz, a Természethez: Mecsnikoff nem így járt el. Ő könyveinek olvasása közben jutott el valamilyen elképzeléséhez, „igent” kiáltott, mielőtt még egy lépést tett volna és csak aztán látott hozzá, hogy hanyagul kigondolt és hanyagul végzett kísérlet kapcsán belegyömöszölje saját vélt igazságainak golyóbisát a természet torkába. Furcsa, hogy gyakran igaz volt, nagyon is igaz volt, amint látni fogjuk. Amikor még – a 70-es évek végefelé – semmit sem tudott a bacillusok felől, máris élt benne a mániákus állhatatosságával, az a hit, hogy a legderekabbak túlélésének darwini dogmája valahogy kapcsolatos azzal a fantasztikus teóriával, amelynek birtokában megsejtette, hogy az emberiség mikép győzi le a bacillusok támadását.
Mecsnikoff első 35 esztendeje veszedelmes és gyakorta végzetesnek tűnő bukdácsolás volt oly siker felé, amelyet – annyi balszerencse után – csak később Szicilia szigetén ért el. 23 éves korában a tüdőbajos Feodorovics Ludmillával kelt egybe, akit tolószéken vittek az oltár elé. Szomorú négy esztendő szakadt reájuk. Egész Európán keresztül hurcolta betegét, gyógyító írt keresvén a halálos kórságra; a legnagyobb gyöngédséggel ápolta beteg hitvesét, miközben csak loppal menekülhetett néha-néha mikroszkópjához, hogy lázas sietségben tanulmányozza a kérészek, a spongyák, a skorpiók s a férgek fejlődési stádiumait. Kereste azt a nagy felfedezést, amely a jól fizetett egyetemi tanársághoz segítené. „Nem a legkiválóbbak, hanem a legügyesebbek érnek révbe”, ezt motyogta magában, miközben e célból írt tudományos cikkeit és sürgönyét szerteküldözgette.
Ludmilla végezetül elhalálozott. Utolsó heteiben morfinistává lett a szerencsétlen asszony és férje szintén hozzászokott a morfiumhoz. Szárnyszegetten kóborolt országokon keresztül, a sírhalomtól Spanyolországba menekült, onnan Génuába, miközben egyre jobban merült bele a morfinizmus örvényébe. Eközben valamelyes szembajt szerzett: pedig természettudósnak, a kutatónak a szem legfontosabb kutatószerszáma. Mit kinlódjon tovább? kiáltott az egek felé a szerencsétlen és akkora morfiumadagot vett be, amelyről tudta, hogy halálos. De az adag túlságosan nagy volt: szervezete kivetette magából és Mecsnikoff életben maradt. „Nem birom tovább!” jelszóval forró fürdőt vett és mezítelen kiment a nagy hidegbe, hogy tüdőgyulladást kapjon és elpusztuljon. De úgy látszik, a végzet egyéb sorsot tartott fel számára. Kérészek rajta keringett életének azon a lázas, kétségbeesett éjszakáján kerti lángja körül. „Ezek a rovarok csak pár órán át élnek. Hogyan lehetne Darwin teóriáját – a legderekabbak kiválásának tanát - rájuk is alkalmazni?” Ezzel a mottóval látott neki új kísérleteknek.
Szomorúsága, ha mély is volt, de nem tartott sokáig. Az odesszai egyetem tanárának hívta meg és ott megkezdte előadásait a „legderekabbak kiválasztásáról”; komoly tudományos pozíciót ért el, hírnévben gyarapodott. Majd alig 2 évvel Ludmilla halála után, Olgával találkozott, egy földbirtokos 15 éves leányával. „Nézzétek, milyen Krisztus-arca van!” suttogta Olga, „olyan halvány és szomorú”. Nemsokára egybekeltek. Élete ezután már kevésbbé volt bánatos; sokkal ritkábban követett el öngyilkossági kísérletet; keze harmóniába került tündöklő agyával: megtanulta, hogyan kell kísérleteket nemcsak kigondolni, hanem végre is hajtani. Nem volt ember, akiben őszintébb igyekezet élt volna arra, hogy vallását (és az ő vallása a tudomány volt) életének minden mozzanatában érvényesítse. Feleségét, Olgát is tanítványának tekintette és tanítgatta, tudományra, művészetre, sőt a házasság tudományára és művészetére is. Olga ugyan nagyon sokra értékelte azokat a mélységes igazságokat, amelyeket férje ajkairól nem egyszer hallott, de mégis imígy nyilatkozott ennivaló őszinteségében: „Azok a tudományos módszerek, amelyeket Mecsnikoff mindenkoron szeme előtt tartott, bizonyos kényes fiziológiai percekben nem voltak egészen helyénvalók...”
II
1883-ban történt, akkor, amikor Pasteur és Koch fölfedezései mindenkit a bakteriológia fejlődő tudománya felé tereltek, hogy Mecsnikoff természettudósból hirtelen bacillusvadásszá vedlett át. Összeveszett az odesszai egyetem vezetőségével, otthagyta az egyetemet és Olgával, valamint Olga kis testvérével együtt Sziciliába utazott. Ott villát bérelt és a szalónban, amelynek ablakából tiszta időben meg lehetett látni a bűvös tengeren túl a kalábriai partok kékes vonalát, rendezte be laboratóriumát. Bár addig alig látott életében bacillust és ámbátor fogalma sem volt a bacillusvadászat mikéntjéről: géniusza azt súgta fülébe, hogy „a bakteriológia a jövőnek az a tudománya, amely a legszebb fölfedezésekkel kecsegteti a tudóst”. Ott az ő szalón-dolgozójában biológiai teóriákat fejtett ki Olga előtt, majd tengeri csillagokat és spongyákat vizsgálgatott, közben meg tündérmeséket mesélt a gyermekeknek, szóval mindent elkövetett, hogy minél inkább eltávolodjék a Koch és Pasteur izgató kutatásainak szinterétől...


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
Aztán, egy szép napon, vizsgálni kezdte, hogy a fönt nevezett tengeri sünök és spongya-állatok miképpen emésztik meg eledelüket. Már régóta figyelemmel kísért bizonyos sejtfajtákat, amelyek ezeknek az alsórendű állatoknak testében találhatók. Ezek a „vándor sejtek” neve alatt ismeretes sejtfajták úgyszólván különítményei az állati szervezetnek; magányos, független életet élnek, ide-oda vándorolnak a testben, még pedig oly módon, hogy nyúlványt bocsájtanak ki magukból és aztán átömlesztik testüket az előretolt nyúlványba, – szóval pontosan úgy mozognak, mint az amőbák, a legalsóbbrendű, egysejtű állati lények.
Mecsnikoff dolgozóasztala elé ült és ügyetlen kezével, amely képtelen volt arra, hogy agyveleje parancsait pontosan teljesítse, egy tengerisün lárvájának belsejébe karminrészecskéket plántált át. Fényes és zseniális gondolata volt ez a kíváncsi tudósnak, mert a nevezett lárva összes szövetei annyira átlátszók, mintha csak üvegből volnának, úgy hogy nagyító lencséjének segítségével be tudott nézni az élő lárva belsejébe. Egész testében reszketve látta meg a nagy, a mérhetetlen fontosságú igazságot, azt, hogy miként kúsznak, tódulnak a lárva belsejében vándorsejtek a kármin-szemcsék felé, miként ragadják meg, miként falják fel! Látszólag még a sünlárvák emésztését vizsgálgatta, de máris különös gondolatok, új ideák formát még nem öntött ködgomolyai kezdtek kergetődzni agyában – olyan gondolatok, amelyek már mérföldekre távolodtak el az emésztés problémáitól.
A következő napon Olga a cirkuszba vitte a gyermekeket, ahol nagyon tudós majmok mulattatták a nagyérdemű közönséget. Mecsnikoff egyedül ült dolgozójában, simogatta bibliás szakállát és merően nézte – de nem látta – azt a kis üvegvázát, amelyben tengeri csillagjait tartotta. Emlékeznek arra a vakító fényre, amely Pál apostolt Damaszkuszba vivő útján megállította? Ilyen – a másodperc ezredrészéig tartó – fény gyúlt ki hirtelen a kutató lelkében, hogy egész életét más irányba terelje.
A tengeri csillag vándorsejtjei táplálékot vesznek magukhoz, fölfalják a karmin-szemcséket – hátha bacillusokat is tudnak enni? Talán a vándorsejtek védik meg a sünlárvát a mikróbák ellen! Miért csak a sün vándorsejtjei? Hiszen nekünk is vannak vándorsejtjeink, az ú. n. fehér vérsejtek! Hátha ezek védenek meg bennünket is a támadó csirák ellen... talán ők az okai a fertőző betegségek ellen való védettségnek, immunitásnak... talán nekik köszönhetjük, hogy egyáltalán élünk és nem gyilkolnak bennünket rakásra a rosszindulatú bacillusok légiói!
És anélkül, hogy egyetlen egy bizonyíték, egyetlen kísérlet is állt volna rendelkezésére, tisztán látta maga előtt megteendő útját, amely a sünlárva emésztésétől az emberi betegségek felé vezetett...
„Igy lettem hirtelen pathológussá”, írja naplójába. És ez a metamorfózis éppen olyan bámulatos volt, mintha azt hallanók, hogy egy jazz-muzsikus hirtelen kijelenti magáról, hogy csillagásszá lett! „Erősen éreztem, hogy ebben az ideában rendkívüli lehetőségek rejtőzködnek, annyira, hogy nem maradhattam veszteg. Fel és alá futkostam szobámban, majd lerohantam a tenger partjára, hogy összeszedjem gondolataimat”.
Egész biztos, hogy Koch mester, a pontos, az alapos tudós, mikroszkópjának tisztogatását sem bízta volna Mecsnikoffra, de törődött is ez a vad orosz az ő saját ignoranciájával!
„Imígyen szóltam magamhoz: Ha teóriám igaz, akkor olyan szilánkot, amelyet a sün álcájának testébe szúrok, nemsokára a vándorsejtek serege fog környezni”. És visszaemlékezett arra, hogy ha szálka kerül ujjunkba és a szilánkot nem távolítjuk el, a szálka körül genny gyűlik meg nemsokára – pedig a genny főképpen a vér fehér vándorsejtjeiből áll. Kirohant a villa kertjébe, ott valamelyik sarokban megtalálta azt a száraz rózsabokrot, amelyet Olga testvéreinek örömére karácsonyfának díszített volt fel és pár tövist tört le az ágról. Aztán visszasietett laboratóriumába és a rózsatöviseket beledugta az egyik sün álcájának víztisztán átlátszó testébe... A következő nap hajnala ott találta őt mikroszkópja felé hajoltan, szivében vad álmokkal és reményekkel: ime! gyanúja beigazolódott! A tövisszilánkok – az álcák belsejében – a tunyán kúszó vándorsejtekből álló tömegek közepén feküdtek. Ez a látvány csapongó agyát teljesen kielégítette: ettől a pillanattól kezdve örök időkre be volt vésve agyvelejébe az a fixa idea, hogy felfedezte az összes betegségekre vonatkozó immunitás magyarázatát. Még ugyanazon nap reggelén berohant a városba, felkereste azokat a híres európai professzorokat, akik éppen akkor Messinában tartózkodtak – telebeszélte fejüket az ő nagy fölfedezésével. „Tudom, már, hogy miért is állnak ellen az állatok a bacillusok támadásának”, így szólt és akkora enthuziazmussal meg szapora bőbeszédűséggel mesélte el (és mutatta be mikroszkópja alatt), hogy a tengeri csillag vándorsejtjei miként igyekeznek felfalni a rózsa töviseit, hogy a felettébb kiváló Virchow professzor is, a bakteriológusok pápája – aki pedig egyszer orrát fintorgatta Kochra – elhitte, amit Mecsnikofftól hallott.


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
Mecsnikoffot bacillusvadásznak avatták fel...
III
Olgája és a gyerekek kíséretében, akik mindenütt és mindenkor ott lábatlankodtak körülötte, Bécsbe sietett és ott előadást tartott teóriájáról. Szerinte azért vagyunk bizonyos bacillusok ellen immunisak, mivelhogy a testünkben lakozó vándorsejtek a csirákat vígan falják fel; bemutatta készítményeit jóbarátjának, Claus bécsi hírneves zoológus professzornak, aki éppen olyan keveset tudott a bacillusokról, mint ő maga és ennélfogva érthető bámulattal hallgatta az új felfedezést. Claus imigyen válaszolt: „Nagy tiszteletnek venném, ha az ön teóriáját az én általam vezetett szaklapban közölhetném”. Mire Mecsnikoff: „Jó, jó, de okvetlen szükségem volna valamilyen hangzatos görög szóra, hogy megjelöljem ezeket a zabáló sejteket, valami jóféle görög névre; mondja csak, falósejtjeimet hogyan lehetne görögül nevezni?”
Claus és az ő tudós barátai szorgalmas fejvakarások közepette kértek tanácsot nagy szótáraikból és végezetül így feleltek: phagocyták! Phaertin = enni, cytos = sejt, tehát phagocyta = falósejt, „nevezze ezeket a sejteket phagocytáknak”. Mecsnikoff szépen megköszönte a jótanácsot, majd zászlóként felhúzta az új szót esze árbocainak legmagasabbikára és ennek a szóvitorlának jegyének nekihajózott izgalmas karrierje tengerének. Ettől a perctől kezdve ez a szó volt hitvallása, amelyből magyarázott mindent, amelynek, sőt amelyből élt – és akár hiszik, akár nem, ebből a szóból indult ki az egészen új tudományág, amely az immunitás rejtélyességeinek megértését tűzte ki célul. Ettől a perctől kezdve mindenkor és mindenhol csakis a phagocytákról prédikált; megvédte őket minden támadás ellen; számos vizsgálatban igyekezett tulajdonságaikat kikutatni; ebben a harcban ezernyi ellenséget szerzett és talán még az 1914-es évi világháború előkészítésében is közrejátszott, amikor a Németország és Franciaország között amúgyis fennálló antagonizmust tudományos téren is kihegyezte.
Bécsből Odesszába utazott és ott városának ámuló orvosi közönsége előtt nagy előadást tartott „Az állati szervezet gyógyítóerőiről”. Amit előadott, az gyönyörű volt és őszinte tudományos hite is mindenkit meggyőzött, de – ahogy ismerem a tudomány krónikáit – egy szóval sem említette az ámuló doktorok előtt, hogy amiről prédikált, a baktériumok felfalását, akkor még egyetlenegy esetben sem látta. Nincs olyan ember, még a legtudósabbat sem véve ki, aki ne állna meg útjában, hogy egy verekedő kutyapár küzdelmét végig ne nézze; érthető, hogy Mecsnikoff gyönyörűséges ideája, ez a csodálatos mese a mi kicsi, fehér vérsejtjeinkről, amelyek végtelen hadcsoportokban – akár a thermopylaei hősök serege – rohannak a gyilkos bacillusok falanxa ellen – ez a vízió felizgatott, sőt meggyőzött mindenkit...
De Mecsnikoff tudta, hogy szóvirágokkal nem ér célt, hogy mindenkit meggyőző módon kell annak valóságát bebizonyítania, amiről regél. Be is bizonyította nemsokára, még pedig bámulatos szépen, egy vizibolha segítségével, amely apró, tényleg bolhanagyságú állatocska az alsóbbrendű rákok osztályába tartozik. Egy időre abbahagyta a sok előadást és vizibolhákat halászott ki víztartókból és akváriumokból; ebben megint határozottan ingeniózus volt, minthogy ezek az apró állatok éppenúgy, mint a sünálcák, teljesen átlátszók, úgy hogy mikroszkópján keresztül pontosan megláthatta, mi megyen végbe az állatok belsejében. Ez egyszer igazán türelmesen dolgozott és a valódi tudásnak azzal a nyugalmával – amellyel csak igen ritkán rendelkezett – kutatta, hogy nincs-e olyan betegség, ami ezeket a vizibolhákat pusztítja. Azok a históriák, amelyekről ebben a könyvben mesélek, elég gyakran ráutalnak majd arra, hogy a bacillusvadászok nem egyszer bukkantak rá egészen más dolgokra, mint amelyeket hajszoltak – de Mecsnikoff ebben az esetben határozottan szerencsés kópé volt; miközben figyelte a vizibolháit rendes mindennapi életükben, hirtelen észrevette mikroszkópján keresztül, hogy állatkáinak egyike miként fal fel néhány éles, tűszerű képletet. Ezek a képletek egy élesztőfajtának a spórái, azaz fajfenntartó formái. A tűszerű spórák szépen lesétáltak az állatka parányi gyomrába, majd átfúrták a gyomor falát és végezetül besurrantak a parányi kis bestia testébe. Hirtelen csodálatos színjáték játszódott le a szerencsés kutató szeme előtt.
A vizibolha vándorsejtjei, szóval a phagocyták odagyülekeztek a veszedelmes tűspórák köré, körülvették őket, felfalták és megemésztették az ellenséget. Megfigyelte azt is – és ez a megfigyelés nemcsak kiegészítette, hanem teljessé tette teóriájának értékét – hogy némelykor a phagocyták, – ismeretlen okokból, – nem küzdenek meg a halálos élesztő-spórákkal és ezekben az esetekben az élesztő volt a győztes. Az szaporodott el, az ölte meg végezetül halálos mérgezés tünetei között a vergődő rákocskát.
Mecsnikoff tényleg végignézte az izgató halálos küzdelem egész menetét és felismerte azt az eladdig tökéletesen


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
homályba burkolt misztériumot, amely a kutató elmék elől elfödte egyes halálos bacillusok ellen való védekezés ösvényét. Megfigyelései igazak voltak, logikája kemény és fényes, akár az acél és elhihetik nekem, kísérletei ördögien invenciózusak is voltak, mert vajjon kinek és milyen úton juthatott volna eszébe, hogy éppen a vízibolhákon keresse az emberi immunitás rejtélyének nyitját? Mecsnikoff egyelőre tisztán látott ebben a kérdésben és hajlandóságot sem mutatott arra, hogy új kísérletekben igazolja teóriáját: tekintet nélkül arra, hogy más tudósok, pl. Koch éveket töltöttek volna ez alapkísérlet bővebb kifejezésével, megírta észleléseit egy tudományos értekezésben, amelynek végső következtetései a következőképpen hangzanak: „A vizibolha immunitása phagocytái tevékenységének eredménye... Ha ezeknek a vándorsejteknek nem sikerül az élesztőspórát úgyszólván a szervezetbe való behatolás pillanatában elpusztítani, az élesztő kicsírázik, valamilyen mérget termel, amely nemcsak visszakergeti a phagocytákat, hanem meg is öli, teljesen el is pusztítja őket.”
IV
Mecsnikoff azután azt igyekezett kikutatni, vajjon más állatokban, nevezetesen békákban és házinyulakban nem figyelhetné-e meg ugyanezt a küzdelmet, amikor – 1886-ban egész Oroszországban elterjedt annak híre, hogy Pasteur 16, veszett farkastól megmart orosz embert ojtásaival sikeresen mentett meg a biztos haláltól. Odessza jó népe, meg a környéki zemsztvók (kerületek) gazdaközönsége hálaimákat rebeget a Mindenható felé és áldásért fohászkodott Pasteur részére, de ugyanakkor nagy tömeg rubelt is ajánlottak fel egy bakteriológiai intézet részére, Odessza székhellyel. Az új intézet igazgatójává Mecsnikoffot nevezték el. Mert hiszen lehet-e méltóbb tudóst tisztelni meg ezzel a díszes állással nálánál, aki az összes európai egyetemeken folytatott tanulmányokat és aki tudományos előadásokban mutatta be az odesszai doktoroknak, miként nyelik el a vér phagocytái a gonosz bacillusokat? Ki tudja – így szólt a köznép – talán ebben a mi új intézetünkben Mecsnikoff tanár úr hozzá fogja szoktatni ezeket a phagocytákat, hogy minden bacillust felfaljanak és így majd minden fertőző betegségtől megment bennünket?
Mecsnikoff elfogadta az állást, de megmondotta felettes hatóságainak őszintén és okosan: „Én teoretikus vagyok: és túl vagyok terhelve vizsgálatokkal: válasszatok másvalakit arra, hogy ojtóanyagokat készítsen és a gyakorlati munkát végezze. Odesszában akkortájt nem akadt tapasztalt bacillusvadász és így történt, hogy Mecsnikoff barátját, Gamaleja doktort lóhalálában Párisba küldték a Pasteur intézetbe – hogy bakteriológiát tanuljon. A jámbor polgárok alig várták már, hogy megszabaduljanak a fertőző betegségektől: egyenesen szomjúhozták a jóféle vaccinákat. Gamaleja doktor párisi utazása alatt sokat tanult Rouxtól és Pasteurtől, de mégsem eleget. Amikor hazatért, otthon lépfene ojtóanyagokat kezdett készíteni a zemsztvó juhai részére, meg veszettség-ellenes ojtóanyagot a városi lakosság számára. „Minden pompásan fog menni.” – így kiáltott fel Mecsnikoff (szegény, akkor még nem tudta, milyen cudar játékot űznek néha az élő bacillusok az élő állati és emberi szervezetekkel.) És visszavonult kutatásainak mezejére. Számtalan kísérletet végzett házinyulakon, kutyákon és majmokon, hogy meglássa, vajjon a phagocyták felfalják-e és milyen körülmények között a tbc-nek, a visszatérő láznak és az orbáncnak csíráit. Csak úgy ontotta a tudományos közleményeket, és Európa tudósai felettébb kezdettek izgulni azoknak a különös és csodálatos felfedezéseknek láttára, amelyeket ez a vad géniusz Európa távolkeletéről eregetett ki a nagyvilágba. De nem ment minden simán Mecsnikoff kezében, mivelhogy a kutyák, a házinyulak és a majmok – sajnos – nem olyan átlátszó lények, mint a vizibolhák. Akkor aztán megindult a zavarok áradata. Csőstül hullott Mecsnikoff és társa fejére a sok szerencsétlenség. Az új intézet személyzete egymásra acsarkodott: a vaccinákat összezavarták: az élőcsírák kiömlöttek a kémlőcsövekből: ehhez járult, hogy Odessza doktorai, érthető okokból kissé féltékenyek voltak az új módszerekkel dolgozó tudósokra – meg-meglátogatták a laboratóriumot, kellemetlen kérdéseket tévén fel, majd pedig egyes kényelmetlen és rosszindulatú kérdéseket súgtak egymás fülébe, amely kérdések lassanként végigjárták a várost: tulajdonképpen kicsoda ez a Mecsnikoff professzor? Hiszen még orvosi diplomája sincs. Ő csak természettudós, zoológus, olyan bogárcsőszféle: honnan szedte volna össze az ismereteket, amelyek a betegségek megelőzésére vonatkoznak? A nép lázongott: gyógyításokat akart volna látni. A gazdák összesúgtak: mikor védi már meg a mi állatainkat; ugyanazok a gazdák, kik kevéssel azelőtt a ládafiából, meg a harisnyájukból halászták elő az intézet céljaira adományozott rubeleket. Mecsnikoff kilépett teóriáinak ködoszlopáról és hogy a gazdáknak is kedvezzen, bizonyos egérirtó-bacillusok tenyészeteivel inficiálta a szántóföldeket, hogy a kártevő rágcsálókat elpusztítsa. Ellenségei egy hazug, lázító cikket tettek egy napilapban közzé, melyben azzal vádolták meg Mecsnikoffot, hogy nem az egereket, hanem az embereket mérgezi meg, merthogy az ő egérirtó-bacillusai kolerabacillusokká változnak át a természetben...
Mecsnikoff imígyen morgott magában: „Vizsgálataimmal túl vagyok halmozva; utóvégre teoretikus vagyok és az


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
én teóriás kutatásaim békés otthont kívánnak, hogy kellőképpen megérlelődjenek...” Szabadságot kért, meg is kapta, csomagolt és a bécsi tudós kongresszusra sietett, hogy mindenkinek fülét telekiabálja phagocytáival és nyugodt dolgozóhelyet keressen magának. Ki kellett szabadulnia abból a légkörből, ahol csak úgy győzhette meg teóriáinak helyességéről a kétkedőket, ha fölöttes hatóságai előtt sikeres gyógyításokról számolhat be, nehogy a parasztok azt higyjék, hogy rubeleiket tényleg nem fordították a helyes célra. Bécsből a párisi Pasteur-intézetbe utazott, ahol nagy diadal és meglepetés várt reá. Bemutatták Pasteurnek, aki előtt Mecsnikoff hatalmas magyarázatok tömegébe merült el. Drámai mozzanatokban tárta a világhírű tudós elé az ő képzeletében élő csodás harcot, amely a vándorsejtek és bacillusok közt minden pillanatban és minden állati szervezetben folyik.
A bacillusvadászok ősz generálisa fáradt, szürke szemeivel, amelyek csak hellyel-közzel villámlottak fel, ránézett Mecsnikoffra és így szólt: „Mecsnikoff professzor! én maga mellé állok testestől-lelkestől, mivelhogy engem már régen megkapott annak a küzdelemnek szinjátéka, amely a különböző bacillusok között folyik. Feltétlenül hiszem, hogy ön a helyes úton jár.”
És noha a bacillusok között való küzdelem, amelyekről Pasteur említést tett, semmiféle vonatkozásban nem áll a vándorsejtek bacillusfaló képességével, Mecsnikoff lelkét büszke öröm érzése töltötte meg. És ez természetes is. A legnagyobb bacillusvadászoknál megértéssel találkozott. Hittek benne... Olga édesatyja meghalt és szerény, de biztos jövedelmet hagyott reájuk; itt Párizsban egy nagy tudományos intézet presztizsének árnyékában ki tudná fejleszteni azt a teóriát, amely egész valóját eltölti. „Van-e itt dolgozóhely a részemre? Természetesen csakis tiszteletbeli minőségben szeretnék egyik laboratóriumában dolgozni” – ezt kérte Mecsnikoff.
Pasteur tudta, milyen fontos rugója haladásának a tudomány iránt való lelkesedés – tudta, hogy a tudománynak drámai erejű mozzanatai mindennél inkább lelkesítik a kutatókat és ezért imígy felelt: „Nemcsak, hogy dolgozóhelyet adok: egy laboratórium fog rendelkezésére állani!” Mecsnikoff visszament Odesszába – útközben Kochnak egy rettentő harapós kirohanását kapta kezéhez és azon tanakodott, vajjon nem volna-e legjobb a részére, ha sutba dobja az orosz intézetnek amúgy is soványka salláriumát és hátatfordít annak az egész bandának, amely erre csak eredményeket követel tőle... De mégis újra felvette munkájának fonalát, amikor olyan valami történt véle, ami döntő befolyással volt életének további folyására. Említettük, hogy a gazdák egyre panaszkodtak, hogy adjon nekik Mecsnikoff vaccinákat, ojtóanyagokat, amelyek segítségével szarvasmarha- és juhállományukat meg tudják védeni a lépfene ellen. Mecsnikoff megbízta Gamaleját, fogjon hozzá a lépfene-vaccinának nagytömegben való előállításához. Egy szép verőfényes reggelen, amikor a direktor feleségével, Olgával nyári villájában üdült, egy rettenetes sürgönyt kapott Gamalejától: „Lépfene vaccinánk sokezer juhot elpusztított”. Mecsnikoff döntött. Néhány hónap múlva már Párisban találjuk Mecsnikoffékat, ahol az egykori zoológus pompásan berendezkedett a Pasteur-intézet barátságos falai között. Olga, (bár a piktúrát és a szobrászatot sokkal jobban szerette, de mindent szívesen megtett a hozzá mindenkoron kedves géniuszért.) – mondom, hű felesége Olga mindenben segédkezett férjének. Tartotta a kísérleti állatokat és mosogatta a kísérleti üvegedényeit. Ezentúl együtt – kéz a kézben – haladt ez az emberpár olyan úton, amely ugyan elég gyakran festőien érdekes és izgató tévedésekkel volt kikövezve, de amely őket győzelemről győzelemre és a hírnévről-hírnévre vezette, föl a hallhatatlanságnak csillagos egéig.
V
Így került bele Mecsnikoff a rideg Pasteur-intézetbe és megalapította azt a vezetése alatt álló „cirkuszt”, amely vagy húsz évig állott fenn: úgy ütött el a többi kollégáitól, mintha elképzelnők, hogy egy panoptikum bonctani múzeumának tulajdonosa komoly quäkerek közt a lelkészi székét foglalná el. Amikor Párisba került, hirtelen úgy vette észre, hogy máris híres ember. Immunitásos teóriája – talán helyesebb volna, ha nem teóriának, hanem regénynek neveznők – szóval az a nézete, hogy a mi szervezetünk immunitása valójában annak a királyi harcnak jegyében áll, amely a phagocyták és a portyázó baktériumok között lefolyik: ez az újszerű meglátás Európa tudósainak nyugalmát fenekestől megzavarta. Németország és Ausztria bacillus-vadászai egyszerűen nem hittek a teóriában – ellenkezőleg túlságosan egyszerűnek és kellemetesnek látták ahhoz, hogy ne támadják meg a legnagyobb vehemenciával. Kongresszusokon és kísérleteikben egyenest ellene fordultak. Volt egy koros német tudós, Baumgarten nevezetű, akinek az volt az elve, hogy egy neves tudományos folyóiratban évente legalább egyszer nekimegy a phagocytáknak. Mecsnikoff habozott egyideig, egy kissé be is adta a derekát. Éjjeleken át nem aludt és újra az ő kedvelt morfiumához folyamodott; sőt öngyilkossági kísérletet is követett el a változatosság kedvéért – óh, hogy miért is nem tudják ezek az undok németek meglátni, hogy mennyire igaza van neki? De aztán felépült. Agya, mintha valamiképpen átvedlett volna; olyan bátorrá lett, akár az oroszlán és belátta, hogy teóriájáért


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
küzdenie kell, – furcsa volt ez a tudományos harc – de bármennyire furcsának tűnik is ma már fel, ebből a harcból született meg mindaz a kevés biztos adat, amit manapság a betegségek ellen való immunitásról tudunk.
„Kimutattam, hogy a patkányok vérsavója megöli a lépfene-csírákat – tehát nem a phagocytákban, hanem az állatok vérében rejlik az immunitás lényege.”: ezt kürtölte a világba a hírneves, nevezetes Behring professzor, és Mecsnikoff összes elkeseredett ellenfelei kórusban zengték az új harci kiáltást. Azok a tudományos közlemények, amelyek a vér baktériumölő hatását igyekeztek kikutatni, vagy három egyetemi könyvtárt színültig töltenének meg. (L. a 10. sz. jegyzetet.)
Mecsnikoff válaszképpen csak azt dörögte oda ellenfeleinek: „nem a vérsavó, hanem a phagocyták pusztítják el a csírákat és védelmeznek bennünket.” És szellemes kísérleteket közölt, amelyekben azt mutatta ki, hogy a lépfene csírái kifogástalanul nőnek meg oly juhok vérében, amelyeket Pasteur az ő lépfene-vaccinájával immunissá tett. Az egyik párt sem akart elmozdulni előretolt és szélsőséges őrhelyéről. Vagy húsz éven át annyira elvakult volt a két ellentábor, hogy arra egyik sem gondolt, hátha az igazság talán valahol a középen van, hogy t. i. a vér is, meg a phagocyták is együtt óvnak meg bennünket a betegségek csíráitól. Ez a sokéves harc a két tábor között nagy erővel folyt, gyakran inkább gyerekes volt eszközeiben, mint épületes. „Hazudsz!” „Te mondod? Hiszen te hazudsz!” Ennek a meggyőződésnek a jegyében feledkezett meg úgy a Mecsnikoff-tábor, mint az ellendandár arról a lehetőségről, hogy talán sem a folyékony vér, sem pedig a phagocyták nem okozói és nem vivői a védettségnek. Ha az ádáz harcosok egy percre megállottak és magukbaszálltak volna és letörölték volna a vért eszmei ábrázatukról: nagyon hamar észrevették volna, hogy valójában teljesen ingatag alapokon áll az egész tudásuk és hogy valójában mennyit kell még kutatniuk ahhoz, hogy a kérdésben tisztán lássanak. Hiszen rettenetesen komplikált a vér összetétele, hiszen a phagocyták maguk is hihetetlen komplikáltan organizált élősejtek: milyen messze vagyunk még ma is attól, hogy tisztán lássunk ezeknek a végtelenül bonyolult kérdéseknek sorozatában. Mennyivel jobb lett volna, ha Mecsnikoff folytatta volna azokat a gyönyörűséges kísérleteit, amelyeket az átlátszó vizibolhák belsejében serénykedő vándorsejtekkel végzett annakidejében, ismeretlenségének homályában... Hiszen ha csak a géniusz türelmesen tudott volna dolgozni és végig követte volna egy-egy meglátásának valóját! De – miként már többször láttuk volt – a bacillus-vadászok élete rendesen elég távol áll a tökéletes logikától és talán éppen ennek okából írtam meg életüknek kissé groteszkül elrajzolt, távolról sem tökéletes és nem teljes történetét.
Azokban a nagy időkben, amikor Pasteur a lépfenével küzdött és a veszettség ellen győzedelmeskedett, úgy dolgozott, mint valamely földalatti méregkeverő; csakis Roux és Chamberland voltak segítőtársai, meg talán 2-3 apró segítőszentje. Rued’Ulm-i (Ulmi ucca) apró laboratóriumában nemcsak hogy udvariatlan, de egyenesen durva volt a kíváncsi látogatók és ambíciózus személyiségek irányában. Képzeljék csak, még a rajongó bájos hölgyeket is elkergette szentélye ajtajából. Vajjon Mecsnikoff is ilyen fából volt-e faragva? Dehogy is, kérem alássan. Egészen más volt az ő természete. Az orosz tudós kiválóan lendületes szakállal és hatalmas homlokkal volt megáldva; szeme pedig hihetetlen élnéken és intelligens módon nézett a világba nagy keretes pápaszeme mögül. Hosszú, ma úgy mondhatnók, bubis haja korán kezdett őszülni a tarkója felett, de látogatóiban azt az impressziót keltette, hogy birtokosa túlságosan mélyen merül gondolataiba ahhoz, hogy a borbélyműhely járjon az eszében. Mennyi mindent tudott ez az ember! Megszámlálhatatlan biológiai kísérleteiről órák hosszat tudott mesélni: élénken tudta ecsetelni, hogyan eszik meg a békaporonty vándorsejtjei a békaporonty farkát – természetesen belülről és miként alakítják ilymódon a porontyot kifejlődött békává; majd meg arról mesélt, miként vette izzó, szűk gyűrűvel körül a szerencsétlen skorpiókat, annak kikutatására, vajjon igaz-e az a régi hit, hogy a szabadulást nem látó skorpió öngyilkosságot követ el saját mérgével. Minden meséjének egy volt a vége: kilyukadt az ő kedves vándorsejtjeire, és arra a folytonos, csodás, szünetnélküli és végtelenül fontos munkára, amelyek ezek a láthatatlan hol páncélosvitézek, hol szobrászok, hol útkaparók a szervezet mélyében véghez visznek...
Geniális agya ragyogó ideákat szült, amelyeknek az életbe való átültetésére mindenkoron készen volt, de aztán egyszeriben átcsapott a másik végletbe, elmerült Mozart operáiba, úgy, hogy az ember szinte elfeledte, hogy azzal áll szemben, akinek hírneve a phagocytákon nyugszik. Fennhéjázást nem ismert, főképen nem a kis emberekkel szemben; meghallgatott mindenkit, aki eléje járult és nem utasított el senkit – képzeljék csak: egyszer még arra is vállalkozott, hogy haldokló tengerimalacokon egy svihák titkos gyógyszereit próbálja ki. Végtelen jószívű ember volt. Ha barátai betegek voltak, egyenesen túlhalmozta őket édességgel, meg jótanáccsal és őszinte könnyeket hullajtott párnájukra – úgy hogy végezetül Mecsnikoff-mamának nevezték baráti körében. Az élet bizonyos intim ösztöneiről és szükségleteiről való nézetei pedig hihetetlen módon eltértek a többi kutató nézetétől. „Az az igazság,


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
hogy a művészi géniusz és valószínűleg minden géniusz összes életműködése szoros kapcsolatban van az illető szexuális életével; így ezerszerte különben beszél minden szónok annak az asszonynak jelenlétében, akiért rajong.” Váltig erősítgette, hogy akkor tud legszebben, legjobban kísérletezni, ha csinos lányok nézik!
Mecsnikoff osztálya a Pasteur-intézetben több volt egyszerű laboratóriumnál; műterem volt az, telve a vidéki városok attrakcióival; valósággal a cirkusz mozgalmas légkörét találta meg az ember a Mecsnikoff stúdiójában. Lehet-e azon csodálkozni, ezek után, hogy egész Európából köréje sereglett az olyan fiatal orvosok raja, akik mind égtek a vágytól, hogy bacillus-vadászatot tanuljanak? Az ő agyvelejük vakon engedelmeskedett kapitányuknak, aki valójában hipnotikus hatalma alá hajtotta tanítványait; és mindannyian boldogok voltak, ha végre is hajthatták azt az ezernyi kísérletet, amelyet Mecsnikoff esze – miként a tűzijáték sziporkázó rakétáit – eregetett magából szünet nélkül.
Hívják csak be Salykoff doktort. Salykoff doktor megjelenik. „Nézze csak Salykoff, olvasom, hogy Pfeiffer professzornak egy tanítványa azt állítja, hogy a tengerimalac vérsavójával meg lehet óvni más tengeri malacokat az úgynevezett hog-cholerabacillus gyilkos hatásától. Legyen olyan szíves nézze meg, van e ebben az állításban valami igazság?” És az áhítatos Salykoff-fiú elrohant – tudta a selyma, hogy a mester mire akar kilyukadni – annak beigazolására, hogy a németek állításai „minden alapot nélkülöznek.” Száz meg száz ilyen kísérletet hajtott végre a mester tanítványaival, akik között szerepeltek Blagoveszcsenszky, Hugenschmidt, Wagner, Gheorgiewsky, Sawtchenko, mindmegannyi rég elfeledett név. Ha pediglen ezek az urak túlságosan el voltak foglalva, akkor Olgára került a sor, akit ura kegyetlen hatalmi szóval szólított el vásznai és agyagmintái mellől. Olgában nyugodtan megbízhatott a férje, az mindent be tudott bizonyítani. Az ő laboratóriumában száz szív egy ütemben dobogott és száz agyvelőnek csak egy volt a célja: hogy megírja az époszát apró, kerek, színtelen vándorsejtjeinek, amelyek mintegy távolból megszimatolják a gyilkos bacillusok megjelenését, odaúsznak a vérárammal a támadás színhelyére, keresztülkúsznak a vérerek falának aprócska hézagain, hogy bátran szembeszálljanak az ellenséggel és megmentsenek bennünket a haláltól.
Ezeknek a harcias, küzdelmes időknek nagy orvosi kongresszusai valóságos vitázó gyülekezetekké váltak, amelyeknek tárgysorozatán okvetlenül szerepeltek a bacillusok, a védettség formái és a phagocyták. Az ilyen kongresszust megelőző hetekben – Mecsnikoff egyet se mulasztott el – laboratóriuma valóságos pokoli kohóvá változott át. „Siessünk uraim; kísérleteinknek még a kongresszus megnyitása előtt készen kell lenniök.” Imádóinak kara ezekben a hetekben két órával kevesebbet aludt; Mecsnikoff maga is beállott a munkások sorába és tanítványaival együtt vágott rendet. Fiatal orrszarvú bogárálcák, zöld békák, krokodilusok, vagy különös mexikói gőte-állatok (axolotl) serege került elő az állatkertekből és szolgált kísérleti állatképpen. És az exaltált filozófus fénylő szemmel, bronzvörösre kigyulladt arccal, amely mint a tűz lángja világított elő sörte-szakálla mögül, miközben bajúszáról esőként hullott le az izgatott gesztusai közben ráfröccsent bacillustenyészetek csöppje bacillustömegeket ojtott be ezeknek a hallgató, soha nem panaszkodó, fájdalomra nem reagáló szegény hidegvérű állatoknak szervezetébe. Még ezer és ezer úton kell teóriámat alátámasztanom: ez volt a mondása.
VI
Szerfelett különös, de történeti igazság, hogy azok a teóriák, amelyeket elméje úgyszólván magából szűlt, milyen gyakran bizonyultak igazaknak, amikor kísérleti ellenőrzésnek vetették őket alá. Némely bacillus-vadász így kiáltott fel: „Mecsnikoff phagocyta-teóriájában egy szemernyi igazság sincs. Hiszen mindenki tudja, hogy az ember gyakorta lát a phagocyták belsejében bacillusokat: feltétlenül igaz, hogy ezeket a csírákat a phagocyták tényleg felfalták. De a vándorsejtek nem védelmezői a szervezetnek, hanem csak utcaseprői, mivel nem az élő bacillusokat falják fel, hanem csak a kimúltakat, a bacillushullákat!”
Az 1891-es londoni kongresszus veszedelmesen közeledett. Mecsnikoff egy csomó tengerimalacot bizonyos, a kolerához hasonló csiraellenes védőojtásban részesített, amelyet régi barátja, a szerencsétlen Gamaleja fedezett fel annakidején. Azután körülbelül egy hét mulva a nagyszakállú filozófus élő, veszedelmes bacillusokat vitt be a védojtott tengerimalac hasürébe. Majd a következő órákon belül öt vagy tíz percen át vékony üvegcsövekkel behatolt a szegény állatok hasába, felszívott pár csöppet az ott talált folyadékból, rendesen nem egészen tiszta mikroszkópjának lencséje alá helyezte a készítményt és megfigyelte, vajjon a védojtott állatainak phagocytái megeszik-e a Gamaleja-féle bacillusokat. A kerek vándorsejtek zsúfolásig voltak telve a bacillusokkal! Most csak azt kell bizonyítanom, hogy a phagocyták belsejében lévő, szóval felfalt csírák még élnek! Ekként szólt Mecsnikoff és munkához látott. Leölte a tengerimalacot és egy másik finom üvegcsőbe gyüjtötte össze a


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
vándorsejtek tömegét, amelyekről tudta már, hogy telve vannak a forralt bacillusokkal. Kevéssel azután – a phagocyták túlságosan érzékenyek ahhoz, hogy sokáig éljenek az állati testen kívül – azt tapasztalta, hogy a phagocyták elhaltak, majd egész hosszukban meghasadtak és a hasadékon keresztül kettős rendekben vonultak ki belőlük az időközben elszaporodott bacillusok seregei. Ha most ezeket a sejtes rabságukból kiszabadult bacillusokat más tengerimalacok hasába fecskendezte be: íme a bacillusok megölték a tengerimalacot. Hasonló ragyogó kísérleteket tucatszámra hajtott végre Mecsnikoff, míg az ellenfelei kénytelenek voltak elismerni, hogy a phagocyták némelykor életképes és teljesen életerős bacillusokat is fel tudnak falni. De Mecsnikoff életének sajnálatos tévedése az volt, hogy ő nem azért kísérletezett, hogy a természet rejtett igazságait felismerje, hanem mindig azért, hogy a saját igazságát megvédelmezze. Kísérletei csodásak, gyakran fantasztikusan mulattatók, de rendesen olyan mesterkéltek, hogy a kardinális kérdőponttól, az immunitás lényegétől mindig messzibbre vezetnek bennünket.
Az ember azt várta volna, hogy ez a hatalmas agyvelő, amely valóságos gyüjtőmedencéje volt ezernyi ismeretnek, arra használta volna fel képességeit, hogy finom kísérleteket eszeljen ki annak a megértésére, hogy a tüdővésznek kitett két gyermek közül az egyik sohasem kapta meg ezt a betegséget, míg a másik, aki talán sokkal jobb hygiénikus viszonyok mellett nevelkedett fel, húsz éves korában nyomorultul elpusztult. Valójában ez az immunitásnak a rejtélye és valljuk be őszintén, hogy ez még ma is rejtély. Mecsnikoff az ilyen kérdésre őszintén azt felelte volna, hogy a két gyermek közt az egyedüli különbség abban van, hogy a másiknak phagocytái nem dolgoznak. És talán nekilátott volna, valamelyik ellenfelét tönkresilányítani annak beigazolásával, hogy az alligátorok phagocytái felfalják a tífusz-bacillusokat, szóval olyan csirákat, amelyeknek éppenséggel semmi közük sincs a szerencsés alligátorhoz.
Tanítványai csodamód ragaszkodtak hozzá. Szó nélkül tűrték, hogy megetesse őket virulens, szóval életképes kolera-csirákkal (egy leánytanítvány is akadt a rajongó adapteusok között) annak a bebizonyítására, hogy a vérnek semmi köze sincs a kolera ellen való immunitásunkhoz. Ő maga mondta később, hogy valóságos őrült volt ezekben az években, mert úgy játszott kutató rabszolgái életével, mintha kísérleti állatai letek volna; az igaz: mentesítette őt minden vádtól az a készsége, amellyel saját korpuszát is velük együtt tette ki a halálnak. Ő maga több kolera-bacillust ivott meg, mint akármelyik tanítványa. Veszedelmes kísérletei közben történt meg egyszer, hogy laboránsainak egyike, Jupille ázsiai kolerában súlyosan megbetegedett. Mecsnikoff szörnyű vádakkal kínozta önmagát. „Sohasem élem túl Jupille halálát!” – És Olga, a jó feleség éjjel-nappal figyelte világhírű férjének minden mozdulatát és leste mikor kell öngyilkossági kísérleteitől visszatartania... Amikor ezek a különös kísérletek befejeződtek, a mester Pravaz-tűkkel hatolt be azoknak a karjába, akik a kolerát kiállották, vért vett belőlük és diadalmasan mutatta ki, hogy ez a vér nem védelmezi meg a kísérleti tengerimalacokat a halálos kolerafertőzés ellen. Egyszerűen gyűlölte azt a gondolatot, hogy a vér folyékony része is hivatott valamelyes szerepe a betegségek ellen való küzdelemben. Meg is írta, hogy: „az emberi kolera is egyike azoknak a betegségeknek, amelyekből való kigyógyulásnál a vérnek semmi szerepet sem szabad tulajdonítani.”
Azonban mégiscsak akadtak a független kutatók közt néhányan, akik az ő vezetése alatt álló laboratóriumban új eredményekhez jutottak, az igaz, hogy ezeket az eredményeket csak félve súghatták a mester fülébe. Mecsnikoff ilyenkor azzal a felsőséggel nézett a szerencsétlenre, mint ahogy a sínai hegyről lekerült Mózes tekinthetett le hívei tömegére. Azok a kutatók, akik csak az igazságot keresték, nem boldogultak túlságosan az ő laboratóriumában. A mester egyszerűen elűzte azokat, akik nem osztották nézeteit, hogy aztán – amikor már késő volt, – keserű könnyeket hullajtson az eltünt önálló kutató emléke felett. De azért mégis megtörtént, hogy Mecsnikoff részben elfogadta a vérre vonatkozó bizonyos bámulatos felfedezéseket. Hiszen hírneve a kutatóknak folytonosan változó seregét gyüjtötte maga közé, akik az ő égisze alatt ezernyi kísérlettel járultak hozzá ismereteink gyarapításához. Így érkezett hozzá dicsőségének delelőjén mint szerény tanítvány Jules Bordet, egy kis belgiumi város iskolamesterének fia. Ez a Bordet szerény, látszólag jelentéktelen emberke volt, vizenyőskék, révedező szemekkel, amelyek mégis olyan dolgokat láttak meg, aminőket senki más nem vett volna észre. Amikor Bordet megkezdte munkáját, a mester laboratóriumának falai más szótól nem visszhangzottak, mint a „phagocyta” harci kiáltásától és ez a szentségtörő belga ifjú úgyszólván mestere szakállának árnyékában, azzal a kérdéssel kezdett foglalkozni, mi módon öli meg a vér a baktériumokat és alapját vetette meg azoknak a bámulatos finom kísérleteknek, amelyekkel, hogy egyebet ne említsünk, törvényszéki esetekben meg tudjuk különböztetni az ember vérét az állatok vérétől. Ugyancsak itt kezdte meg Bordet azt a munkáját, amely évekkel későbben a vérbaj felismerésére szolgáló és ma már általánosan ismeretes Wassermann-próba megalkotásához vezetett. Mecsnikoff gyakran zsörtölődött Bordetval, de másrészt nagyon büszke volt reá; és valahányszor Bordet nyomára jutott a vér olyan tulajdonságának,


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
amely ártalmas volt a mikróbákra és belevágott az emberiség immunitásának nagy rejtélyébe, azonnal megvígasztalódott – olyan többé-kevésbbé precíz vizsgálatok jegyében, amelyek azt igazolták, hogy Bordet felfedezte bacillusölő anyagok végeredményképen a phagocytákból származnak. Bordet nem maradt soká Mecsnikoff laboratóriumában... (L. a 11. sz. jegyzetet.)
A XIX. század vége felé, amikor a regényes bacillus-vadászat normális foglalkozássá vedlett át, olyan foglalkozássá, amelyet normális eszű, a törvényeknek engedelmeskedő fiatal doktorok űztek, nem pedig zseniális próféták, sem pedig gondtalan kutatók – ezekben a napokban Mecsnikoffnak a nemhívők táborával vívott keserű küzdelmei mindinkább megenyhültek. Medáliák serege hullott fejére, a tudomány nagy díjai szállottak ölébe, sőt csodák-csodája – még a németek is megtapsolták és tisztelettel övezték, valahányszor méltóságteljesen bevonult a kongresszus színterére. Ezernyi kutató látta már akkor, miként falják fel a phagocyták a csírákat – ámbátor egyikük sem tudta megmagyarázni, hogy miért pusztul el az egyik ember a tüdőgyulladás bacillusaitól és miért gyógyul meg a másik a jótékony krízis folyamán. – Mindegy! Ma már senki sem kételkedik abban, hogy a tüdőgyulladás csírái elég gyakran a phagocyták működése folytán pusztulnak el. És így valójában igaz, hogy Mecsnikoff tekintet nélkül bámulatos logikátlanságára, türelmetlenségére, – felfedezője volt olyan folyamatnak, amely az emberi élet szempontjából végtelen fontosságú. Talán megérjük még azt a napot, hogy egy kutató zseni, talán a révedező Bordet-k fajtájából való, megtalálja annak magyarázatát, miért falják fel az egyik esetben a phagocyták a káros csirákat és miért nem pusztitják el a másik esetben – és talán ez a zseni, majd azt is meg fogja mutatni, hogyan lehet a phagocytákat arra reákényszeríteni, hogy minden esetben egyaránt végezzék embermentő kötelességüket...
VII
Megjött végtére annak az ideje, hogy Mecsnikoff igazán boldognak érezhesse magát. Ellenfelei részben le-, részben meg voltak győzve; abba is hagyták a vitát, talán mert azt látták, hogy minden vita céltalan: Mecsnikoff fáradhatatlanabb volt náluk a kísérletezésben, jobban és hosszabban bírta a vitát, meg talán hangosabb is volt. A XX-ik század elején Mecsnikoff nekilátott és egy hatalmas kötetben megírta az immunitás körébe vágó összes vizsgálatainak sommázását. Hihetetlen munka volt ez; ha az ember végiglapozza, azt hiszi, hogy egy emberélet szükséges csak a megírásához. Stílusát Flaubert is megirigyelte volna. Annak a sok ezer adatnak, amelyet feldolgozott, mindegyike él és virul az ő kezében és mindegyik egy célt szolgál, azt, hogy az ő igazságát kimutassa. Ez a könyv egy csodálatos regény: olyan regény, amelynek hősei egyrészt a vándorsejtek, másrészt a bacillusok.
Duelaux, erjedés-bakteriológus, Pasteur halála után a párisi Pasteur-intézet vezetője A forditó gyüjteményéből.


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
Hírneve gyönyörűséggé varázsolta életét. Húsz évvel azelőtt még mélységesen lenézte az emberi nemet, sajnálta önmagát és gyűlölte az életet; akkortájt mondta egyszer Olgának: „Valóságos bűn gyermekeket szabadítani a világra -- lelkiismeretes ember nem szaporíthatja faját.” De most már megváltoztatta véleményét, gyönyörűséget talált az életben, megsimogatta Sevresben, abban a külvárosban, ahol élt, az uccagyermekek haját és cukorkát osztogatott szét közöttük, akik csak „Mikulás papának” nevezték. „Milyen jó az élet” – így szólt magához. „De hogyan is lehetne visszatartani, megrögzíteni ezt az életet, amely olyan gyorsan siklik ki kezünkből? Csak egy úton! Csakis a tudomány útján!”
Csoportkép a párisi Pasteur-intézetből (1899) 1. Roux, 2. Nocard, 3. Laveran, 4. Petrik Ottó, 5. Mecsnikoff A forditó gyüjteményéből
„Minden betegség csak epizódja az életnek!” – így fejezte ki vonatkozó nézetét. „Nem elegendő, hogy a betegséget meg tudjuk gyógyítani: ki kell kutatnunk, mi az emberiség célja, miért öregszünk meg és miért halunk meg épp akkor, amikor legnagyobb bennünk az élethez való ragaszkodás vágya.” – Sutba dobta phagocytáit és fantasztikus teóriákat dolgozott ki az emberiség végső céljáról és arról, hogyan lehetne az életet meghosszabbítani. Új neveket talált ki. Az öregkor betegségeiről szóló tant „gerontológiának”, a halálról szóló tant „thanatológiának” nevezte el. Elgondolásait mindennek nevezhetjük, csak tudománynak nem; ideái inkább fantáziák színében tünnek fel; megfigyelései olyan kevéssé voltak pontosak, hogy az öreg Leeuwenhoek a sírjában fordult volna meg tőlük, nemkülönben Pasteur is tajtékzott volna dühében azért, hogy ezt a külföldi álmodozót ő invitálta annak idején laboratóriumába. – És mégis és mégis! – Ezekből a fantasztikus kísérletekből sarjadzott ki az az eljárás, amellyel az egyik legszörnyűbb betegség ellen sikeresen lehet védekezni...
Mecsnikoff irtózott a halál gondolatától; természetesen tudta, hogy néki is, mint mindenki másnak, meg kell halnia: de legalább is az a vélemény éltette, hogy majd megtalálja módját a könnyű, természetes halálnak. Egyszer – nem tudni hol bukkant erre az adatra – azt olvasta, hogy él valahol két asszony, akik annyira elaggottak, hogy egyáltalán nem kívánják többé az életet. – Mint, ahogy mindegyikünk szomjúhozza az alvást a nap fáradalmai után, ugyan úgy kívánja ez a két öreg nénike a halált. „Egészen világos! – így kiáltott fel Mecsnikoff – ahogy él bennük az alvás ösztöne, ugyan úgy dolgozik bennük a halál ösztöne is! Nekünk, tudósoknak az a feladatunk, hogy meghosszabbítsuk az életet addig a határig, amikor a halál ösztöne az élniakarást már elnyomta; amikor vágyódunk az alvás után!”
Nekilátott és mindenféle kutatásokat irányított ilyen szerencsés, öreg úrhölgyek után; meglátogatott minden öreg embert, akiről hallott, agyonkérdezte őket, olyanokat is, akik aggkori süketségükben egy szót sem értettek abból, amit kérdezett. Egyszer olvasta az ujságban, hogy Rouenben egy 106 éves asszony lakik; azonnal vasútra ült, hogy meginterviewolja az agg nőszemélyt. Sajna! Nem talált a sok kikérdezett öreg közül egyet sem, akiben az életkedv teljesen kialudt volna. A két öreg nő esete unikum maradt. Mindannak dacára fennen hirdette: „A halál ösztöne igenis megvan!” (Sohasem törődött azzal, hogy teóriát nem erősítették meg a tények.)
Akkor aztán tanulmányozni kezdte az állatok megöregedésének kérdését; laboratóriuma valóságos állatkertje lett a megőszült kutyáknak és az elaggott, foghíjjas macskáknak; egész értekezést írt arról, miképpen érte meg egy


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
papagája életének 70-ik esztendejét. Volt egy ősrégi hím teknősbékája és Mecsnikoff diadalmasan írta meg, hogy ez az elaggott szeladon 86 éves korában két teknősbéka hölggyel párosodott és nagy teknősbékacsaládnak vált apjává. Gyakran emlegette, mennyire irtózik attól, hogy a szerelem gyönyörűségeit elveszíti életéből és teknősbékáira gondolva így kiáltott fel: „Az öregség nem betegség, csak állapot!”
De hogy is lehetne a megöregedést megakadályozni? Mi rejtőzik egyáltalán az öregség állapotának mélyében? Egy skandináv tudós – Edgren, – igen alaposan tanulmányozta akkortájt az ütőerek elmeszesedését és kimondta, hogy az erek megkeményedése okozza az öregséget. És mi keményíti meg az embert? Az alkohol, a dohány, a vérbaj és még egy pár betegség fajta.
„Minden ember olyan öreg, aminő öregek az ütőerei” – így formulázta a tételt Mecsnikoff. És azonnal nekilátott, hogy kikutassa, miként, mely úton támadja meg a vérbaj néven ismert rettentő betegség az ereket. 1903-at írtak akkor. Éppen akkor kapott egy 5000 frankos díjat; Roux pedig a nagy tudós, aki csodálatosképpen hihetetlen módon ragaszkodott a tőle annyira különböző Mecsnikoffhoz, elnyerte volt a százezer frankos nagy Osiris-díjat. Nem élt még két ember, aki annyira különböző volt kutatásaiban, mint ez a két tudós, de egyben egyek voltak: végtelenül lenézték a pénzt. Elhatározták, hogy az egész összeget, valamint további harmincezer frankot, amelyet Mecsnikoff valamilyen orosz ismerőséből préselt ki, arra használják, hogy a venereás irtózatot tanulmányozzák. Kísérletileg akarták kimutatni a vérbaj terjedési útjait; majmokon végzendő kísérletek alapján akarták megtudni, hogyan lehet a betegséget megelőzni és hogyan lehet meggyógyítani. Mecsnikoffot az egészből csak az érdekelte, miképpen keményíti meg, miképpen meszesíti el a vérbaj a vérereket.
Egész pénzüket majmokba fektették. A Kongó-menti francia gyarmatok kormányzói valóságos expedíciókat szerveztek a sötét világrész rejtett őserdeinek mélyébe; és a Pasteur-intézet nagy ketrecei nemsokára telve voltak csimpánzokkal, orangutángokkal, meg aztán Indiának szent hulman-majmaival, amelyeknek hangos kiáltozása furcsán keveredett össze a kis maki-majmok nyávogásával.
Nem tartott sokáig és Roux meg Mecsnikoff nevezetes felfedezést tettek; kísérleteik egyszerűek, de emellett invenciózusak voltak és annyira világosak, aminő világosságot hiába keresünk a régi Mecswnikoff-féle kísérletekben. Azzal kezdték, hogy olyan emberek után kutattak, akik kevéssel azelőtt szereztek vérbajt; az egyik ilyen beteg ember sebváladékát beojtották egy majom bőrébe: és már első kísérletük teljes eredményre vezetett. A szegény csimpánz megkapta a betegséget. Ettől kezdve négy éven keresztül folytatták kísérleteiket, egyik majomról a másikba ojtván át a betegséget; eközben hiába keresték a lues mikróbáját, amelyre abból az okból volt szükségük, mert kísérleteket szerettek volna végezni abban az irányban, miként lehetne ezt az ismeretlen vírust éppen úgy meggyöngíteni, ahogyan Pasteur tette a veszettség ismeretlen virusával, szóval mikép lehet a vérbaj ellen ható ojtóanyagot előállítani. Kísérleti majmaik közül egyesek nyomorultan pusztultak el tüdőgyulladásban, meg tbc-ben, egyesek kiszabadultak és elmenekültek. Egyszer megtörtént, hogy amikor a rettenetes virust Mecsnikoff belekarcolta egyik majmának bőrébe, ez megdühödött, megharapta és össze-vissza karmolta a mestert. Mecsnikoff gondolkodóba esett és különös és végtelenül logikus kísérletet végzett. Egyik majmának fülébe karcolt bele egy kis vérbajos virust és 24 óra mulva leoperálta a befertőzött fülkagylót; a majom egészséges maradt, sohasem mutatta a betegségnek legkisebb tünetét sem...
„Egészen világos – így szólt Mecsnikoff – a vérbaj csírája órákon át ott maradt azon a helye, ahol behatol a testbe, minthogy pedig pontosan tudjuk, hogy hol hatol be ez a vírus, talán meg tudjuk ölni a csírát, mielőtt a szervezetben elterjedt volna!”
Így történt, hogy Mecsnikoff Rouxval együtt, aki, mint láttuk, csakis a legpontosabb kísérletezést tartotta célhoz vezetőnek, sutba dobva azt a sok teoretizálást, amely immunitásunkra vonatkozik, a bacillus-vadászat körébe tartozó kísérletek egyik legzseniálisabbját és egyben legpraktikusabbját végezte. Íróasztala mellett mindenekelőtt összeállította az ismeretes kalomel-kenőcsöt, amely ma már általánosan használatos a világ összes katonasága és haditengerészete között a vérbaj megelőzésére. Két majmot vett elő, mind a kettőt emberből származó friss vérbajos virussal fertőzte és aztán egy óra mulva a kalomel-kenőcs kis mennyiségét bedörzsölte abba a sebbe, amelyen át történt a fertőzés. De csak az egyik majom kapott kezelést, a másik kezelés nélkül maradt. Az eredmény mathematikai pontossággal következett be: a kalomellel kezelt majom a betegségnek semmiféle tünetét sem mutatta, míg a másik kísérleti majom a vérbaj ösmert jelei között megbetegedett.
Még egyszer – életében legutoljára – összecsaptak felette a szent őrület hullámai. Megfeledkezett magáról és egy


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
Maisonneuve nevű fiatal orvoshallgatót arra bírt reá, hogy beojtassa magát fertőzött emberről származó vérbajos virussal. Franciaország legkiválóbb tudósaiból álló bizottság előtt tűrte ez a bátor fiú, hogy hat hosszú karcoláson keresztül belevigyék szervezetébe, a veszedelmes mérget. A fertőzésnek ez a módja sokkalta erőteljesebb a rendes, természetes fertőzésnél. Kitette magát ez a vértanu a legsúlyosabb szenvedésnek, a paralizisnek sőt talán a halálnak... Egy órával a befertőzés után a mester törhetetlen meggyőződésének hitével bedörzsölte a kalomelkenőcsöt a vértanu sebeibe. Ellenőrző kísérletképpen ugyanakkor ugyanazzal a vírussal beojtott egy csimpánzot és egy kisebb majmot. A kísérlet pompásan sikerült: Maisonneuve az ojtások helyén sohasem mutatta az ismert fekély tüneteit, míg a két majmon harminc nap mulva megjelentek a fekélyesedés tünetei.
A hivatásos erkölcsőrök – és számos orvos tartozott ebbe a csoportba, higyjék el nékem – nagy lármát csaptak ezeknek a kísérleteknek hallatára. „Aki ilyen egyszerű és könnyen hozzáférhető óvószerrel ajándékozza meg az emberiséget, az közvetve az erkölcstelenséget támogatja!” De Mecsnikoff egyszerűen válaszolt: „Ellenfeleim azt vetik a szememre, hogy az az igyekezetem, mellyel ezt a betegséget gátak közé akarom szorítani, immorális. Minthogy azonban morális eszközökkel nem sikerült eddig a vérbajt terjedésében, sem pedig az ártatlanok befertőzését meggátolni, az „immorális” módszerhez kell folyamodnunk, hogy az emberiségnek ezt a pestisét leküzdjük.”
VIII
Eközben tünődött, morfondírozott és álmodozott az érmegkeményedés egyéb lehető okairól, majd hirtelen új felfedezéssel, vagyis inkább gondolattal lépett elő. „Egészen bizonyos, hogy a vastagbelünkben lévő vad, felesleges méregtermő bacillusok mérgezik meg szervezetünket és váltják ki ereinknek azt a megkeményedését, amely bennünket a korai öregedés felé vezet”. Műszóval élve az „autointoxicatio” váltja ki az „arteriosclerosist”. Nézetének megerősítésére többféle vegyi kimutatási módszert dolgozott ki, amelyekkel igazolni akarta, hogy a szervezetet tényleg belei mérgezik meg. „Sokkal tovább élnénk, ha egyáltalán nem volna vastagbelünk; két olyan esetet ismer az irodalom, amikor az egész vastagbelet vágták ki és mind a két operált ember teljes egészségben él.” Ennek a gondolatnak az lett volna a természetes folyománya, hogy a vastagbél kivágásának apostolává szegődjék; de ő ehelyett inkább azon tűnődött, miképpen tudná ártalmatlanná tenni a bél ártalmas bacilusait.
Teóriája elég furcsa volt és nem is vették komolyan. Az ellenvetések serege zúdult reá. Volt, aki figyelmeztette arra, hogy az elefántok rendkívül nagy vastagbelük birtokában száz meg száz évig elélnek; meg hogy az emberiség bár aránylag igen nagy terjedelmű vastagbélnek van birtokában, a világ teremtményei közül a leghosszabb életűekhez tartozik. Mecsnikoff nem egészen jóízlésű okokkal és argumentumokkal próbálta álláspontját megvédeni és azután egyszerre csak az öregedés ellen ható új eljárással lépett a világ elé. Tudomására jutott ugyanis, hogy Bulgária egyes falvaiban aránytalanul nagy számú a száz éven felüli öreg. Elhitte, anélkül, hogy személyesen meggyőződött volna arról, vajjon igaz-e vagy sem az értesülése. Azt közölték véle, hogy ez a sok száz éven felüli ember főképpen aludttejből él. „Megvan a hosszú élet titka!” Tanítványainak feladatává tette, hogy tanulmányozzák a bolgár aludttej tejmegalvasztó baktériumait. Majd kevéssel reá megjelent a gyógyszerpiacon a bolgár-bacillus, mint életmeghosszabbító árkánum. „Ez a bacillus megsavanyítja a tejet, elszaporodik a belekben és elpusztítja, de legalább is elnyomja a bél mérgező, káros csiráit. Ő maga is töméntelen mennyiségű aludttejet fogyasztott el naponta. Évekig úgyszólván egyedül a bolgár-bacillus tenyészeteiből élt. Uj nézeteiről nagy könyveket írt, amelyekről egy igen komoly angol tudományos folyóirat úgy referált, hogy fontosabbak nem jelentek meg Darwin könyvei óta. Az egész világot megbolondította bolgár-bacillusaival, kereskedelmi vállalatokat alapított ezeknek a bacillusoknak a jegyében, amelyeken nem egy vezérigazgató gazdagodott meg. Mecsnikoff megengedte, hogy a bolgár-bacillusok gyártói propagandára is felhasználhassák nevét, bár Olga váltig erősítgette, hogy soha egy frankot nem keresett ezen az egész, erősen üzleti illatú vállalkozáson.
Körülbelül húsz éven át élt Mecsnikoff pontosan új teóriájának előírásai szerint. Alkohollal nem élt, sohasem dohányzott. Semmiféle kilengést nem engedett meg magának. Folyton vizsgáltatta magát legjelesebb kortársaival. Reggeli kiflijeit külön sterilizált papírzacskókban küldette fel lakására, hogy valamiképpen ne kerüljenek bele szervezetébe a vad, mérgező bacillusok. Ő maga is állandóan vizsgálta vegyi kémlelésekkel különböző váladékait. Az évek folyamán töméntelen hektoliterét nyelte le a különböző savanyútejeknek és billióit a jótévő bolgárbacillusoknak...
És mégsem élte túl életének 71-ik esztendejét.


 Brehm: Az állatok világa / MECSNIKOFF — A derék phagoyciták
http://mek.oszk.hu/03400/03408/html/3184.html[2020. 10. 21. 17:35:48]
ROUX ÉS BEHRING — A tengerimalacok gyilkosai TARTALOM SMITH THEOBALD — A kullancsok és a Texasláz


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
MECSNIKOFF — A derék phagoyciták TARTALOM BRUCE — A cecelégy nyomában
SMITH THEOBALD — A kullancsok és a Texasláz
I
Theobald Smith új ösvényekre vezette az emberiséget. Elseje volt és kapitánya maradt az amerikai bacillusvadászoknak. Egyszerű farmerek észjárásánál nem volt egyéb útmutatója és – mégis – felfedező útján hihetetlenül új dolgokat talált. Ezekről az új dolgokról fogok mesélgetni könyvemnek ebben a fejezetében, meg azokról, amelyeket az ösvényen utána elindultak találtak.
„Az emberiségnek módjában áll, hogy a járványos betegségeket a földszínéről kiirtsa”. Ezt ígérte volt Pasteur, a béna tudós, akit a selyemhernyók betegségei ellen folytatott küzdelme híressé tett. Emlékezhetnek reá, lobogó tűzzel hirdette az új igazságot és az emberek ezrei elhitték neki, hogy az új tudomány az igéret korszakát pár éven belül elő fogja varázsolni.
Az emberek reméltek és vártak... Megjelentek aztán örömujjongás közepette a Pasteur csodás vakcinái; de bizony a vakcinák ki nem irtották a bacilusokat. Majd Koch jött sorra. Ámulatba ejtett mindenkit veszedelmes tudományával, amikor megtalálta a tbc-bacillust; bár sohasem ígért semmit - mégis visszaidézte mindenkinek emlékezetébe Pasteur jóslását és reményt keltett arra, hogy ki fogja irtani a szárazbetegséget... Múltak az évek. Roux és Behring már megvívták véres csatájukat a diftéria mérge ellen: bizakodó anyák vidám dalokat duruzsolgattak gyermekeik fülébe... Aztán fellépett Mecsnikoff, az erőteljes, talán kissé szeles tudós az ő phagocytáival; elég sokan mosolyogtak rajta, de azért titokban mégis abban reménykedtek, hogy talán reászoktatja a phagocytáit arra, hogy a világ összes bacillusait felfalják... A járványok közben kissé enyhültek - miért, ma sem tudjuk -, de nem igen tűntek el és az emberiség csak várt, várt...
Ekkor lépett fel egy Theobald Smith nevezetű fiatal ember - a múlt század 90-es éveinek elején - és kimutatta, hogy miért betegednek meg és pusztulnak el az ú. n. Texaslázban az északvidéki tehenek, ha a déli legelőkre kerülnek és miképpen hurcolják be a különben egészséges délszaki tehenek az északiakra a halálos betegséget. 1893-ban adta meg Th. Smith egyenes vonalú, kristálytiszta munkájában a választ erre a két kérdésre és bár a nyilvánosság harsonái nem igen vették tudomásul jelentését: az ő meglátásai vezérelték útjában - miként látni fogjuk - a vasgyúró David Bruce-t; szolgáltak ujjmutatásokra Patrick Mansonnak; löveltek be pompás gondolatvillámokat a kiváló, de haragos lelkű olasz kutatónak, Grassinak agyába; az ő munkájából merítettek veszedelmes vállalkozásukban bizodalmat az amerikai Walter Reed és azok a vakmerő tisztek meg civilek, akik nem akartak azért extra fizetést elfogadni, hogy a kutatásnak vértanúivá váljanak.
Vajjon milyen ember is ez a Theobald Smith (mellesleg említem, hogy pár ezer emberen kívül Amerika nem igen ismeri a nevét)? Miként hozták teheneken végzett kutatásai mozgásba az emberiség álmait? Miképpen történt, hogy a farmerek hiedelme alapján elindult felfedezései rávezették az emberiséget a Pasteur álmodozásaiban megsejtett ösvényre? 1884-ben Smith, a Cornell-egyetem filozófiai doktora és az Albany-i orvosi egyetem orvosdoktora húsz egynehány éves volt. De irtózott attól a gondolattól, hogy egész életén át olyan diagnózisokkal foglalkozzék, amelyeket nem követ, mert nem követhet gyógyítás - hogy gyógyítás helyett részvétet nyújtson s hogy ott kezeljen, ahol reménysége sem lehet eredményre: röviden a rendes orvosi pályát zavaros, logikátlan pályának tekintette. Beleharapni a lelki csömör veszedelme nélkül az ismeretlenbe, beleharapni és ki nem engedni: ilyesmiről álmodozott. Szóval nem orvos, hanem tudós akart lenni. Főleg a bacillusok érdekelték-miként az akkori forrongó idők minden kutatóját. A Cornell-egyetemen (a jazz nem járta még akkor) zsoltárokat és Beethovent játszott a nagy orgonán; de emellett ráért arra (a sport sem nyomta el akkortájt még a tanulást), hogy matematikába, fizikába és a német nyelvbe, főleg azonban a mikroszkópiába merüljön bele. Az első bacillushoz akkor lehetett szerencséje... De amikor az Albany-i orvosi egyetemre került, kollégái körében semmi érdeklődést sem talált a fránya bacillusok iránt; a kórokozó csírák nem voltak még céltáblái az orvosi kutatásnak; a bakteriológiát még nem tanították sem az Albany-i, sem Amerika más orvosi egyetemén. Mondom: a tudomány felé fordult! Nem érdekelték őt a többi orvostanhallgatók sportbéli és orvosi ideáljai, hanem belemerült mikroszkópjába. Macskákat boncolt és vizsgálta szöveteik szerkezetét. Első tudományos dolgozatában bizonyos újszerű észleleteit írta le, amelyeket a macskák bélcsatornájában fedezett fel. Ez volt az ő tudományos zsengéje.


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
Diplomájának birtokában mindenekfölött kutatóvá akart válni; ámde a kutatásból magából nem élhetett meg. Éppen akkortájt siettek fiatal amerikai orvosok Európa felé, Koch laboratóriumába, hogy a nagy mestertől ellessék, miként kell bacilusokat festeni, tisztára kitenyészteni, állatok bőre alá ojtani, szóval „szakértővé” válni. Th. Smith nagyon szeretett volna ezekhez csatlakozni: de először állás után kellett néznie. Mialatt a jobban szituált fiatalok az új tudomány alapfogalmait elsajátították (persze később mindegyik azt mesélte, hogy munkatársa volt a nagy németeknek), hogy jól dotált tanári állásokba üljenek be: Th. Smith is megkapta a maga szerényke, nem éppen egyetemi színvonalon álló kis állását. Tudniillik az akkor gyengécske, létéért küzdő, jelentéktelen, anyagilag rosszul dotált, egészbenvéve kisméretű „Bureau of Animal Industry” („Állati iparok hivatala”) egyik tagjának nevezték ki. Kívüle még három személyből állott ez a hivatal. A főnök Salmon volt: derék ember, aki a bacillusoknak a szarvasmarhákra és sertésekre gyakorolt hatása iránt érdeklődött, anélkül, hogy tudta volna, miképpen kell az őket pusztító járványok okozóit felkutatni. Aztán ott dolgozott Kilborne, aki a mezőgazdasági tudományok doktorának címével ékeskedett és állatorvos volt (ma jólmenő vasárú üzlete van New Yorkban). Végezetül meg kell említenünk az öreg és félelmetes Alexander urat, egy felszabadult néger rabszolgát, aki méltóságteljesen viselte szolgai tisztjét és - ha kellett - üvegmosással és tengerimalac-csőszködéssel foglalatoskodott.
Egy állami épület padlásán kapott Smith szobát. Elég kicsiny volt a birodalma; egy manzárd-ablak világította meg, - de Smith úrnak érezte magát. Hozzákezdhetek a munkához! Persze úgy ment neki, mintha egyik kezében ojtófecskendővel, másik kezében platinakaccsal jött volna a világra. Minthogy jól értette a németet, éjszakákon át falta Koch Robert vitézlő tetteit; mint amikor a kis kacsa a vízre próbálkozik, úgy próbálta utánacsinálni Kochnak, hogyan is kell bacilusokat kihalászni, tenyészteni, hogyan is kell meglátni azokat a különös spirillumokat, amelyek - mindmegannyi eleven dugóhúzó -ott úszkálnak a mikroszkóp lencséje alatt. „Mindent Koch Robertnek köszönök”, így nyilatkozott és olyan reverenciával emlékezett meg róla, a távoli nagyságról, ahogy a vidéki lovasgazda a hírneves Kincsemet emlegeti.
Piszkos padlásszobájában fáradhatatlanul dolgozott. Testileg akármilyen gyenge is volt - az egész nap és a fél éjszakán át a bacillusokat hajkurászta. Hosszú, keskeny ujjai (jó zenész volt!) tenyésztőleveseket kotyvasztottak nagy ügyességgel. Üres perceiben a svábbogarakat hessegette ki, amelyek kettősrendekben vonultak volt a fáskamrából laboratóriumába. Elég rövid idő alatt megtanult minden megtanulhatót és már felfedezőnek is csapott fel: egy újfajta ojtóanyagot írt le, amely nem élő, hanem elölt bacillusokból, szóval bacillus-fehérjéből állott. Minden washingtoni lakos ismeri a várost sanyargató rekkenő nyári hőséget: a padlás kohójában gürcölő Smith nyugodtan törölte le a verítéket homlokáról és kitartóan dolgozott Koch klasszikus módján - elkerülvén Pasteur durvább methódusait.
II
Sokat beszélnek a tudomány szabadságáról. Azt hiszitek, hogy a kutatónak okvetlen szüksége van az Ismeretlen mezején való szabad kutatásra? Hogy ott búvárkodjék, ahol ő akar, menten minden külső kényszertől és előírástól? Én is azt hittem és kiváló kutatókkal vitáztam erről a témáról. Nem volt igazam. Lám, Theobald Smithnek pályája kezdetén nem volt önállóbb hatásköre akármelyik állami hivatalnoknál: azt kellett kutatnia, amit főnöke, Salmon előírt neki, Salmont pedig a kormány azért fizette, hogy a szarvasmarhát pusztító betegségeket igyekezzék leküzdeni. Ez volt a helyzet a Bureau of Animal-Industryban. Elvárta a kormány Salmontól, Kilbornetől, Smithtől meg a fekete Alexandertől, hogy - miként a tűzoltók teszik tűzjelzéskor - odasiessenek minden, a jószágot tizedelő állati járvány színhelyére, kutassák ki a betegség lényegét és segítsenek a beteg állatokon. Akkortájt a szarvasmarha-tenyésztést a Texasláz néven ismeretes gyilkos járvány fenyegette leginkább. Elmesélem ennek a járványnak természetrajzát. Délvidéki farmerek északi marhát vettek. Kirakták az új jövevényeket és odahajtották azokra a legelőkre, amelyeken teljes egészségben, vígan legelésztek az otthoni marhák. Egy hónapon át minden rendben ment, amikor egyszerre csak - püff neki! - az idegenből hozott északi marhák között járvány tört ki. A betegek nem legeltek többé, soványodni kezdtek, vizelésük véressé vált, ott gubbasztottak tehetetlenül, bánatos tekintettel... A betegség csak pár napig tartott: nemsokára egy szálig kimúlt az északi marha! Ugyanaz történt, ha délvidéki - különben egészséges marhát északra szállítottak; tegyük fel, hogy ott legelésztek az északi legelőkön, hosszabb-rövidebb ideig. Ha most bennszülött északi marhát hajtottak azokra a legelőkre, amelyeken kevéssel ezelőtt legelt volt a déli marha: körülbelül 30 nappal azután, hogy az első déli marha járni kezdte ezt a legelőt, megkezdődött a nagy pusztulás az északiak között és tartott addig, míg az északi mind elpusztult!


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
Mi lehet az oka és a magyarázata ennek a különös betegségnek, amelyet délszaki egészséges állatok hurcolnak be, hogy láthatatlan alakjában ott leselkedjék a legelőn? Miért tartott legalább 30 napig, míg a mező veszedelmessé vált? Miért lép fel a betegség egyedül a forró nyári hónapokban?
Az egész ország farmereit érdekelte ez a kérdés. A déli és északi marhatenyésztők egymást okozták a pusztulásokért; New York városát izgatni kezdte az a tény, hogy kocsirakomány-számra pusztult a városba irányított vágómarha a tehervonatokban. Valaminek kell történnie. A város közegészségügyi hivatalának kiváló doktorai nekiláttak, hogy a rejtélyes betegség okozóját megkeressék...
Eközben egyes bölcs nyugati állattenyésztők különös vélekedéssel állottak elő. Nevezhetnők röpke gondolatnak is, olyannak, aminőt pipázó emberek beszélgetés közben eresztenek szélnek. Azt állították, hogy a kérdéses betegséget, a Texaslázat egy, a marhán élősködő vérszívó, az ú. n. kullancs okozza.
A new yorki tudós doktorok, meg a különböző államok kísérleti állomásainak nem kevésbé tudós állatorvosai mosolyogtak ezen az állításon. Hogy kullancs betegséget okozna? Hát még mi? Egyáltalán van-e olyan rovar, amely betegséget okoz? Hallatlan gondolat. De ellene szól minden ismeretünk is. Őrület az egész! Egy híres autoritásuk, Gamgee nevezetű nyilatkozott a nyilvánosság előtt, hogy „csekély gondolkodással megértheti mindenki a gondolat abszurd voltát”. Ez a szakértő a feje búbjáig bemerült a Texasláz tanulmányozásába és sohasem említette a kullancsokat: az egész tudóstársaság komoly képpel boncolgatta egymásután az elhullott marhákat és új meg új bacilusokat fedezett fel, de a kullancsra nem figyelt egyikük sem. „A trágya terjeszti a kórságot”. „Nem igaz: a betegek nyála”. Mindegyiknek más volt a teóriája. És a marhák csak hullottak, csak pusztultak százszámra, ezerszámra. 1888-ban Salmon dr. egész törzskarát a Texasláz tanulmányozásával bízta meg, név szerint Theobald Smithtet, Bilbornet mint asszisztensét és a fekete Alexandert mint laboránsát. Kullancsról egy szót sem szólt Salmon: a parancs egyszerű volt: Fedezzék fel a Texasláz okozóját! Abban az esztendőben más vizsgálati anyag nem volt rendelkezésükre, mint Texaslázban elpusztult 4 tehén mája és lépe; jégbe csomagoltan érkeztek be ezek a szervek a távoli Virginia és Maryland mezőiről a kemencekép izzó padlás laboratóriumba. És amint az első lépdarabból készített próbákba bekukkantott mikroszkópja segítségével, a legkülönbözőbb bacillusfajtáknak egész menazsériáját látta meg azokban. De Theobald Smithnek volt egy jó tulajdonsága, amellyel olyan sok tudós és állatorvos nem rendelkezik: jó paraszti esze volt. Megszagolta a vizsgált lépdarabot: jó büdös volt az. Félredobta az egész anyagot: vizsgálatra alkalmatlan!
Azonnal kiadta az utasításait a farmereknek. Tessék az elhullott állatokat azonnal elhullásuk után kizsigerelni, a szerveket jégbe csomagolni, hogy azok a laboratóriumot minél frissebben érjék el. És főleg minél gyorsabban. Így is történt. És a következő lépben már semmiféle bacillust nem talált - csakis nagy tömegét a különösképpen roncsolt vörös vérsejteknek. „Ezek a vörösvérsejtek betegek”, szólt Th. Smith. Jó, jó. De bacilusokat nem talált a lépben. Smith fiatalember volt még, de kissé szarkasztikus modorában már felettébb türelmetlen azokkal a kutatókkal szemben, akik nem akartak, vagy nem tudtak logikusan gondolkozni. Egy Billings nevű kutatóra célozva, aki egy egészen közönséges bacillusról állította, hogy a Texasláznak okozója (mivelhogy ezt a bacillust mindenütt fellelte, t. i. az esett szarvasmarhák minden porcikájában éppen úgy, mint akár a trágyalében), mondom, erről a kutatóról azt írta egy mérges hangú dolgozatában: „Úgy látszik, a kutatásnak napja nyugaton kel fel, nem pedig keleten!”
„Ezek az állítások határozottan merészek”, így ítélkezett Smith és néhány száraz szóban elfújta az áltudománnyal telített nagyhangú kijelentéseket. Jól tudta, hogy nem vezethet célhoz, ha örökké a laboratóriumban maradnak, tengerimalacok és finom fecskendők társaságában, még ha akármennyire is bújják az elhullott szarvasmarhák többé-kevésbé parfőmös lépét és máját. Vérbeli kísérletezőnek érezte magát, akinek az élő betegséget kell kutatnia, akinek a haldokló tehenek görcsös rángatódzásait kell figyelnie, akinek a természetet kell nyomon követnie. Erősen készülődött már az 1889 évének hadjáratára, amikor Kilborne elmesélte neki, hogy milyen nevetséges nézetet vallanak a farmerek a kullancsokról.
Smith szellemi füleit azonnal hegyezni kezdte. „A farmerek mondják ezt? Szóval azok, akik a veszteségeket elszenvedik és akik mégis csak a legtöbb Texasláz-esetet látták?” Tudnunk kell, hogy Th. Smith bár a városban született, szerette a frissen kaszált széna illatát, meg a friss szántás mély barna színeit. Megérezte az igazságot ebben a hozzá eljutott néphitben, amelynek annyi jelentőséget tulajdonított, mint a termésre vagy az időjárásra vonatkozó népies szállóigéknek. Smith kitűnő mathematikus és egyáltalán kiválóan képzett tudós volt. Otthon érezte magát nemcsak a laboratóriumi gondolkozásban, de a tudományos zsargonban is: szóval azok közé a


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
tudósok közé tartozott, akik a népies szólásmódokat, alapos mondásokat rendesen nem szívelhetik. De kitűnő előképzettsége dacára - még ez elég rendkívüli tulajdonsága volt - legalább is annyira becsülte a józan gondolkodást, mint a nagy laboratóriumokat és komplikált műszereket. Sőt talán azt is mondhatjuk, hogy soha sem bízott a könyvekben és a kémlőcsövekben... És ha valamely faragatlan paraszti ember fapipája mögül azzal állt elő: hogy „áprilisi eső májusi virágot hoz”, hát elhitte.
Mondom, mereven figyelni kezdett, amikor Kilborne a farmerek „hülye” teóriáját elmondta neki s amikor hallotta, hogy a vadnyugat farmerei egyértelműen hisznek a kullancs-ideában.
Smith elgondolkodott magában. Ezek az egyszerű emberek, akik együtt élnek állataikkal, azokat töviről-hegyire ismerik, nyilván mentesek minden olyan mesterséges okoskodástól, amely józan ítélőképességüket megzavarná; kell, hogy valamelyes igazság rejtőzzék nézetükben, mert hiszen ők figyelik elszorult szívvel, miként válik beteg állataik vére a betegség folyamán vízzé, az ő gyermekeik veszítik el tejadagukat, az ő feladatuk a szegény áldozatoknak elföldelése. És ezek a tapasztalt farmerek jelentik ki egyhangúan, hogy: „Kullancs nélkül nincs Texasláz!”
Ám lássuk, mennyire van igazuk! Ő - Smith - is figyelni fogja a betegséget, úgy, ahogy a farmerek figyelik. A bacillusvadászatnak új ösvényeit látta maga előtt: azt, amelyen a természetet fogja nyomon követni! 1889 nyara közelgett, a napok melegebbekké lettek; az elmúlt esztendőben a marhatenyésztők keservesen panaszkodtak rettentő veszteségeik miatt. A kormány is látta, hogy nem nézheti ölbetett kézzel a pusztulást. A földművelési minisztérium (Department of Agriculture) kiadta a rendeletet, hogy a munka teljes gőzzel induljon meg; még szerencse volt, hogy Salmon, aki névleg vezette a munkálatokat, olyan keveset tudott, hogy nem zavarta semmiképpen Smithnek körvonalaiban immár jól kidolgozott tervei.
III
Smith csakhamar új laboratóriumot rendezett be Kilborne segítségével. Különös laboratórium volt ez. Nem állott egyébből, mint 5-6 durván elkerített, de egymástól különálló kísérleti mezőből 1889 június 27-én dereglye kötött ki a kísérleti farm mellett. Ez a dereglye Északi Karolinából, a Texasláz szívéből származó hét sovány, de egyébként egészséges tehenet hozott magával. Onnan származtak ezek az állatok, ahova északról beplántált minden marha holtbizonyossággal elpusztult. A hét tehén mindegyike ezernyi kullanccsal volt kipitykézve! Ott ültek rajtuk a kis bestiák; egyesek olyan kicsinyek, hogy csak lupával lehetett őket meglátni. De aztán nagy, félhüvelyknyi, kinőtt, vérrel pukkanásig telt öreg nőstények is.
A jól körülkerített mezőre Smith és Kilborne négyet áthajtott a kullancsokkal ékes déli marhák közül és 6 pompás, egészséges északi marhát társított hozzájuk. „Nemsokára megkapják az északi vidéki marhák is a kullancsokat. Hogy hajlamosak, az biztos, mert soha sem voltak még a Texasláznak kitéve. Akkor aztán... !” - így tűnődött Smith. „De előbb kíséreljünk meg egy kis „viccet”, amely majd elárulja, van-e egyáltalán szerepe a kullancsnak a betegségben.”
Ez a „vicc”, ahogy Smith nevezte, valójában pompás, logikus kis kísérlet volt. Olyan egyszerű, hogy akármelyik farmer megtehette volna, ha ráér; és mégis, Smith előtt egy amerikai tudós sem gondolt reá. Smith és Kilborne nekiláttak és kézzel, egyenkint szedték le a fennmaradó 3 délvidéki szarvasmarhának minden egyes kullancsát! A marhák nem állták a műtétet nyugodtan, végigszántották farkukkal a kutatók arcát; az égető nap tüzében dolgozott a két ember, miközben a porfelhők piszkos iszap formájában verődött le homlokuk verítékére. A kullancsok a marhák bozontos szőre alatt rejtőztek és a kullancsfiókák sietve menekültek az őket megfogni akaró ujjak fogása elől. És mennyire tapadtak ezek az átkozott férgek a gazdáikhoz! A kinőtt, vérrel telt nőstény kullancs inkább darabokra tépette magát, de nem engedte el áldozata bőrét. Mondom: utálatos munka volt.
De estére készen voltak. És a kullancsaitól megfosztott 3 karolinai marhát 4 egészséges északvidéki állattal együtt beterelték a II. számú mezőre. „Ezek a fogékony északi állatok a délvidékiekhez fognak dörgölődzni, egyazt a füvet harapdálják majd velük - egyazt a vizet isszák velük, a déliek trágyájával szennyeződnek majd - de egy biztos: kullancsot tőlük nem kaphatnak! Most aztán lássuk, mennyire bűnös a kullancsok fajtája!”
Július hava és augusztus eleje várakozásban telt el. Ezt az időt Smith arra használta fel, hogy egy Cooper Curtice nevű állami bogártudóssal együttesen a kullancsok életét, természetét és szokásait tanulmányozza. Fölfedezték, hogyan tornázza fel magát a 6 lábú kullancsbébi a marhára, hogyan tapad meg a bőrén, hogyan szív vért, hogyan


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
vedlik át kész kullanccsá, miközben egy pár friss lábat szerez a 3 régihez, hogyan vedlik újra. Aztán hogyan párosodik (a marha hátán) a kistermetű hímmel, hogyan szívja magát tele vérrel, miközben 2000 petéje kifejlődik és hogyan hagyja el végezetül gazdáját, hogy a földre ejtvén magát, ezernyi petéjét lerakja és aztán - befejezvén földi pályafutását - elpusztuljon. A marhán az utálatos vérszívó mindössze 20 napig tartózkodik: ennyi nap alatt éli le leírt életét.
Eközben mennyivel jobban érezte magát Smith a szabadban, mint otthon svábbogaras padláslaboratóriumában felkereste mezei laboratóriumát, amelyet Kilborne vezetett, a későbbi vasárú kereskedő. Először az I. számú kísérleti mezőt látogatta meg és körülnézett, hogy átmentek-e a kullancsok az északvidéki marhákra, meg hogy lázasak-e ezek, meg lóg-e már a fejük. Aztán kirándult a II. számú mezőhöz, hogy még egyszer végigböngéssze kullancsok irányában a 3 karolinai marhát - mindig talált egy két darabot, nyilván olyanokat, amelyek pár nappal azelőtt kicsinységüknél fogva kikerülték figyelmét. Idegesítő munka volt, de meg kellett tennie. A három állatnak kullancsmentessé kellett válnia!
Az igazat megvallva, ez a várakozási idő elég lassan múlt el. Míg végre úgy augusztus közepe táján, az első északvidéki tehénen megjelentek az első kullancsok; kevéssel utóbb görnyedt háttal állt és reszketett a szegény állat. Lassankint az összes északiakat ellepték a kullancsok; lázban égve lihegtek mindannyian, vérük vizenyőssé vált, bordáik szinte átdöfték bőrüket, élő csontvázzá váltak. És a kullancsok? A kullancsok ezrével nyüzsögtek rajtuk. De a II. számú mezőn, a kullancsmentes állatoknak északi társai pompás egészségben harapták a kövér füvet. Az I. mező beteg állatai, miközben lázuk nőttön-nőtt, egyenkint kezdtek elpusztulni. Minden elhullott állatot felboncoltak, aztán megindult a sürgés, a lótás-futás a boncolóhelyiség és padláslaboratórium között - a fekete Alexanderre is sok jutott a sürgős munkából. Smith pedig az elhullott tehén vizenyős vérét kezdte vizsgálni.
„Biztos, hogy a Texasláznak még ismeretlen okozója a vért támadja meg elsősorban - az egész folyamat olyan, mintha valami bejutna a vörösvérsejteknek belsejébe és megrepesztené őket tehát az ismeretlen kórokozót a vörösvérsejtek belsejében kell keresnem”, így okoskodott Smith. Tudni kell, hogy noha nem nagyon bizakodott egyes állítólagos szakértők mikroszkópos leleteiben, ő maga kitűnő mikroszkopáló volt. És íme. Alig hogy reáirányította legerősebb lencséjét az első elhullott tehén vérkészítményére - micsoda szerencse! -, az első látótérben különös körteképű testecskéket pillantott meg a vörösvérsejtek belsejében. Eleinte nem tudta, vajon nem lyukak-e vagy hólyagok, de amint pontosan beállította őket a lencse gyújtótávolságába, íme a foltok alakjukat kezdték szeme láttára változtatni, lassú mozgásukkal elárulván, hogy élnek. Texaslázban elhullott minden egyes állatának vérében Smith megtalálta ezeket a különös lényeket; nyilván ezek pusztítják a vérsejteket, nyilván ezek változtatják vízzé a vért!... És soha, de soha sem lelte fel e képleteket egészséges állat vérében... „Talán ez a Texasláz okozója” suttogta magában Smith, de nem ment még tovább. Még száz meg száz egészséges és különféle betegségben szenvedő állatnak millió és millió vérsejtjét kell átvizsgálnia, mielőtt végső következtetéseit levonná.
Időközben (szeptember) elmúltak a legmelegebb napok és a II. mezőn még mindig ott legelésztek az északvidéki marhák, mind a négyen; legeltek és híztak. Kullancsot nem talált rajtuk. „Döntsük el végleg - így kiáltott fel - a kullancsok szerepét!” És kettőt ezek közül áthajtott az I. mezőre, amelyen annyi állat ment már tönkre. Egy hét alig múlt el, már néhány fiatal, barnavörös kullancs volt a két marhán található. Két hét múlva egyikük már el is pusztult, a másik Texaslázban súlyosan megbetegedett.
Még mindig nem volt biztos a dolgában! Még több bizonyítékra volt szüksége, hogy elhigyje azt, amit el akart hinni. Még egy „vicc”, mondjuk kísérlet, volt hátra a részére. Északi Karolinából, az ottani halálmezőkről, nagy vastartókban friss füvet hozatott és ebben a főben nyüzsögtek az ottani, vérre éhes kullancsok ezrei. Ezzel a fűvel teleszórta aztán végig a III. számú kísérleti mezőt, amely eladdig déli marhától, meg a kullancsaiktól szűz terület volt, szóval „kullancsmaggal” vetette be a III. mezőt. Aztán Kilborne 4 északi marhát tereltetett erre a kullanccsal fertőzött mezőre. Néhány hét múlva vérük hígan folyóssá változott; egyikük belepusztult a Texaslázba; kettő pedig hosszas betegség után felépült.
IV
Az összes bacillusvadászok közül Theobald Smith volt az első, aki az e csoportba tartozó kórcsírák terjedésének módját kísérletileg állította meg. Abban a mezőben, amelyen a déli-kullancsos marhák éltek: az északiak elpusztultak; az a mező, amelyen a kullancsoktól megfosztott déli marhák legelésztek, nem volt betegségterjesztő; végezetül a mező, amelynek földjét déli marha soha sem taposta, de amelyet a déli kullancsokkal befertőztek,


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
vészesnek bizonyult. Micsoda tehát a bűnös? Egyesegyedül a kullancs. Ezekkel az egyszerű, 2x2=4 bizonyító erejével bíró, szimpla - de Istenem! milyen kimondhatatlanul gondos - kísérletekkel bizonyította be Smith, hogy azok a vadnyugati farmerek egy nagy, új igazságnak jutottak nyomára... gyönyörű fölfedezését a népészleletből cizellálta ki, úgy, miként a mai elektrotechnikus a dinamójában az ősember primitív kerekét fejlesztette és teremtette tovább...
Azt hiszitek, hogy Smith megelégedett kristályosan átlátszó kísérleteivel? Azt hiszitek, hogy ezután azt a tanácsot adta a kormányának, indítson irtóháborút a kullancsok ellen? Smith nem ebből a fából volt faragva. Ehelyett egyszerűen bevárta a következő (1890. évi) nyári hőséget, aztán megismételte tavalyi kísérleteit, egy pár újjal kibővítvén őket, hogy még tökéletesebben leszögezhesse az új igazságot, hogy t. i. a kullancs az igazi bűnös. Új kérdések merültek fel lelkében. „Hogyan kerül a kullancs az egyik - a délvidéki állatról a másikra, az északira? Hiszen tudjuk már, hogy a kullancs egész életét egy marhán éli le: nem repül az egyik állatról a másikra, miként a légy teszi”. Nehéz kérdés volt: a farmerek nem tudtak erre a szubtilis kérdésre feleletet adni. Smith nekilátott, hogy a rejtélyt megoldja.
„Csak úgy lehet - tűnődött magában -, hogy a jóllakott - befertőzött kullancsok lehullanak az állatról, ott eltapostatnak és így fertőzik be a körteképű csírákkal a legelőt, a füvet, amely aztán belekerül az addig egészséges marha szervezetébe”.
Hogy beigazolja nézetét, ezrével keverte a karolinai fertőzött kullancsokat a kísérleti tehénnek napi szénaporciójába és gondosan figyelte, hogy a tehenek a kullancsokat tényleg fel is vegyék. Nem történt semmi. A tehén jóízűen fogyasztotta el újfajtán ízesített szénáját, még meg is hízott. Egy másik tehenét meg péppé zúzott kullancsok levével itatta meg: ez az állat is mintha élvezettel szürcsölte volna különös eleségét. Semmi baja sem történt. A teóriát el kellett ejteni. A marha nem eszi meg - a kullanccsal együtt - a Texaslázat. De ha nem: hát miképp jut belé a fertőzmény? Éjjeleken át gondolkozott ezen és még más furfangosabb kérdéseken. „Hogy van az, hogy legalább 30 napig tart, amíg az a mező fertőzőképessé lesz, amelyen a délvidéki kullancsokkal terhelt marhák tartatnak? Ezt a tényt t. i. a hajcsárnép, a gulyások nagyon is jól ismerték. Jól tudták, hogy kb. 20 napon át minden veszedelem nélkül tarthatják az épen érkezett déli marhát az északi gulyával keverten: ha ezen időn belül kicsapják az északiakat a gulyából, a jövevények nem betegszenek meg Texaslázban: de ha kissé tovább tartják őket - még ha közben a délieket el is hajtják a területről - beleesnek a betegségbe. Kemény dió volt.
Végtére, ennek az 1890 nyarának egy szép napján olyan különös, teljesen előre nem látott eset játszódott le, amely egy csapásra megoldotta a rejtélyt. A rejtély megoldása magától adódott: úgyszólván hangos szóval árulta el magát, miközben Smith egészen más dolgokkal foglalatoskodott. Tudniillik akkortájt mindenfajta kísérletbe merült volt bele. Például pintszámra bocsátott vért északvidéki tehenekből, hogy vérszegényekké tegye őket - azt akarta meglátni, vajon a körteképű testecskék ott a vérsejtek belsejében mikróbák-e, vagy egyszerűen kifejezései-e a vérszegénységgel járó vérsejtelváltozásoknak. Meg aztán azzal múlatott, hogy csinos, fiatal kullancskákat nevelt laboratóriumának üvegtálaiban, majd meg nekiállt, hogy újra meg újra végigbogarássza a déli marhákat, hogy bebizonyítsa, miszerint a kullancs-mentesített déli marhák veszélytelenek az északi társaikra nézve. Némelykor nem sikerült az állatokat teljesen megtisztítania és akkor aztán nem sikerültek kísérletei. Érdekes új tapasztalat gyanánt fedezte fel azt a tényt, hogy az északi tehenek borjai enyhén vészelnek át azokon a mezőkön, amelyek az anyjukra feltétlenül halálosak. Aztán azt kereste, vajon nincs-e a kullancsnak - azonkívül, hogy átviszi a Texaslázat, egyéb, káros hatása a megcsípett marhákra.
Eközben terelődtek kísérletei a helyes irányba. Egyszer a következő kérdés etette fel: ”Ha olyan kullancsokat, amelyeket petesorból magam neveltem fel a kémcsövekben, olyanokat tehát, amelyek sohasem voltak előzően marhán, vagy fertőzött legelőn, - ha ezeket tömegestől teszem rá a fogékony marhákra és teleszívatom őket vérrel: vajon elegendő-e ez a vérveszteség, hogy anaemiában nyilvánuljon meg?„ Mai szemmel nézve, ez a gondolatmenet abszolúte értelmetlen volt. Tudós elméjéről nem mondhatjuk, hogy valami nagy logikával dolgozott akkoron.
Ám lássuk mi történt. Egy jó húsban lévő éves üszőborjat beállított istállójába és napról-napra százával eregette reá az otthon kiköltött kullancsfiókákat és meggyőződött róla, hogy az undok állatok sietve bújtak el a szőrzet között, hogy nekiálljanak a vérszívás gyönyörűségének. Napról-napra szívták a kullancsok az üsző vérét, és napról-napra vizsgálgatta Smith az állatnak egy-egy vércseppjét, jelentkeznek-e már a vérszegénységnek mikroszkópos tünetei. Egy reggel, amikor a tudós nekilátott stereotyp munkájának, és hozzáért az üszőhöz... Szent Isten! Hogy lehet ez?


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
Hiszen az állat lázas! Sőt rendkívüli módon lázas! Ott állott lehorgasztott fővel, nem nyúlt a szénához és vére, amely a tűszúrás nyomán ezelőtt színvörös cseppekben serkent elő, most hígan, vizesen folyik be a kémlőcsőbe. Gyerünk csak a vérrel a mikroszkóphoz, még pedig sürgősen. Gyorsan egy pár vérkészítményt! Tényleg a górcső alatt szabálytalan alakú, roncsolt vörös vérsejtek millió látszottak, a rendes, simaszélű korongok helyett. És a szabálytalan képű vérsejtek belsejében ott voltak az apró körteképű mikróbák! A tényállás világos és félre nem érthető, bár fantasztikusan furcsa volt. Lám csak. Ezek a csírák Karolinából utaztak hozzá kinőtt kullancsok testében, majd bevándoroltak a petékbe, amelyeket a kullancsok az üvegtálak fenekére raktak volt le, tovább éltek a petékből kikelt fiatal nemzedékben, - míg végezetül a fiatal kullancsok szúrása útján bekerültek a szegény áldozatba és megbetegítették a nevezett éves üszőt!
Mindezek az igazságok a villámcsapás erejével világítottak be Smith kutató lelkébe. Nem az öreg vérrel telt kullancs, hanem az ivadéka lopja be a gyilkos csírát az érzékeny tehén testébe: a pici, alig látható, néhány napos lárva viszi tovább a kártévőt.
Most már tudta, miért kell olyan hosszú időnek eltelnie ahhoz, hogy a legelő veszedelmessé váljék. A kullancsanyának le kell hullania az állatról - idő kell hozzá, míg lerakja petéit - 2 nap kell hozzá, míg a fiatal ivadék kikél - aztán megint eltelik pár nap, míg a fiatal kullancsok véletlenül hozzá érnek egy legelésző tehénhez, amíg felmásznak a lábán és vérszíváshoz jutnak. Micsoda világos és egyszerű dolgoknak jutott nyitjára, olyanoknak, amelyeket az említettük szerencsés eset nélkül soha sem fedezett volna fel... Th. Smith nekilátott és ezrével költötte ki a kullancsokat, meleg helyen tartott üvegtálcákon, hogy beigazolja csodálatos fölfedezését. Sikerült is neki, mivelhogy minden egyes északvidéki tehén, amelyet fiatal kullancsai seregével megcsípetett, megkapta a Texaslázat. De mondtuk, mennyire tehetetlen volt Smith a bizonyítékok tekintetében. Amikor az 1890. év nyara tűnőben volt és beállott a hideg: kályhával szerelte fel kísérleti istállóját, ezen a jó meleg helyen keltette ki a kullancspetéket, majd rárakta a fiatal kullancsokat az állat bőrére. A kályha melege jól helyettesítette a nap tüzét: a kullancsok növekedésnek indultak. És megtörtént a nagy csoda! Amire a természetben még nem volt példa, a tehén télen is megkapta a Texaslázat.
Még két nyarat töltött Smith és Kilborne kísérletezéssel. Minden lehetséges ellenvetésre megfeleltek, minden tekintetben kiegészítették eddigi leleteiket: eleve is elnémították az esetleges bírálókat. Különös dolgoknak jutottak így nyomára, főleg a Texasláz-ellenes immunitásnak, védettségnek tekintetében. Látták például, hogy egyes északvidéki marhák, amelyek egy vagy lázas attakját szenvedték el a betegségnek, végezetül nemcsak, hogy kigyógyulnak, hanem a következő esztendőben teljesen egészségben legelésznek a különben gyilkos mezőn... Így magyarázták meg, hogy miért nem pusztul el a délszaki marha a vészes legelőn: azért nem, mivel már borjú korában vált immunissá! Az a különös betegség mindenütt otthonos, ahol a kullancs tartózkodik; a kullancsok folyton beoltják a fatális körteképű csírákat a marhákba; ezek a csírák tovább élnek a déli marhák vérében, anélkül azonban, hogy megbetegítenék gazdájukat, mert ez borjúkorban elszenvedett enyhe fertőzésének eredményeképp a Texasláz iránt való hajlamosságát elveszítette.
Négy fáradságos, de diadalokkal ékes esztendő elmúltával 1893-ban végre hozzájutott Th. Smith, hogy írásba vesse csodálatos fölfedezéseinek sommázatát és elmondja, miképp irtható ki a betegség gyökerestől. (Éppen akkor halódott Pasteur, aki arról álmodott volt egykoron, hogy minden fertőző betegséget meg fog szüntetni.) Amikor olvasgatom bámulatos munkáját, amely „Vizsgálatok a Texasláz természetéről, okáról és megelőzéséről” egyszerű címmel jelent meg, az az impresszióm, hogy a természetnek adott rejtélyét előtte egyszerűbb és amellett pontosabb módon még senki sem fejtette meg. És itt nem feledkezem meg sem Leeuwenhoekről, sem Kochról, sem a bacillusvadászok illusztris gárdájának egy számottevő tagjáról sem. Olyan világos az okfejtése, hogy bármely okos gimnazista megérti: de egyben a nagy Newton is kalapot emelt volna logikája előtt. Műve Beethoven nyolcadik szimfóniájára emlékeztet. Mindkettőnek egyszerűek az alaptémái, de ezeket az egyszerű témákat mindketten kápráztatóan változtatták és dolgozták ki. - Hiszen a természet maga is végesen egyszerű és egyben végtelenül komplikált...


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
A texasi-láz kullancsa
V
Ebben a munkájában Th. Smith új ösvényeket nyitott meg az emberiség számára. Megmutatta, - amire ő előtte nem volt példa - mily új és fantasztikus módon terjeszthetnek rovarok fertőző betegségeket. Pusztítsátok a kullancsokat, fürösszétek meg marháitokat kullancsirtó fürdőben, tartsátok északvidéki marháitokat kullancsmentes legelőn: és a Texasláz el fog tűnni a föld színéről. Ma már egész államok összes marhaállományukat vetik a kullancsirtó fürdetésnek alá, és ugyanez a betegség, amely Amerika marháit tízezrével pusztította évről-évre, jelentőségét ma már tökéletesen elvesztette. De a Smith vetése egyéb, nem várt termést is hozott. Rövid pár év múlva elindult a Smith nyitotta ösvényen Dél-afrikának sötét és veszedelmes sűrűjébe az a skót őrnagy-orvos, aki a cecelégyre esküdött és aki arra volt kíváncsi, hogy vajon micsoda káros következményekkel jár e légyfajtának fájdalmas csípése. Aztán - közel egyidejűleg - egy angol ember Indiában és egy olasz kutató Itáliában a moszkitó rajok muzsikáját leste, miközben különös kísérletekről álmodoztak.


 Brehm: Az állatok világa / SMITH THEOBALD — A kullancsok és a Texasláz
http://mek.oszk.hu/03400/03408/html/3185.html[2020. 10. 21. 17:36:01]
De ne vágjunk elébe a következő fejezetekben elmondandóknak. Mesélni fogok nektek arról, hogy miképpen küzdött le az emberiség ősrégi járványokat, hogy miképp veszítette el - egyebek közt - a rettenetes sárgaláz a veszedelmességét. És majd arról is mesélek, miképp álmodoztak egyes prófétai lelkek arról, hogy majdan népes városok, virágzó községek emelkednek ott, dzsungelek mélyében, ahol addig csak emberpusztító vadak és krokodilusok éltek. Th. Smithnek félig elfeledett, igazán úttörő bacilus hadjárata jogosította fel az emberiséget ezekre a világ-átalakító álmokra.
MECSNIKOFF — A derék phagoyciták TARTALOM BRUCE — A cecelégy nyomában


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
SMITH THEOBALD — A kullancsok és a Texasláz TARTALOM ROSS versus GRASSI — Malária
BRUCE — A cecelégy nyomában
I
„Tudja meg fiatalember” – ezekkel a szavakkal ment neki az angol katonaorvosi kar vezérfőnöke a szóban forgó fiatalembernek, miközben a haragos vöröstől a megbotránkozás ibolya színéig végig játszotta a spektrum egész skáláját – „miként már megmondtam magának, én magát, – nem bánom – Indiába, vagy Zanzibarba, vagy Timbuktuba, vagy a világnak akármilyen más eldugott fészkébe szívesen küldeném”,– (a nagyérdemű időses gentleman egyenesen ordított, miközben arca az érett szilva sötét árnyalataiban ékeskedett) „de arra az egyre mérget vehet, hogy Natalba sohasem fogom küldeni...” Meghajlások...
Mit tehetett szegény David Bruce? Tisztességtudóan köszönt és elsomfordált. Hiába gondolta ki szépen az ő tervét, hiába rimánkodott, hiába rángatta a rendelkezésére álló köteleket és hiába zúdította magára a haragvó Jupiter mennyköveit: nem sikerült a terve, nem indulhatott Délafrikába, bacillusvadászatra. A leírt jelenet a múlt század kilencvenes éveinek elején játszódott le: Theobald Smith Amerikában nemrégiben tette meg forradalmasító lépéseit a bacillusvadászat, mezsgyéjén, amikor kimutatta, miképp hurcolja tovább egy kullancsfajta az egyik szarvasmarháról a másikra a Texasláz néven ismeretes pusztító betegséget. Ez a David Bruce, aki lelke mélyén éppen olyan kalandor volt, aminő professzori léleknek mutatkozott az említett Smith, fejébe vette, hogy a Smithvágta ösvényen fog tovább haladni... Hiszen Afrika bizonyára nyüzsgésig telve van rejtélyes vírusok tömegével, amelyek dögletessé és veszedelmessé teszik ezt a földrészt; az olajzöld mimózabozótokban és a dzsungelek mélyén száz meg száz fajtája nyüzsög és zümmög a legyeknek, a kullancsoknak és szúnyogoknak... Milyen érdekes és kiaknázatlan területe lehet Afrika a fölfedezéseknek, a görnyesztő mikroszkópizálásoknak és izgató bogarászásoknak!
Bruce természetéhez tartozott, hogy csakis olyan ügyek iránt volt érzéke, amelyektől előbb szülei, majd később fellebbvalói egyenesen eltiltották. Alig hagyta el az edinburghi orvosi egyetemet, azonnal belépett az angol katonaorvosi karba. Nem azért, mintha különös hajlandósága lett volna a katonaorvosi pályára, vagy hogy emberéleteket mentsen meg, még kevésbé, hogy bacillusvadászatra adja magát: szegény fejét nem lelkesítették ilyen magas célok. Egyszerűen azért állott be katonaorvosnak, hogy megnősülhessen. Sem Bruce, sem pedig szívének választottja nem rendelkezett egy garassal sem; hozzátartozói regényes idiótáknak nevezték a szerelmes párocskát, mert hát ugyebár az a helyes, hogy az ilyen fiatal pár szépen várjon addig, amíg a vőlegény tisztességes megélhetést biztosíthat babájának?
Bruce nem hallgatott a nagynénikre, belépett a hadseregbe és havi 400 pengőjének birtokában merészen megnősült.
Bizonyos tekintetben nem lehetett minta-katonának tekinteni. Nem tudott engedelmeskedni és ami még fontosabb, nem rendelkezett a tapintat néven ismeretes szép tulajdonsággal. Képzeljék csak, hadnagy korában nyíltan kikelt ezredesének bizonyos ténykedése ellen és azzal fenyegetőzött, hogy leüti a nagyhatalmú férfiút... Aki látja őt ma, amikor már túllépte a hetvenes mezsgyét, hatalmas vállával és hordó-mellkasával, aki hallja, hogyan tud ez a nagyérdemű férfiú még ma is Hindenburg-bajusza alatt szitkozódni: bízvást elhiszi, hogy igen is szükség esetén, vagy ha arra a sor tényleg reákerült volna, Bruce barátunk neki ment volna ezredesének és mosolyogva tűrte volna aztán, hogy haditörvényszék elé állítsák. Pályáját Málta szigetén kezdte meg, ahova kinevezték a katonai helyőrség egyik orvosának; frissensült felesége vele ment – ez volt a nászútjuk. Új állomáshelyén arról az oldaláról mutatta be magát azonnal, aminő ritkán mutatkozik katonák között. Energikus és romantikus volt egyidőben. Málta szigetén akkortájt egy rejtélyes betegség uralkodott. Ezt a betegséget Máltaláznak hívták tudományos körökben. A Máltaláz csont- és végtagfájdalmakkal járt és hetekig kínozta az oda vetődött szegény katonákat, akik átkozták azt a napot, amikor magukra vették a britek királynőjének mundérját. Bruce tisztán látta, milyen nevetséges szerepük van azoknak, akik mást nem tehetnek, minthogy simogatják a szegény szenvedők fejét és értéktelen pirulákat osztanak ki közöttük; fejébe vette, hogy ő, az ismeretlen, friss sütetű tisztecske, meg fogja találni a Máltaláz okozóját!


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
Kellemetlen ügybe keveredett bele! Akármilyen keveset is tudott laboratóriumokról, a kórháznak egy elhagyott zugában mikroszkópos dolgozót állított fel és ebben a kis laboratóriumban heteket töltött azzal, hogy némi járatosságot szerezzen a bakteriológiai tenyésztő anyagok elkészítésében. Marhalevesből és agarkocsonyából kotyvasztotta össze az akkor már ismert előírás szerint azt a táptalajt, amellyel megkísérelte a Máltaláz ismeretlen okozójának kitenyésztését. Tudatlan feje végtelenül egyszerűnek látta a reá háruló feladatot; eleinte azonban bizony balsikert balsikerre halmozott. A ragadós agarmasszával végigszennyezte arcát, kezét, ruháját; amikor végre sikerült előállítania a helyes keveréket, az megkocsonyásodott, úgyhogy képtelen volt megszűrni; heteket töltött olyan kísérletezéssel, amelyet egy mai, közepesen képzett laboráns pár óra alatt tökéletesen elintézett volna. Kétségbeesésében nem egyszer hívta fel Brucené őnagyságát a teniszpályáról és kérte, segítene neki a főzésben. Hiszen a főzés az asszonyok feladata.
Azután hatezer pengőt kitevő évi fizetéséből, hogy kísérleteit szélesebb alapokra fektesse, egy csomó majmot szerzett be, kemény 10 pengőt fizetvén darabjáért. Majd a kínlódó katonák vérét fecskendezte be ezekbe az áldozatokba; amely kísérletnek jelentőségét azonban az igen tisztelt majmok – és ez talán érthető is – nem akarták belátni. Kiszabadították magukat ügyetlen kezéből, megharapták és megkarmolták gazdájukat, szóval nem viselkedtek megértő észlényekként. Ilyenkor azután megint csak a feleségéhez fordult: „drágám nem volnál szíves tartani a majmokat, amíg én kísérletezem velük?” és Brucené mosolyogva állt kötélnek.
Ilyen módon nevelt magának asszisztenst feleségéből, és amint azonnal olvasni fogják, ez a nagyszerű asszony 30 éven át igazán jobbkeze volt a kutatónak. Követte kitűnő férjét olyan pestises, szennyes zugokba, aminőket bacillusvadászok valaha is felkerestek, megosztotta szegénységét, álmodozott véle eljövendő dicsőségéről. Szóval megértő, hű felesége maradt lassan-lassan eredményessé váló egész pályáján...
Akármennyire nem voltak is jártasak a bakteriológia alapismereteiben, mégis – szinte nehéz elhinni, – ez a friss sütetű tudóspár aránylag rövid idő alatt felfedezte a Máltaláz tényleges okozóját. Ez a felfedezés nagy méltánylásban részesült fellebbvalói részéről: rögtön áthelyezték őket működésük helyéről. A helyőrség magasállású orvosai ugyanis a következőképpen érveltek magukban: tulajdonképpen mi is ennek a Brucenak feladata és kötelessége? Vajon azért kapja-e a fizetését, hogy egész napját a laboratóriumnak csúfolt lyukban töltse, vagy pedig azért-e, hogy mint minden jóravaló orvoshoz illik, beteg katonákat kezeljen? Hivatalos jelentésükben idiótának festették le, álmodozó, haszontalan majomszelídítőnek, piszmogónak. És éppen akkor, amikor már majdnem felfedezte azt az utat, amelyen a Máltaláz bacillusai a beteg fejős kecske tőgyéből bekerülnek az angol bakák vérébe, – Egyiptomba helyezték át.
II
Egyiptomból nemsokára hazakerült Angolországba, a netley-i katonai orvosi iskolába, hogy ott bakteriológiai előadásokat tartson a hallgatóknak, mert hiszen már akkor bizonyos nimbuszt adott neki az a híre, hogy egy fontos betegségnek felfedezte a csíráját. Netleyben (a szerencse istenasszonya végre rámosolygott) megismerkedett HelyHutchinson ő kegyelmességével, Natal és Zuluföld kormányzójával stb. A két álmodozó összekerült és fantasztikus álmokat és terveket szőtt. Őexcellenciájának fogalma sem volt mikróbákról és valószínűleg soha életében nem hallotta a hírneves Theobald Smith nevét – ami azonban nem akadályozta meg, hogy ne fesse ki élénk színekkel annak az időnek képét, amikor Afrika az angol lobogó árnyékában virágzó földrésszé lesz. Brucet pedig nem érdekelte egy cseppet sem az angol világuralom terjedése, de tudta, hogy a sötét földrész feltétlenül telve van olyan vírusokkal, amelyeket szúró legyek, vagy szúnyogok oltanak be emberekbe és állatokba. Arról álmodozott, hogy majd egyszer derék feleségével együtt ismeretlen járványokat fog kutatni, Afrikának ismeretlen helyein.
Akkor játszódott le ez a nem egészen épületes jelenet, amellyel szerény históriumát bevezettem. Leírtam, miként utasította el a szegény ezredorvosnak könyörgését a nagyhatalmú orvosfőnök. Úgylátszik azonban még az orvosfőnökök sem egészen teljhatalmúak, vagy talán lassan-lassan megfeledkeznek azokról a rendelkezésekről, amelyeket a fennhatóságuk alá tartozó emberparányok kívánságai tekintetében valaha kiadtak, vagy talán az is lehet, hogy a nagyhatalmú orvosfőnök háta mögött Bruce ügyesen keverte a kártyákat: a fődolog az, hogy 1894ben az akkor már őrnagyorvos Bruce Dávidot – természetesen kedves felesége őnagyságával együtt – Natalban találjuk, amint ökörfogaton 20 km-es sebességgel a Zulu-földi Umbobó irányában tart. Duplafalú sátruk árnyékában a hőmérő nem egyszer emelkedett fel 40 fok fölé; a cecelegyek milliói kísérték az expedíciót, kínozták a kitűnő emberpárt, megrohanták őket a gyorsvonat sebességével és összevissza csípték őket, mint megannyi kis


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
skorpió. Táboruk körül éjjelenként hiénák üvöltöttek és oroszlánok hallatták baljóslatú morgásukat... Fél éjszakájukat azzal töltötték, hogy kullancsokat szedegettek le fáradt testükről... Mindez nem zavarta boldogságukat. Hiszen mint az „Első Angol Nagana Bizottság” tagjai hivatalos minőségben tartottak a Zuluföld felé.
Azt a megbízást kapták, hogy a Nagana néven ismeretes rettentő betegséget tanulmányozzák. Ez a hangzatos zulu név olyan betegség megjelölésére szolgált, amely Délafrikának óriási területeit alkalmatlanná tette az emberi letelepedésre. A naganás vidékeken lehetetlen volt a mezőgazdaság, a vadászat, a tartózkodás. Nagana szószerint annyit jelent mint; „nyomott hangulat”. A nagana a legerősebb lovakat is rövidesen elpusztítja; az ilyen beteg lovak borzasakká válnak, szőrük foltosan hull ki, zsírjuk eltűnik. Majd vizenyős duzzanatok lépnek fel testük különböző részein; orrlyukaikból híg váladék csöpög folytonosan; szembogaruk felett tejszerű homály jelenik meg, amely végezetül megvakítja a szerencsétlen párákat; az állatok lesoványodnak s végül nyomorultul elpusztulnak. Egyetlen egy sem gyógyul ki a naganából. Ugyanez a szomorú játék játszódott le szarvasmarhákon is. A gazdák hiába próbálkoztak meg importált gyönyörű tenyészállatokkal; azok a tehenek, amelyek kifogástalan kondícióban érkeztek meg a kikötőbe, a karámot, a kiszemelt „kraal”-t nyomorúságos állapotban érték el, hogy rövidesen áldozatul essenek a naganának. Kövér marhacsordák a vágóhidakra csont és bőr állapotban érkeztek. Röviden: Délafrikának óriási területein sem szarvasmarha, sem ló nem élt meg. A vadászok kétségbeesetten látták, hogy hiába indulnak remekül felszerelt expedíciókra, pompás lovakkal és teherhordó öszvérekkel; amint a veszedelmes országrészbe kerültek, egy szálig elveszítették állataikat. Sokan nyomorultan ottvesztek a vadonban maguk is.
A Bruce-pár végre Umbobóba érkezett. Ez az Umbobó elég magas hegy csúcsán épült, fennsíkon, amelyről kelet felé meg lehetett sejteni a 100 km távolságban levő Indiai-óceánt, továbbá az olívzöld mimózabozótokat, amelyeket pásztásan tarkítottak az élénkzöld árnyalatokban pompázó mezők. A hegy csúcsán felállították laboratóriumukat; ez a dolgozó nem állott másból, mint egy pár mikroszkópból, néhány száz üveglemezből, késekből, fecskendőkből és pár tucat kémlőcsőből. Minden mai medikus orrát fintorgatná, ha hasonló szegényes felszerelésű laboratóriumban kellene dolgoznia. Itt kezdték meg munkájukat, mégpedig olyan beteg lovakkal és szarvasmarhákkal, amelyeket a hegy lábánál elterülő síkságról hozattak fel a hegyekre. A helyzet ugyanis az volt, hogy az umbobói hegy fennsíkján igenis megmaradt minden háziállat, Naganától mentesen, de ha a farmernek eszébe jutott akármelyik állatját leterelni a hegy lábánál elterülő kövér mezőkre, tizet tehetett egy ellen, hogy állatai elpusztulnak, mielőtt a kövér füvön kigömbölyödnének. Bruce leszappanozta egyik beteg lovának fülét, majd rámetszett éles késsel; kis vércsepp serkedt ki a sebből és Brucené – óvatosan kikerülve a ló rúgását, vékony üveglemezekre terítette ki a kiserkedő vércseppeket.
Rettenetes volt a forróság. Izzadtságuk elhomályosította mikroszkópjuk lencséit; tarkójuk meggörnyedt, amint órákon keresztül nézegették a mikroszkópos készítményeket. Nem törődtek mindezzel, valamint azzal sem, hogy vörösre nézték a szemüket. Azzal mulattak, hogy becéző neveket találtak ki beteg marháik és lovaik részére, s közben megtanulták a zulu nyelvet is. Nem zavarta őket semmiféle magasabb hatalom vagy orvosfőnök árnyéka: először érezte magát Bruce szabad kutatónak.
Nemsokára megkezdték első döntő lépésüket: mert egyik halálosan beteg lovuk vérében Bruce különös táncát figyelte meg a halványsárga oszlopokba rendeződött vörös vérsejteknek. Óvatosan tovább csúsztatta a készítményt mikroszkópja alatt, amíg a vörös vérsejtek dzsungelében egy tisztásra nem akadt...
Ebben a tisztásban hirtelen megtalálta az okát a vörös vérsejtek különös ficánkolásának, mert egy furcsa formájú élőlényt pillantott meg. Ez a mindegyik közönséges mikróbánál jóval nagyobb élőlény letompított végű volt és elől ostorral rendelkezett, mellyel mintha útját vizsgálgatta volna. Az egész kis bestia nagyjában szivarképű volt, azzal a különbséggel, hogy egész teste mozgékonynak mutatkozott; jobbra-balra hajladozott, néha szinte csomókba kunkorodott össze, s az előbb említett ostor graciózusan futott végig egész testén. Itt is egy, amott is egy! Milyen különös lény! Az embernek az a gondolata támad, hogy nem mozog esztelenül össze-vissza, mint a közönséges mikróba, hanem intelligenciával rendelkezik, mintha csak apró, eszes sárkány volna. Az egyik például ostorozza jobbra balra a körülötte lévő vörös vérsejteket; mintha csak tudatosan korbácsolná őket, igyekezvén beléjük hatolni, vagy tovagördíteni, vagy széjjelcsapni őket; a másik nekitámaszkodik egy vörösvérsejtnek és maga előtt tolja, hogy a következő pillanatban otthagyja áldozatát és merészen belefurakodjék a vörös vérsejttömeg belsejébe...
Bruce ujjongott örömében. „Nézd csak asszonykám, ezek trypanosomák! Minden egyes naganás állatban


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
megtaláltam ezeket az ostoros bestiákat, mégpedig nemcsak a vérben, hanem a duzzadt szemhéjuk alatti folyadékban, valamint abban a különös sárgás kocsonyában, amely a beteg állatok bőre alatt a rendes zsírpárnát helyettesíti”. De soha sem sikerült egészséges kutyában vagy lóban, vagy szarvasmarhában megtalálnia ezeknek a különös lényeknek csak egyetlen egy példányát is. Másfelől azonban konstatálta, hogy minél betegebb az állat, annál nagyobb számban találhatók ezek az átkozott kígyócskák a vérükben olyannyira, hogy haldokló állatok vérében több ilyen bestia nyüzsgött, mint amennyi vörös vérsejt volt látható. Rettenetes látvány!
De hogyan kerülnek ezek a trypanosomák a beteg állatból az egészségesbe! „Itt a hegytetőn együtt tartom az egészséges állatokat a betegekkel anélkül, hogy az egészségeseknek akármelyike is megbetegedne... Itt a hegytetőn sohasem fordult még elő, hogy akár szarvasmarha, akár ló naganássá válnék. Mivel magyarázható mindez!” Így morfondírozott magában Bruce.
Már új kísérleteket eszelt ki, amikor a hatóságok hosszú karja megint csak elért hozzá. (Talán az említettem orvosfőnök emlékezett meg róla ilyetén kellemes módon): tény az, hogy Bruce őrnagyorvost sürgősen Pietermaritzburgba helyezték át az ott fellépett tífuszjárvány leküzdésére.
III
Alig öt hónappal munkájuk kezdete után, már hazatérőben voltak Pietermaritzburg felé, a 20 kilométer napi sebességgel vágtató ökrös fogaton.
Új állomási helyén nekilátott Bruce új feladatának és buzgón kezelgette a tífuszban megbetegedett katonákat; de miként ez szokása volt, – amoralis lelkületének eleget téve – azon volt, hogy hivatalos idejéből jó csomót laboratóriumi kísérletek számára ellopjon; igaz, hogy laboratórium nem állt rendelkezésére. Oda se neki! A hullaház egy sarkában berendezett valamit, amit laboratóriumnak nevezett el. És ott a boncterem émelyítő levegőjében dolgozgatott Bruce mester addig, míg maga is tífuszba nem esett, sőt majdnem bele is pusztult a betegségbe. Még nem volt egészen rendben, amikor máris új kiküldetést kapott; katonaorvosi minőségben kellett egy expedíciót kísérnie, amelynek az volt a feladata, hogy a dicsőséges királynő részére még néhány ezer négyszögkilométer területet szerezzen meg. Látszólag vége szakadt kutatói tevékenységének, protektorai jól játszották kisded játékaikat – talán soha életében nem kerül újra abba a helyzetbe, hogy a nagana-betegség titkait tanulmányozza; mert alig hatolt az expedíció néhány száz kilométernyire a dzsungel belsejébe, a csapat összes lovai és öszvérei egyenként pusztultak el és az a pár ember, aki túlélte a fáradalmakat, haza kellett, hogy vánszorogjon rettenetes távolságon keresztül. Alig néhányan tértek vissza és a hazavánszorgó szomorú csapatban még Bruce volt a legerőteljesebb...
Ce-ce-légy
Így veszett kárba közel egy esztendő. De vajon ki törne pálcát Bruce természetes ellenségeinek ténykedése felett;


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
ki haragudnék felettes hatóságaira, hogy megint csak távol tartották a kutatástól, hisz annyira különbözött tőlük; meg aztán talán fölöttes hatóságai egyenesen féltek testi arányaitól, hatalmas bajuszától és marcona arckifejezésétől. Az ő szemükben Bruce egyenesen a katonai pályára volt predesztinálva, nem pedig a kutatói mesterségre! De úgylátszik haragjuk lassanként elpárolgott, vagy talán Haly-Hutchinson megint rángatta a drótokat a távolból: tény az, hogy 1895 szeptemberében Bruce és felesége megint csak visszakerült Ubombóba azzal a céllal, hogy megfejti a lelkét foglalkoztató nagy kérdést. Ki kell kutatnia, miként kerül a nagana a beteg állatból az egészségesbe. És ekkor történt, hogy Bruce először életében követte pontosan a Th. Smith vágta ösvényt... Theobald Smithhez hasonlóan Bruce is nagy respektussal viselkedett a népies hiedelmek és babonák iránt. Sokra becsülte a nép véleményét, annyival is inkább, mivel egész életében mentes volt saját személyében a tudományos babonáktól és sohasem részegedett meg a nagy szavaktól. Mondom: respektálta a nép véleményét, de mindenek előtt és mindnek felett azon volt, hogy ezeket a hiedelmeket kísérletileg tanulmányozza! Egyes szakértő európaiak azt mondták, hogy a cecelegyek okozói a naganának. Ezek a legyek megcsípik a háziállatot és valamilyen mérget oltanak beléjük.
Másrészt tudós zulukaffer főnökök és varázslók nagyban erősítgették, hogy a nagana a vad útján kerül be a háziállatokba. A vadbivalynak, a quaggának, a különböző antilopoknak váladékai fertőzik be a füvet és az itatókat és ily módon jut be a nagana háziállatainkba.
Az európaiak kérdéssel feleltek: „jó, jó! De hogyan magyarázzátok azt, hogy képtelenek vagyunk állatainkat a cecelegyes vidéken keresztülhajtani anélkül, hogy meg ne kapják a betegséget? És miért nevezitek a naganát egyenesen légybetegségnek:”
A zulukaffer bölcsek a következőképpen válaszoltak: „Igenis minden baj nélkül hajthatjuk a háziállatokat a légytől nyüzsgő vidékeken át, ha arra ügyelünk, hogy ne egyenek és ne igyanak semmit.
Bruce nyugodtan hallgatta a vitázókat, elhatározta, hogy saját tapasztalataiból győződik meg arról, vajon melyik félnek van igaza. Így történt, hogy jó, egészséges lovakat szerzett be és sűrű kanavász zsákkal kötvén be a szájukat és orrukat, megakadályozta, hogy útközben legelhessenek és ihassanak; az így bezsákolt lovakat aztán lehajtotta a dombról a remekül díszlő, zöldellő mezőre, a mimózabozótok közelébe; s aztán ezen a mezőn tartotta őket órákon keresztül. Miközben vigyázott rájuk, hogy ne szabaduljanak ki a kanavászzsákok börtönéből, rajokban támadták meg őket a csinos rajzolatú barna- és aranyszínű cecelegyek; ott zümmögtek az áldozatok körül, aztán hirtelen rájuk szálltak, hogy félperc múlva rogyásig szívják tele magukat a szegény párák vérével. Mint megannyi piros kis léggömb, úgy hagyták el áldozataikat. Mintha az egész világ cecelegyekből állna, olyan tömegekben jelentkeztek a vérszívók. Maga Bruce folytonosan hadonászott karjaival, hogy elkergesse a vérszomjas bestiákat. Még 30 év múlva is emlékezett erre a jelenetre. Képzelem, hogyan szidta a kis bestiákat ékes hajókormányosi átkozódások közepette, zulukaffereinek társaságában, akik nem érthették, hogy ez a hatalmas szál ember kivel társalog ilyen fennhangon. Napról-napra megismétlődött ez a jelenet: Bruce, a zuluk és a kísérleti lovaknak csapata libasorban szállt alá a hegyekről, be a bozót belsejébe és minden délután, amikor a nap lenyugodott az ubombói hegyek mögött, lassan-lassan kapaszkodott fel az expedíció a hegy csúcsára.
Aztán, körülbelül 15 nap múlva a Bruce-pár legnagyobb örömére megtörtént, hogy ezeknek a lovaknak egyike, amelyek népkonyhául szolgáltak a cecelegyek részére, szomorúan állott istállójában és lehorgasztotta bús fejét. És ennek a szegény párának vérében megjelentek az ostoros finom ördögöcskék, amelyek olyan sok igyekezettel korbácsolják a vörös vérsejteket, vagy küzdenek velük...
Hasonló sors érte a többi lovat is, amelyeket a bozótba hajtott be pedig közülük egyetlen egy sem evett egy fűszálat sem és nem jutott egy korty ivóvízhez sem. Egytől-egyik elpusztultak naganában.
„A kísérlet sikerült ugyan – szólt Bruce, – de nem meggyőző. Mert igaz, hogy lovaim sem nem ettek, sem nem ittak odalent, de talán belélegezték ezeket a bestiákat; hiszen a legnagyobb orvosi tekintélyek azt állítják, hogy a maláriát is belégzi az ember, – ámbár én nagyon rozzant teóriának hiszem ezt a magam részéről.” De Bruce nem vetett el magától semmiféle teóriát addig, amíg annak hamisságát ki nem kutatta. Ahelyett, hogy a lovakat lehajtom a bozótos mezőre, majd felhozom ide a hegyre a legyeket!”
Ennek a kísérletnek a megszervezése érdekében vadonatúj lovakat szerzett be és felhajtotta őket a hegy platójára, sok ezer lábnyira a veszedelmes síkság fölött s aztán megint csak lesétált a hegyről, Ezúttal vadászatra indult, igaz,


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
hogy nem vadra, hanem legyekre akart vadászni. Csalétekképpen pedig egy élő lovat vitt magával. A cecelegyek tömegesen szálltak le a szegény áldozat testére. Bruce és zulu legényei egyenként szedték le a lakmározó legyeket és muszlinszövetből készült ügyes ketrecbe zárták a zümmögő hadat. Aztán visszaigyekezett a hegy tetejére és a muszlinbörtönt egészében ráhelyezte az egészséges lovak bőrére. A muszlinzacskó egyik oldalán üvegablak volt behelyezve és ezen az ablakon keresztül figyelte meg, mikép lakmároznak az éhes bestiák; a muszlinszöveten keresztül szúrván meg az éhes lovakat fullánkjukkal. Nem tartott 4 hétig sem s ezek a lovak, amelyek soha sem voltak lenn a veszedelmes mezőn, amelyek sohasem ettek, sohasem ittak a fertőzött fűből, vagy vízből, sőt sohasem lélegzették be a mező levegőjét: mindannyian elpusztultak naganában.
Hallatlan energia és munkaerő lakozott ebben az emberpárban. Egy percük sem volt szabad. Vagy boncolták állataikat, vagy vizsgálták vérüket, vagy pedig gyógyszeres kísérleteket végeztek. Humoruk nem hagyta el őket egy percre sem. Volt egy beteg lovuk, amelyet az „Egyszarvú” névvel becézgettek (miért, nem tudom) és arzénnal próbálták gyógyítani. Aztán meg azt akarták kutatni, milyen soká marad a cecelégy fullánkja fertőzött és ebből a célból ügyes kis légyketreceket állítottak össze, amelyekbe zárt legyeket először meglakmároztatták beteg állatokon és aztán órák, napok, hetek múlva ezekkel a fertőzött legyekkel megcsípettek egészséges kísérleti állatokat. Máskor meg haldokló szarvasmarhákat feketekávéval próbáltak életben tartani. Majd meg megadták a kegyelemdöfést olyan csont és bőr kutyáknak, amelyek vérét a nagana már vízzé változtatta át.
Brucené asszony selyemfonalakat sterilizált ki, aztán belemártotta a trypanosomáktól nyüzsgő vérbe, majd a fertőzött selyemfonalakat különböző idő múlva egészséges kutyák bőre alá vitte be, hogy megtudja, vajon mennyi ideig marad a vér fertőzőképes. Akkor már semmi kétségük nem volt aziránt, hogy a cecelegyek, helyesebben csakis a cecelegyek viszik tovább a naganát. De a kíváncsi Bruce tovább kérdezősködött:
„Vajon hogyan jutnak a cecelegyek azokhoz a trypanosomákhoz, amelyeket továbbvisznek a tehenekre és lovakra? Hiszen ezekben a cecelégyzónákban néha hetekig, hónapokig nem tartózkodik egyetlen-egy szarvasmarha vagy ló sem. Nem lehet másképpen, minthogy a legyek (megjegyzem, ebben nem volt igaza) hónapokon át fertőzöttek maradnak azzal a ragállyal, amelyhez másképpen nem juthatnak, mint a síkságon élő vad kérődzők véréből. Ennek a lehetőségnek kikutatása nagyon kedvére volt Brucenak, aki jobban szerette a kutató expedíciót a mikroszkópolásnál. Nem is gondolt arra, mennyivel fontosabb volna kutatni a trypanosomáknak útját, amelyen át a legyek gyomrából végezetül belekerülnek a szívólégy fullánkjába és nekiindult, hogy az említett feladatot megoldja. Vadászruhájába bújt, ellátta magát töltényekkel és megtöltötte fegyvereit. Majd ott lenn a hegy lábánál becserkészett néhány zebrát és elejtette ezt az érdekes állatot, majd meg kudu és víziantilopokat lőtt le. Az elejtett vadakat azon melegükben felboncolta és szívük vérével teleszívta magával vitt fecskendőit, hogy aztán a zsákmányolt vérpróbákkal sietve másszon fel a hegy platójára. Ámde hiába kereste mikroszkópjával órákon át a trypanosomákat a vad vérében: a jólismert finomrajzolatú parazitákból egyetlen-egyet sem talált. Más megelégedett volna ennek a konstatálásával, de nem úgy Bruce, a nagy álmodozó.
„Hátha olyan kis számban vannak a vizsgált vérben a trypanosomák, hogy azokat meg sem találhatom”... Nekilátott és teóriájának beigazolására tíz különböző állatból származó vérnek nagy mennyiségét egészséges kutyákba fecskendezte be. Így fedezte fel azt az alapvető tételt, hogy a nagana csirái ott rejtőzködnek az afrikai vad vérében és csakúgy lesik azt a pillanatot, amikor a cecelégy közvetítésével háziállatainkba kerülhetnek. Így tette meg Bruce azt az első lépést, amely a fekete vadon gyarmatosításához vezetett.
IV
Protektora, Hely-Hutchinson látta, mennyire igaza volt akkor, amikor bízott Bruce Dávidban. Fennen hirdette is mindenfelé a farmerek körében: „Óvakodjatok a cecelegyektől, pusztítsátok őket. Irtsátok ki a bozótot, amelynek sűrűjében szeretnek tartózkodni és végül irtsátok ki azokat az antilopokat, amelyeknek véréből újra meg újra befertőzik magukat”. Bruce tanításai nyomán így indult meg a nagana ellen való küzdelem.
A búr háború megszakította ezeket a szép terveket. Kilencezer más angol polgárral együtt a Bruce-pár beszorult Ladysmith várába és ostromzár alá került. A helyőrség 30 katonaorvosa közül egyetlen egy sem volt sebész.
A búrok hírhedt óriás ágyúja, a „Long Tom” ontotta magából az ostromlott városba rettenetes erejű lövedékeit és minden egyes lövedék kapcsán megnagyobbodott a kórházban a sebesültek nyöszörgő hada; napról-napra több és több gránátroncsolta kéz és láb várt sebészi kezelésre és amputálásra. Bruce mesélte el nékem az akkor történteket:


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
„Képzelje csak kérem, egyetlen egy orvosunk sem értett a sebészi kés kezeléséhez! Jómagam is csak laboratóriumban foglalatoskodtam mindaddig; de hiszen éppen elég kísérletet végeztem késsel, tűvel, fecskendővel kutyákon, tengerimalacokon: vajon miért ne értenék a katonák kezeléséhez? Emlékszem az egyik sebesültre, akinek egy gránát zúzta térdét széjjel – miközben társai kloroformmal altatták a szerencsétlent – én a szomszéd szobában tanulmányoztam Treves sebészeti tankönyvét és megtanultam, hogy kell a térdizületet kiízesíteni. Aztán odaléptem az operáló asztalhoz, elvégeztem az operációt és megmentettem a katona lábát”... Így történt, hogy Brucet fősebésszé nevezték ki. Pontosan végezte kötelességét, küzdött a többivel, éhezett a többivel, míglen az ostromzárnak vége nem szakadt. Ilyen legény volt! Amikor 1924-ben meglátogattam őt a torontói kórházban, ahol bronchitisben feküdt még mindig óriási testével, az volt az érzésem, hogy az a remek ember, akinek végtelenül okos szeme kirívó ellentétben állott ráncos bőrével, legalább olyan büszke volt még akkor is sebészi sikereire és felettes hatóságaival vívott küzdelmeire, mint nagy felfedezéseire. Asztmás rohamai közepette nem egyszer említette nékem: „Ha tudná, hogy nekem mit kellett vörös lampaszos urakkal egész életemben küzdenem, míg végre észre tértek és belátták, hogy nem bírnak velem!”
Tényleg két esztendővel a ladysmithi ostromzár után legyűrte ellenfeleit és akkor már felettes hatóságai kérték, hogy folytassa kutató munkáját...
A halál akkortájt nagy rendet vágott az emberiség soraiban a Viktória Nyanza tó partjai körül, Közép-afrikában, körülbelül az Egyenlítő vonalában. Alattomosan támadta meg az emberiséget, észrevétlenül csúszott-mászott, hatolt be egyik helységből a másikba és alattomosan ragadta magával áldozatait. A betegség, amelyre célzok, fájdalmakkal nem járt, lázzal kezdődött és ez a láz legyőzhetetlen fáradtságba és aluszékonyságba ment át. Tényleg, különös látvány volt a különben mindig mozgékony bennszülötteket látni, akik fáradtan vonszolták tagjaikat addig, míg a jótevő, vég nélküli álom véget nem vetett fáradtságuknak. Nem egyszer megtörtént, hogy az álmosság hirtelen lepte meg a beteget, a fertőzött feketéket, úgyhogy evés közben merültek álomba. Ez az álomrészegség aztán kábulatba ment át, amely után már a test hőfoka abnormálisan alacsonyra csökkent, míg végül beállott a halál. Ezt a betegséget afrikai álomkórnak nevezzük. Az álomkór néhány éven belül száz meg százezer főnyi lakosságát pusztította el Uganda országnak, a bátor misszionáriusokat, akik ezen a pestises vidéken működtek, halálba kergette és az angol gyarmati hivatalnokokat átsegítette a végtelen örökkévalóságba. Ez a szörnyű betegség lassanként újra vadonná változtatta Afrikának talán legtermékenyebb vidékét és ahol ezelőtt szorgalmas feketék ezrei dolgoztak, ott pár év múlva csak a hiénák üvöltése szakította meg a végtelen csöndet. Az angol gyarmati hivatal tanácstalanul állott; a gyarmati részvénytársaságok részvényesei osztalékaikat kezdték félteni és az a pár bennszülött, aki még ottmaradt, lassan-lassan elhagyta csúcsos nádfedelű viskóit. És vajon mit szóltak mindehhez a tudósok és orvosok.
A tudósok és orvosok épp olyan keveset tudtak az álomkór mivoltáról, mint akár a fekete banánkereskedő. Fogalmuk sem volt arról, hogyan ragadt át az egyik beteg családapáról szomszédjainak hat piciny bébijére. Amivel nem akarom azt mondani, hogy az orvosok egyáltalán tétlenek maradtak. A Királyi Orvostársaság bizottságot küldött le Ugandába és ez a bizottság három, többé-kevésbé kiváló tudományos férfiúból állott, akik csak tapogatództak a nagy sötétségben, miközben egymással épületes módon hadakoztak. A bizottság minden egyes tagjának más volt a véleménye: az egyik azt bizonyítgatta, hogy a betegséget egy streptococcus okozza, az a csíra, amely a torokgyulladásnak rendes előidézője; a másik nem hitt ebben a teóriában és azt bizonygatta, hogy egy vékony, hosszú féreg, amelyet az egyik beteg vérében talált, oka az álomkórnak. A társaság harmadik tagja elkedvetlenedett a két kolléga tudatlansága és eredménytelensége miatt és átnyergelvén, kaucsuktermelőnek csapott fel.
Eközben a járvány lángjai baljóslatú fényükkel már a brit uralom egész egét bevilágították. A Tudományos Akadémia Brucehoz fordult és ellátta jó sok pénzzel (kísérleti állatokkal, jó mikroszkópokkal) és segítségére adott egy szakembert, dr. Nabarro-t, továbbá egy Gibbons nevű törzsőrmestert, aki mindenhez a világon egyaránt értett, a térképezéshez éppúgy, mint a trypanosomák felismeréséhez. Aztán ne feledkezzünk meg Brucené asszonyról sem, aki a hivatalos asszisztens címével ékeskedett, igaz, hogy az útiköltséget érette férjének kellett megfizetni. A Bruce-bizottság találkozott útjában Castellanival, aki az első bizottságnak volt tagja és aki akkor hagyta el Afrikát.
Castellani így szólt Brucehoz: „Az álomkórt az általam felfedezett streptococcus okozza, amelyet számos beteg gerincvelő-folyadékában találtam volt meg”. De Bruce ösztönösen érezte, hogy ez nem lehet igaz.
„Aztán még megemlítem Kolléga úrnak azt is, – folytatta Castellani hogy bár egész biztos vagyok abban, miszerint


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
ennek az elmondandó leletemnek semmi fontossága nincsen, néhány betegem gerincvelő-folyadékában trypanosomákat is láttam. Olyanokat, aminőket ön a nagana okozójaként felfedezett”.
Bruce ráordított kollégájára: „Micsoda! Látott trypanosomákat és azt meri állítani, hogy ezeknek semmi közük a betegséghez?”
Bruce maga mesélte nekem betegágyán, hogy ebben a pillanatban az ostorcsapás erejével hatottak rá Castellani szavai és ettől a perctől kezdve tudta, biztosan érezte, hogy az álomkór is egy trypanosomás betegség. (Persze akkortájt ezt még csak sejthette, de nem tudhatta.) „Kértem Castellanit, jöjjön vissza, tartson velem, bár tudtam róla, hogy már haza akar térni Angliába”.
Így indult meg Bruce új munkája. Úgyszólván annyit sem mondott fölöttes hatóságainak, hogy „jónapot” és már egyenesen cipelte magával Castellanit hevenyészett tábori laboratóriumába. Néhány órán belül már ki is csomagoltak és felállították a mikroszkópokat; rövid időn belül előkerítettek néhány álomkóros beteget, akiket becipeltek az ugyancsak hevenyészett kórszobába; hosszú pungáló tűkkel megpungálták a szerencsétlen betegek gerinccsatornáját és a kiszívott folyadékot lecentrifugálták. Brucené, Nebarro és Castellani lesték a centrifugálás végét mikroszkópjuk mellett. Miközben az altiszt üveglemezeket és tubusokat készített elő, ott ültek hevenyészve összeeszkábált kis laboratóriumukban és csavarták le mikroszkópjuk lencséjét, úgy, ahogy az szokásos.
Egyszerre felujjongott Bruce: „Elcsíptem egyet, nézzétek csak!” És a társaság minden egyes tagja egyenként nézett bele a górcső lencséjébe. Versenyt ujjongtak egymással, amikor mindegyikük meglátta a táncoló trypanosomát a látótér közepén, amint kutató korbácsának – a zoológusok ezt „ostor”-nak nevezik – vezetése alatt lassankint haladt elő a látómezőben. Aztán mindegyik visszaült a saját dolgozó helyére. Déltől késő estig negyven álomkóros beteg gerincvelő-folyadékát vizsgálták meg aznap és mind a negyvenben meglátta Bruce kutató rabszolgáinak társaságában ezeket a trypanosomákat.
„De talán egészséges emberek gerincvelejében is meg lehet találni ugyanezeket a lényeket!” így szólt Bruce. Castellani nem tudott erre a kérdésre felelni. Bruce jól tudta, hogy ha megtalálja a bestiákat egészséges négerek testében, mindez az izgatottság vaklármának bizonyulna: azt kell beigazolniok, hogy a trypanosomákat csak álomkóros emberek teste rejti magában. De hogyan kerítsen folyadékot egészséges emberek gerincvelejéből? Hogy álomkóros betegek gerincvelejébe belegyalogoljunk tízcentiméteres tűvel, az nem nagy mesterség – de honnan kerítsünk egészséges embereket, bennszülötteket, akik nyugodtan állják ennek a tőrnek a szúrását. A bennszülöttek nem nagyon lelkesednek azért, hogy a tudomány vértanúivá váljanak. De vajon rossznéven vehető ez tőlük? Nem mulatság, ha az embernek ilyen hosszú tűt szúrnak a gerincvelejébe. De Bruce ravasz tervet eszelt ki. Egyenesen elment a kórházba, amely tele volt feketébbnél feketébb és különböző betegségben – de nem álomkórban szenvedő betegekkel és telebeszélte a négerek fejét azzal, hogy olyan operációt végez rajtuk, amely egyszeriben segít bajukon. Úgy hazudott a tudomány érdekében, hogy csoda! Aztán beleszúrta a hosszú tűket a törött lábú és főfájós, meg szembajos, bőrbajos, kiütéses mindenfajta betegbe, öregbe, fiatalba egyaránt és valamennyiükből szerzett egy kevés gerincvelő-folyadékot.
Az igazi siker csak most következett be, mert a sok beteg egyetlen egyikében sem talált egyetlen egy árva trypanosomát. Bánta is ő, vajon használ-e a gerincvelő-punkció annak a betegnek, akit az ottani szokásokhoz híven circumcisió okából vettek fel a kórházba: nem volt ez fontos számára! Elérte célját! Most aztán igazán tudta már, hagy egy trypanosoma-faj az okozója az álomkórnak.
Ami általában véve ritkaság az álmodozók között, akik a tudománynak alapvető tényeit fedezték fel: Bruce soha sem lelkesült a fölfedezések gyakorlati alkalmazásáért. Nem mondhatjuk ugyan poétának, aminő például Pasteur volt, nem, ő soha sem emelkedett fel ilyen éteri magaslatokig; másrészt azonban azt sem mondhatni róla, hogy gyakorlati velleitásai voltak, legalább is nem abban a veszedelmes fokban, mint az a különös géniusz, akiről könyvem utolsó fejezetében fogok regélni. Jelleméhez tartozott, hogy abban a pillanatban, mikor valamelyes új járvánnyal kezdett foglalkozni, tágra nyílt szemmel vetette föl magának a következő kérdéseket: vajon mi az igazi hazája ezen betegség virusának? Vajon hogyan kerül a beteg emberből az egészségesbe? Mi a forrása és eredete? Van-e valami különös jellege az álomkór terjedésének?
Ilyen gondolatokkal eltelten ment neki az új problémáknak. Eddig csak azt fedezte fel, hogy a betegséget egy trypanosoma okozza. Száz és száz tisztán tudományos kérdés tolulhatott volna fel agyába e felfedezése kapcsán, de


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
mindannyiját elhessegette magától. Előző tudományos felfedező útjainak emlékeiben bogarászott, visszaemlékezett a nagana történetére és így morfondírozott magában: „Nincs-e vajon az álomkór elterjedésében valamilyen különös, rejtélyes törvényszerűség!”
Ennek a gondolatnak jegyében kezdte meg tapogatódzó kutatásait. Feleségével együtt átkutatta a magas fákkal ékesített tópartot, a szigeteket, a folyamokat, a dzsungelt. Józan esze, éleslátása, amelynek birtokában olyan igazságokat pillantott meg, amelyek száz meg száz kutató előtt rejtve maradtak volna, hamarosan megadta a feleletet a fenti kérdésekre. Észrevette azt az igen különös tényt, hogy az álomkór a fertőzött országnak csak egész keskeny sávjaiban fordul elő. És ezek a fertőzött sávok valamennyien a víz közelében foglaltak helyet. A nagytavak mellékén, a folyamok partvidékén, a szigeteken mindenütt megtalálta az álomkór nyomát, egészen föl a Ripon vízesésekig, amelyeken keresztül a Viktória Nyanza tó Nílussá vedlik: a szárazföld belsejében nem találta meg e kórság nyomát. Ez a különös törvényszerűség Bruce agyában annyit jelentett, hogy egy vérszívó rovar, amely a vizek mentén tanyázik, kell hogy a betegséget terjessze. Miért gyanakodott mindjárt ebben az irányban, nem tudnám megmondani. Tény az, hogy ily módon a cecelégy felé fordult figyelme, még pedig a cecelégynek egy bizonyos fajtája felé, amelyről semmi egyebet nem tudott, mint azt, hogy valószínűleg vízparton él.
Ez a gondolat nem hagyta nyugton. Akit csak előkerített, mindenkit megkérdezett, ismerik-e Ugandában a cecelegyet. A helybéli bogártudósok vállukat vonogatták: nem kérem, nincs olyan cecelégy, amely háromezer láb magasságban meg tudna élni.
Aztán az ottani törzsfőnököket is kikérdezte; az ugandai fekete miniszterelnöktől azt a választ kapta, hogy sajnáljuk kérem, van ugyan vérszívó legyünk, amelyet kiwunak nevezünk, de cecelégy ismeretlen a mi országunkban. Nem hitt sem a tudósoknak, sem a fekete excellenciásoknak!
V.
És igaza is volt. Egy szép napon, amikor feleségével együtt az entebbei füvészkertet látogatták meg és a hatalmas testalkatú Bruce kis felesége előtt járt a trópusi növényekkel szegélyezett úton: felesége rémülten sikoltott fel:
„Az Istenért, kis uram! Éppen most telepedett le két cecelégy a hátadra.” Brucené, a tudományos Diana, becserkészte a két cecelegyet, rácsapott ura hátára és két foglyát graciózus mozdulattal nyújtotta át uracskájának. Éppen idejekorán csapott le rájuk, mert már szúrni készült a két bestia. Így tudta meg Bruce, hogy tényleg jó nyomon jár.
Laboratóriumában ekkor nehéz napok virradtak a tudós párra. Bruce kitűnő állatot fedezett fel bizonyos majomfajtában, amelyet halálos álomkórral tudott befertőzni, egyszerűen olymódon, hogy a haldokló négerek gerincvelő-folyadékát fecskendezte be a bőr alá. De vajon honnan és hogyan kerítettek e kísérleteik számára elegendő cecelegyet elő? Mindenekelőtt elegendő számú lepkehálóval szerelték fel magukat, továbbá azokkal az üvegablakos muszlinketrecekkel, amelyeket Zuluföldön találtak fel. A Bruce-pár aztán ladikba ült; erőteljes fekete legényeknek evezős csapatja vitte őket a tónak legkülönbözőbb helyeire. Amikor egyszer a parti zátony fövenyén sétáltak, a nagy fák árnyékában, egyszerre csak ismerős hang ütötte meg fülüket. Hallod-e? Hallod a cecelégy jellemző zümmögését? Arra persze jól vigyáztak, hogy a veszedelmes vadállatok meg ne csípjék őket. Nem kerülték el egészen a szúrást, hogy aztán éjjeleken keresztül tűnődjenek azon, vajon milyen sors vár reájuk. Tény az, hogy jókora zsákmánnyal tértek haza laboratóriumukba és aztán reáborították a zümmögő ketrec tartalmát kísérleti majmaik bőrére.
Tulajdonképpen az volt a titka a Bruce remek felfedezéseinek, hogy vadászember lelke lakozott benne. Tessék ezt szószerint értelmezni, nem pedig képes értelemben. Igenis egész teste, egész szervezete kívánta a vadászatot. Mindegy kérem, oroszlánra, antilopra, vagy cecelégyre vadászott-e. Ha otthon maradt volna dolgozójának falai között és hallgat a misszionáriusokra vagy bogártudósokra: soha sem tudja meg, hogy a cecelegyet az ugandabeliek kiwunak nevezik. Soha sem találta volna meg az álomkór hordozóját. De természetében volt, hogy az ellenséget saját otthonában keresse fel és ami feleségét illeti, ez az asszonyka többet ért számára, mintha a gondviselés egy harmadik kézzel vagy egy második szempárral ajándékozta volna meg.
A Bruce-pár nagyvonalú kísérleteket eszelt ki. Napról-napra etették fogságba esett cecelegyeiket haldokló álomkóros betegek vérével (ezek a haldoklók már aligha érezték meg a légycsípést); aztán megszakították a legyek ebédjét és a félig jóllakott bestiákat majmok hátára plántálták át. Olyan gondossággal ápolgatták vérszívó nyájukat,


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
mint amilyen gondosan vigyáznak diplomás nurseök a rájuk bízott milliomos gyermekekre. Hiszen azt kellett megakadályozniok, hogy kísérleti majmaikhoz egyéb szúró legyek is férkőzhessenek, mivel hogy a kísérleteiknek csak így volt bizonyító ereje. Más kutatók most szépen és nyugodtan bevárták volna, hogy mi történik a majmokkal. Bruceék más fából voltak faragva.
További kisérletei érdekében a kiváló kutató a bacillusvadászat egész történtében szokatlan és egyedülálló asszisztensi segédcsapatot szervezett. Mindenekelőtt audienciára jelentkezett Uganda fekete miniszterelnökénél, a telivér szerecsen Apolo Kagwa úr őexcellenciájánál, aki angol kollegáját madártollakkal ékes tarka ünnepi köntösében fogadta. Bruce elmondta Apolonak, hogy megtalálta az álomkór okozóját, szóval azt a parányi élőlényt, amely a fekete méltóságnak annyi ezer alattvalóját ragadta már el. Azt is elmondotta, hogy a nyilvánvaló betegen kívül sok ezer ugandai magában hordja már a halálos betegség csíráját és hogy ezek mind halálra vannak immár ítélve. „Ismerem annak a módját, hogyan lehetne országodat ettől a szerencsétlenségtől megóvni, mivel erősen gyanítom, hogy a ti általatok kiwunak nevezett cecelégy és csakis ez a légyfajta viszi át a mérges csírát a beteg emberről az egészségesre”.
Sir Bruce David


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
Lady Bruce
VI
A méltóságteljes Apolo szavába vágott: „Nem hiszem szavaidat ó nagyérdemű katonai férfiú. A kiwu-légy már nagyapáink vérét is szívta, míg az álomkór csak alig pár esztendeje pusztít közöttünk”.
Bruce nem vitázott. Egyszerűen leblöffölte ellenfelét: „Ha nem hiszel nekem, óh miniszterelnökök gyöngye, add meg a lehetőségét annak, hogy bebizonyítsam igazamat. Eriggy csak, Apollo Kagwa, a tónak „krokodilfokához”, amely hemzseg a kiwu-legyektől. Ülj ottan le, végy öt percig egy lábfürdőt és ne hessegesd el a szúró legyeket. Megígérem, hogy két esztendő múlva alulról szagolhatod a pompázó liliomokat, nagyérdemű Apollo!”
A blöff sikerült és a reszkető miniszterelnök megjuhászkodva kérdezte, hogy mitévő legyen.
Bruce így felelt; „Segítségemre kell lenned abban, hogy bebizonyosodjon hitem igazsága felől”. Kiterített egy nagy térképet a fekete Kegyelmes lábai elé, Uganda térképét. „Ha igaz, amit hiszek és vallok, mindenütt ott kell élniük a cecelegyeknek, ahol az álomkór előfordul. Ahol nincs cecelégy, ott nincs álomkór sem”.
Ő Apolósága megértette Bruce kívánságát, aki egy csomó lepkehálóval, szélesnyakú palackkal és borítékkal látta el újdonsült asszisztensét; pontos útbaigazításokkal szolgált arra, hogy miképpen gyűjtsék a cecelegyeket és elmondotta azt is, miképpen vadászhatnak a fekete segédcsapatok szúrólegyekre anélkül, hogy önmagukat veszedelemnek tennék ki. „S azután mindazt, amit ily módon konstatáltunk, azt le fogjuk jegyezni erre a térképre és meglátjuk, vajon igazunk van-e vagy sem.”
Apolo határozottan intelligens és ügyes tanítványnak bizonyult; természetesen meg kellett óvnia a külszínt és egyelőre csak annyit mondott, hogy minden lehetőt meg fog tenni. A kutató és a miniszter mély meghajlások és formaságok közepette vált el egymástól. De a fekete miniszter azonnal elhivatta államtitkárát, amely hivatali méltóságot ottan a „Sekibobo” hangzatos névvel jelölik meg és az államtitkár úr őméltósága pontos utasításokat küldött szét főembereinek, ezek a középhivatalnokoknak, majd az alacsonyabb méltóságoknak, egészen le a tekintetes csónakos céh tagjaiig. A rendszer gépezete megindult.
Nemsokára beérkeztek Bruce kezéhez az első borítékok és bennük azoknak a szúró legyeknek hullái, amelyeket a segítő csapatok a különböző helyeken összegyűjtöttek. Brucenak abba kellett hagyni majomkísérleteit, továbbá azt a mikroszkópos munkáját, amelynek segítségével a cecelegyek gyomrában és beleiben kutatta az odajutott trypanosomák sorsát. Mind több és több boríték gyűlt halomra. A legtöbbjét igazán intelligens feketék gyűjtötték és látták el a lelőhelyekre vonatkozó pontos adatokkal: kisebb számukat fehér misszionáriusok szerezték meg. Meg


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
kell mondanunk, hogy ilyen intelligens és eredményes segítőmunkára nem hiszem, hogy egyetlen európai ország lakossága hajlandónak mutatkozott volna. Minden egyes boríték a szúró legyek legkülönbözőbb fajtáit rejtette magában. Ezeket a légyhullákat rendbe kellett szedniük és külön megjegyezték azokat a borítékokat, amelyekben akár egyetlen egy cecelegyet is találtak. Ennek a cecelégynek a lelőhelyét pedig azonnal megjelölték Uganda térképén nagy, pirosfejű gombostűvel. Ha pedig a hozzáfűzött jelentésből az is kiderült, hogy az illető helyen észleltek már álomkórt is, akkor a pirosfejű gombostű mellé feketefejű gombostű került. A kiválóan értelmes Sekibobótól kezdve le az utolsó csónakosig, tökéletes automatákként működtek Apolo emberei. Rövid idő múlva már elárulta a térkép a nagy igazságot: hogy az álomkór csakis ott van, ahol cecelégy előfordul. Másfelől ott, ahol a cecelégy nem található, az álomkór is ismeretlen!
A munka javarésze látszólag befejeződött. Azok a szerencsétlen majmok, amelyeket a haldokló négerek vérével fertőzött legyek szúrtak meg, sorba álomkórba estek; banánevés közben esett le erőtlenül állkapcsuk; elaludtak, hogy többé sohase ébredjenek fel. Más majmok, amelyeket Bruceék soha sem csípettek meg fertőzött legyekkel, bár ugyanabban a ketrecben éltek, mint álomkóros társaik, soha sem betegedtek meg abban a betegségben. A Bruce kísérletei világosságban és kristálytisztaságukban íme a Theobald Smithéivel keltek versenyre.
VII
De a munka legnehezebb része csak most következett. Bruce Dávid sutba dobta lelkének minden álmodozását és kísérletező készségét. Nem maradt más benne, mint energikus cselekvésakarása. Újra föléledt benne a ladysmithi egykori sebész, a rettenthetetlen oroszlánvadász és a kudu antilopok üldözője... Néki, Brucenek ki kell irtania az álomkórt! Ennek a célnak érdekébe állította egész munkaképességét, mert igaz bár, hogy ezer meg ezer feketének vére tartalmazza a trypanosomát és igaz, hogy ennek a sok ezer embernek mind bele kell pusztulnia a rettentő betegségbe. Az is igaz, hogy a cecelegyek milliárdjai muzsikálnak állandóan pokoli melódiákat az emberek fülébe a tó partján. De ne feledjük kérem, hogy ezek a pokoli legyek egyes-egyedül a vízmentén találhatók. És ha ő, Bruce meg tudná akadályozni azt, hogy a legyek fertőzött vérhez jussanak, akkor talán .., ne feledjük azt se, hogy Apolo Kagwa Ugandának abszolút cárja volt akkoron... Apollo pedig – és ezt Bruce kitűnően tudta – úgy nézett fel a fehér katonaorvosra, olyan odaadással, ahogy csak bálványai elé járult a fekete uralkodó...
Igen is ki fogjuk irtani az álomkórt Ugandából!
Bruce új megbeszélésre hívta egybe Apolót, a Sekibobót és az alacsonyabbrendű törzsfőnököket. Aztán megmagyarázta nekik tervét, egész egyszerűségében.
Apolo késznek nyilatkozott a terv keresztülhajszolására. Pontosan megértette a mester intencióit. Méltóságteljes kézmozdulattal szót kért és Bruce igazságától meggyőzve kiadta parancsait a törzsfőnököknek. A Brucepár nem várta be a keservesen szigorú parancsok végrehajtását. A tópart egész lakossága kevéssel reá elhagyta azokat a kunyhókat, amelyekben családjuk generációkon keresztül lakozott és átköltözött – évekre, vagy talán mindörökre messzire az ország belsejébe. Otthagyták azt a vidéket, azokat az árnyékos partokat, amelyeken őseik egész sora halászgatott, játszadozott, kereskedett és gyermekeket nemzett. A sűrűn lakott szigetek lakossága csónakba rakta gyékényeit, halászó készségeit, égetett agyagedényeit meg a gyermekeket és szomorúan költözött el más vidékre. Kihalt a tó: a tamtamok egyhangú dobszava éveken keresztül nem hallatszott az elhagyott partokon. Apolo parancsa így hangzott: „A tó környéke – 30 óra járásnyira – mától fogva lakatlan légyen. Egyikőtöknek sem szabad évekig visszatérnie a tó partjára. Ez idő alatt ki fog halni az álomkór, mert a kiwulégy csak a víz mentén él meg és ha valamennyien távol vagyok, egy légynek sem lesz meg a lehetősége arra, hogy magába szívja a halálos mérget. Ha mindazok közületek, akik ma még csak betegek, elhalnak, akkor visszatérhettek, mert akkorra nem fenyeget többé titeket az álomkór veszedelme”.
Egy szónyi ellenmondás nélkül engedelmeskedett az egész lakosság uralkodója parancsainak. Nem tudom, hogy nálunk is így történt volna-e.
A Viktória Nyanza tó környéke azzal a hihetetlen gyorsasággal tért vissza az ősdzsungel állapotába, amely a trópusi vidékek növényzetét jellemzi. Nemsokára krokodilusok sütkéreztek ott, ahol azelőtt sűrűn lakott falvak feküdtek. Vízilovak cammogtak a parton és be-bepillantottak az elhagyott kunyhókba... Az ország belsejébe áttelepített parti lakosok pedig boldogságban úsztak, mert azóta, hogy elhagyták a tó környékét, közöttük az álomkór új esetei nem fordultak elő. Így kezdette meg Bruce irtó hadjáratát az álomkór ellen.


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
Abban a küzdelemben, amelyet a tudomány indított meg a halál ellen, ezt a hadjáratot diadalmas hadjáratnak kell nevezni. Miként egy későbbi fejezetben olvashatják majd, a malária titokzatosságát Indiában és Olaszországban fejtették meg. A sárgaláz ma már ugyancsak az elmúlt idők betegsége. Az orvosi közélet kiválóságai fellengős szónoklatokban szeretik a tudomány úttörőit éltetni... Anglia sem mutatkozott hálátlannak; hozsannával fogadta a hazatérő kutatót, Bruce Dávidot. Megkapta ezredesi előléptetését, megkapta a térdszalagrendet és vajon mi lett a sorsa Brucenénak? Ez a remek asszony egyszerűen büszke volt férjére és megmaradt asszisztensének, szépen a háttérben. Bruce pedig továbbra is fizette nem túlságosan magas fizetéséből az útiköltséget mindkettőjük részére, valahányszor új expedícióra indult.
Úgy látszott, mintha Afrika végképpen elveszítette volna veszedelmes jellegét és ezúttal megnyílt volna a fehér bevándorlók kultúrája előtt. De a természet másképpen intézkedett. Nem adta fel a harcot olyan könnyen. Új kártyákat tartogatott kezében. Tudnunk kell, hogy a természetet nem lehet egyszerű napóleoni gesztusokkal legyőzni, legalább is nem olyan egyszerűekkel, aminőket Bruce kigondolt és Apolo megvalósított. A természet nem engedte, hogy állatkertjéből ilyen könnyen pusztuljon ki az álomkór csinos parazitája, a formás trypanosoma. Alig múlt el pár esztendő, amikor jelentették, hogy a kavirondók népe között, amely a tó keleti partján lakott, ott, ahol az álomkór soha sem mutatkozott eladdig: nagy erővel ütött ki az álomkór.
Kínos jelentések érkeztek be a vadászokról, akik olyan helyeken betegedtek meg álomkórban, amelyeknek Bruce teóriája szerint álomkórmenteseknek kellett volna lenniök, mert hiszen híjjával voltak minden emberi életnek. A Tudományos Akadémia újabb bizottságot küldött ki (Bruce éppen akkor nagyon el volt foglalva azokkal a kutatásaival, amelyekben a máltaláz csírájának útját vizsgálta, a beteg kecskék tőgyéből az emberek vérébe) és ennek az új bizottságnak egyik tagja egy Tulloch nevezetű fiatal, jóeszű bacillusvadász volt. Ez a Tulloch egy szép napon a tópart piros virágokkal ékeskedő zöld mezejére rendezett valamelyes kirándulást. Meg volt róla győződve, hogy ez a hely tökéletesen híjján van minden veszedelemnek. A végzet máskép határozott. Egy cecelégy megtalálta útját áldozatának bőrére és a szerencsétlen Tulloch egy éven belül nyomorultul pusztult el álomkórban. A bizottság sietve szedte fel sátorfáját és hazautazott...
Ugyebár, ezekután azt hihetnétek, hogy Bruce olyan állás után nézett, amely bőrszékkel ékes nyugalmas életet biztosított volna neki? Összecsomagolta podgyászát és visszament Ugandába, hogy saját tapasztalatából szerezzen meggyőződést kísérleteinek eredményessége felől. Meg akarta tudni, mivé lett az ő napóleoni méretű nagy kísérlete, amelynek kapcsán egy egész nemzetet telepített át egyik lakóhelyről a másikra. De vajon ki törhetne jogosan pálcát felette? Hiszen a természet legeszesebb kutatóinak figyelmét is elkerülheti valamilyen rejtett zug, amelyben a természet elrejti azokat az élő mérgeket, amelyek bosszút állnak azokon a vakmerő embereken, akik gúzsba akarják kötni. Feleségével együtt, aki – mint rendesen – akkor is vele tartott, tényleg új járványfészkeket fedezett fel, mégpedig olyan helyeken, amelyeknek a régi teória értelmében menteseknek kellett volna lenniök. Mondhatom, nagyon szerencsétlennek érezte magát ez az emberpár.
Bruceban megvolt az a szerénység, amelynek birtokában nem hitethette el magával, hogy teóriáival erőt tehet a tények kényszerítő erején. Hallom, miként mormolta magában, hogy „tervem meghiúsult. Más magyarázat nem képzelhető el, mint hogy a cecelegyek az álomkór csíráit a beteg emberen kívül más állatból is felvehetik. Talán éppen úgy áll a helyzet, mint a nagana esetében, amelynek csírái – miként láttam volt – nemcsak háziállatokban, hanem a vad kérődzőkben is megtalálják életfeltételeiket”.
Ha Bruce teóriáiról kiderült, hogy azok tényleg túlságosan egyszerűek voltak, ne feledjük, hogy ezeknek a teóriáknak a kigondolója egyike volt a bakteriológia egyik legeszesebb kísérletezőinek; és ha szilárdul hitt is a saját kísérleteiben, meg volt benne az az állhatatosság, amelynek birtokában keresztül tudta vágni magát végezetül azoknak a csalódásoknak szövevényes bozótján, amelyeknek áldozatul esett. Állhatatossága vagy talán önfejűsége tartotta vissza attól, hogy Ugandát akkor el ne hagyja és vissza ne menjen Angolországba, mert hiszen rettentően fárasztó munkába fogott akkortájt. Ki akarta kutatni, hogy Uganda ezernyi madara, állatja, hüllője és hala közül melyikben rejtőznek az emberen kívül az álomkór csírái. Egyszer átvitette magát csónakon feleségével együtt az emberektől rég elhagyott sziget partjára és ott gyűjtött cecelegyeket, ahol emberfia három év óta nem járt. Nagyarányú és különös kísérleteket végzett: kísérleti jegyzőkönyvének egyik fejezete arról számol be, hogy 2876 olyan ceceléggyel etette meg öt kísérleti majmát, amelyek soha sem juthattak álomkóros beteghez és az öt majom közül kettő tényleg álomkórba esett.
Bruce sejtése valóra vált: „a trypanosomák feltétlenül más élőlényben is élnek, nemcsak az emberben!” Bruceék


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
felkeresték a veszedelmes „Krokodilfokot” és ott vaddisznókat, szürke és bíbor gémeket, ibiszeket, jégmadarakat, kormoránokat és más vízimadarakat gyűjtöttek, hogy vérüket vizsgálhassák. Még a krokodilusok vérében is nyomozták a jól ismert, halált hozó formás parazitákat.
Említettem, hogy cecelegyeket gyűjtöttek a „Krokodilfokon”. Magam előtt látom azt a fantasztikus képet, amint ez az emberpár olyan munkához fogott, amely száz kutatónak 10 éven át elegendő lett volna. A forró homokon Bruce oly körnek ült feleségével együtt középpontjába, amelyet meztelen hátú evezősei alkotnak. Cecelegyek zümmögve szállnak le az evezősök hátára. A légyfogó boyok foglyul ejtik az ellenséget, átadják Brucenek, aki letépi fejüket és miközben saját nyakáról hessegeti el a zümmögő bestiákat, megállapítja minden egyes légy fajtáját, aztán kihúzza belüket és a belükben lévő vért finom üveglemezeken teríti szét.
Legtöbb ilyen kísérlete eredményre nem vezetett; de egy napon Kome szigetének egy tehenében megtalálta az álomkór trypanosomáját. Megjegyzendő, ez a tehén egyáltalán nem mutatkozott betegnek, de természetesen módot adhatott arra, hogy a cecelegyek befertőzzék magukat és emberre vihessék át a rémséget. A jó Apolo Kagwa egy szavára egy sereg bikát és tehenet hajtatott fel hozzá a Mpumu-hegyre. Bruce szellemes vérszívási kísérletekben mutatta ki, hogy igenis az álomkór csírái a szarvasmarha vérében is megélnek. Hasonló kísérleteket végzett karámokba terelt és élve elfogott antilopokkal; az antilopokat ledöntette, gúzsbaköttette és haldokló álomkóros majmokat erősített meg a pihenő antilopok véknyán. Aztán laboratóriumában petesorból felnevelt cecelegyekkel csípette meg előbb a majmot, aztán az antilopbakot...
Végtére megelégedetten igy szólt Apolóhoz: „a tavak fertőzött vidéke csak akkor válik egészségessé, ha az antilopokat is kiírtjuk, mivel az antilopok is lehetnek gazdái az álomkór csirájának.
Ennek az új tanácsnak kapcsán megérte Bruce, hogy a Viktória-Nyanza környéke végre álomkórmentessé vált.
VIII.
A tízezer csekélyebb jelentőségű bacillusvadász, aki napjainkban a világon szerteszét dolgozik, éppen úgy kell, hogy bizonyos rizikót vállaljon magára, mint ahogy ezt az a tizenkét kiváló kutató tette volt, akinek kalandjairól számolok be ebben a könyvben. De a tízezer közül alig ismerek egyet is, aki olyan nyugodtan nézett volna szembe a leselkedő halállal, mint ez a csupa akaratember, ez a Bruce gyerek. Valamiképpen úgy érzem, hogy ördögi gyönyörűséggel vállalta – ahol csak tehette – a halálos kockázatot. Valami ördögi száraz humorral nevette ki önnön magát, nem feledkezvén meg közben arról sem, hogy más kutatónak sorsát egybekapcsolja saját teóriájával.
„Milyen szép volna, ha X vagy Y saját életének feláldozásával bizonyította volna valaha be a Bruce álláspontjának helyességét”.
„Nagyon érdekel az a kérdés, vajon a laboratóriumban felnevelt cecelegyek megkapják-e anyjuktól örökségképpen a bennük élő trypanosomát?” Hogy ez a gondolat nem lehetetlen, azt – miként emlékeznek reá, Theobald Smith igazolta be, amikor a Texaslázzal fertőzött kullancsok ivadékaiban mutatta ki a Texasláz csíráit. Természetes, hogy ez csak analógia. Az analógia pedig csak a filozófusoknak és az ügyvédeknek szemében bizonyító, de nem a természettudóséban. Bruce feltette a kérdést: „Vajon veszedelmesek-e a mesterségesen felnevelt fiatal cecelegyek? Azonnal válaszolt is a kérdésre: „Nem veszedelmesek. Mivel a bizottság két tagja (nagy szerényen nem árulta el, hogy kiről van szó) száz meg száz laboratóriumban felnevelt ceceléggyel csípette meg magát, még pedig minden eredmény nélkül”.
Ne feledjétek, hogy ezt az eredményt senki előre nem láthatta és azt se feledjétek el, hogy száz álomkóros közül száz pusztult el akkoron.
Egyetlen egy dolog imponált neki, ha más vizsgálókról hallotta, hogy önmagukon hasonló veszedelmes kísérleteket végeztek. Utolsó afrikai expedíciója 1911–1914-ig tartott. Akkor már a hatvanas évek végefelé járt: díjbirkózó erejét kikezdte már akkortájt légutainak valamelyes fertőzése, amelyet tudja Isten milyen meghűlés útján szerzett a hűvös vagy esős trópusi éjszakák egyikén. Az álomkórnak akkoron egy új formája jelentkezett, rettenetes formája, amely nem pár esztendő alatt, hanem pár hónap alatt végzett áldozatával. Nyassaföldet és a távoli Rodéziát sanyargatta az új járvány. Vajon az a trypanosoma, amely az új betegséget okozta, újfajtájú csíra-e, vagy pedig nem egyéb, mint Bruce régi nagánás csirája, amely megunta már, hogy csak marhákat, lovakat és kutyákat öljön és rávetette magát az emberiségre? Ezen vitáztak a tudósok.


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
Bruce új munkához látott. Egy német tudóssal szemben, aki új csírának látta az új trypanosomát, Bruce azon az állásponton volt, hogy az új csíra semmi egyéb, mint a nagánának az emberi nemet megtámadó alfajtája.
Hogy álláspontját beigazolja – Taute, az említett német tudós – haldokló naganás állat vérének 5 köbcm-ét, szóval milliónyi trypanosomáját saját bőre alá fecskendezte be, hogy bebizonyítsa, miszerint a nagana parazitája nem veszedelmes az emberre. Aztán nagánával fertőzött és a nagána irányában érzékeny állatokra halált jelentő cecelegyekkel csípette meg magát, csakhogy beigazolja álláspontját.
Brucet ez a vakmerőség hidegen hagyta. Hallják csak hogyan vélekedik: „Bizonyos tekintetből sajnálatraméltó a tudomány szempontjából, hogy ezek a kísérletek negatív eredménnyel jártak, bár természetesen távol van tőlünk, hogy vakmerő és meggondolatlan kollégánknak halálát kívánnók. A dolog mai álláspontjában, a negatív kísérletek semmi irányban nem bizonyítók. Hiszen nem lehetetlen, hogy ezer közül csak egyetlen egy ember érzékeny a nagána csírája iránt”.
Ez a kijelentés kissé kegyetlen! Szegény Taute! Lelkiismeretesen próbálta megölni magát és Bruce azon a véleményen van, hogy sajnálja a kísérlet sikertelenségét. Remélhető, hogy Taute előbb-utóbb elnyeri majd az önfeláldozó kutatók jutalmát, de Bruce kétségtelenül igazat mondott akkor, amikor a halálraszánt tudós kísérleteit ilyen szigorúan bírálta el.
Nyasszaföld volt Bruce utolsó és – hozzátehetjük – legreménytelenebb csatamezeje. Mert itt fedezte fel, hogy a Glossina morsitans nevű cecelégy, amely vivője a betegségnek, nemcsak a víz partján él, hanem bent a szárazföldön is, mégpedig a Nyasszaföld minden vidékén; ebben az országban nem lehet megszökni előle, valamint nem lehet a népeket úgy átköltöztetni, ahogyan azt Ugandában megtette. Bruce görcsösen ragaszkodott nézeteihez; éveket töltött azzal, hogy a különböző trypanosomák hosszasságát, szélességét, szóval arányait méricskélje (olyan egyhangú ez a munka, hogy a világítótornyok őreit is megbolondította volna) – csak azért, hogy megtudja vajon micsoda relációban áll a nagana ezzel az új betegséggel. Végezetül bevallotta fájdalommal, hogy eredményre nem jutott, és hogy a dolog mai állása mellett a kérdés sem az egyik, sem a másik irányban ezidő szerint nem dönthető el. Egy úton lehetne egyedül eldönteni a vitát, ha módjában volna naganás vért nem egy, de ezer ember testébe befecskendezni.
IX.
Látják igen tisztelt olvasóim, hogy ennek a lehetősége nem egészen közelfekvő. Amikor azt írta a fáradt, öreg Viking, hogy „ezidő szerint” lehetetlen a kísérlet eldöntése, titokban abban reménykedett, hogy talán valamikor eljön annak az ideje, hogy ezren szívesen áldozzák fel majd életüket az igazság érdekében. Látni fogjuk egy későbbi fejezetben, hogy bizonyos amerikai embercsoportokban mintha máris fel volna lelhető a csírája az ilyen önfeláldozó bátorságnak. Egy biztos! Ha majd egyszer ezren jelentkeznek, hogy életüket tegyék kockára a halálelleni küzdelemben, ahogy ma (a háborúban) – ezren azért jelentkeznek, hogy egymás ellen küzdjenek, akkor majd az ilyen önfeláldozó ezredet olyan ezredesnek kell vezetnie, aminő David Bruce.


 Brehm: Az állatok világa / BRUCE — A cecelégy nyomában
http://mek.oszk.hu/03400/03408/html/3186.html[2020. 10. 21. 17:36:13]
Állomkóros bennszülött a betegség kezdeti szakaszában Lambarene kórházban
Álomkóros néger a betegség végső szakaszában
Malária-vizsgálat Észak-Bantamban malária járvány alatt
SMITH THEOBALD — A kullancsok és a Texasláz TARTALOM ROSS versus GRASSI — Malária


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
BRUCE — A cecelégy nyomában TARTALOM REED Walter — A tudományért és humanitásért!
ROSS versus GRASSI* — Malária
I
A XIX. század utolsó tíz esztendeje éppoly gyászos volt a kullancsokra, bogarakra és muslicákra, aminő diadalokat jelentett a bacillusvadászokra nézve. Theobald Smith kezdte meg a hadjáratot, amikor kikezdte a Texaslázat okozó kullancsokat; valamivel későbben jött sorra David Bruce, aki Smithtől 10.000 kilométernyi távolságban botorkált az afrikai sűrűn keresztül, nyomozást indított a cecelégy ellen, vádat emelt ellene és bűnösnek mondta ki. Határozottan szomorú évek következtek azóta arra a gyilkos kullancsra, amelynek tudományos neve Boophilus bovis, valamint azt is elhihetik nekem, hogy Bruce említett kutatásai óta a cecelegyek csak csempészutakon juthattak a fekete bennszülöttek, a fehér vadászok és a misszionáriusok jóféle véréhez. És most fel a moszkitók ellen! A maláriát ki lehet és ki kell korbácsolni a világból, mivel hogy 1899 derekán két egymással nem teljesen épületes módon hadakozó bacillusvadász bebizonyította, hogy a moszkitó, – mégpedig a moszkitónak egy bizonyos fajtája, – bűnös az addig rejtélyes maláriában. Ketten oldották meg a rejtélyt. Az egyik Ronald Ross volt, katonaorvos Indiában, még pedig nem is kiváló katonaorvos. A másik az olasz Battista Grassi, a férgeknek, a termitáknak, hangyáknak, meg az angolnák kisded ügyeinek kiváló autoritása. Lehetetlenség az egyiknek érdemeit a másik elé helyezni; Ross feltétlenül nem oldotta volna meg a problémát Grassi nélkül és Grassi is, – ámbár ebben nem vagyok teljesen bizonyos, – talán esztendőket pepecselt volna, ha Ross kutatásai nem vezetik a helyes nyomra. Nem kétséges, hogy a két kutató egymás munkáját vitte előbbre, de – ami végtelen kár a tudomány méltóságának szempontjából, – ez a két remek ember úgyszólván a felszabadult emberiség ujjongásának közepette tépázta egymás haját annak eldöntésére, hogy melyikük végzett többet. Kétségbeesett helyzet volt. Aki nyugodtan figyelte a két vitázót, arra a gondolatra jutott, hogy mindegyik szívesebben látta volna, ha a felfedezés egyáltalában meg nem történik, csakhogy a másiknak ne legyen része benne. Tényleg, az említettek tudományos veszekedéséből csak azt a vigaszt meríthetjük, – eltekintve attól, hogy mennyi emberéletet mentettek meg, – hogy a bacillusvadászok éppen olyan egyszerű emberek, mint amilyenek mi vagyunk és nem járnak kothurnusban és nem áldoznak külön isteneknek, mint ahogy egyes essayisták szeretnék vélünk elhitetni. Grassi és Ross, a haragvó és akaratuk ellenére egymáshoz láncolt munkatársak, ott ültek együtt diadaluk közepette miközben eszmei gallérjuk darabokban lógott nyakukról és miközben mindegyik ápolgatta a harc hevében össze-vissza mart tekintélyét; úgy ültek ott, mintha nem is tudósok volnának, hanem két, egymásra haragvó gyerkőc.
II
Életének első 35 évében Ronald Ross mindent elkövetett, hogy ne váljék bacillusvadásszá. A Himalaya lábánál született és aki ismerte atyját (éljen az eugenetika!) , egészen természetesnek találta, hogy Ronald Ross pályája girbe-gurba utakon haladt tovább. Ross papa a vadábrázatú, harcias pofaszakállal ékeskedő angol generális, ott élt a végeken, szerette a csatázást, de még jobban a tájfestészetet. Fiát, Ronaldot, Angliába küldötte tízéves korában; és amikor még nem érte el a 20. évét, a fiú nekilátott, – bár nem túlságos nagy igyekezettel, – az orvostudományok tanulásának, átbukdácsolva vizsgáin, mivel hogy sokkal jobban szerette vala a zenét, mint a latin szavakat és a betegágyat. Tanulmányi ideje a múlt század hetvenes éveire esett, akkorra, amikor Pasteur a legérdekesebb perspektíváknak jutott nyomára, de, - miként Ronald Ross önéletrajzában olvassuk, amelyben különösen keverődik egymással az értelem és ellentmondás, önmagának lebecsülése és magas piedesztálra emelése: – az orvostudománynak ez a forradalma Ross barátunkat teljesen hidegen hagyta.
Mindenesetre volt benne valami a fantasztából s mivelhogy akkor meglátta, hogy szimfóniái nem közelítik meg Mozart zenéjét, átnyergelt és az irodalom berkeit kezdte nagy energiával látogatni.
Elfelejtette a receptírást, miközben szeretettel melengette kisded eposzírói talentumait.
Azonban a kiadók nem nagyon futottak mesterművei után. És amikor Ross saját költségén adta ki szellemi termékeit, a publikum nem nagyon lelkesült értük.
Ross papa végre megunta ezt a sok üres kísérletezést, azzal fenyegetőzött, hogy beszünteti a rendes havi


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
támogatást és így történt, hogy Ronald hajóorvosnak állt be a London és New York között közlekedő New York Line egyik hajójára. Ezen a hajón figyelemmel kísérte az emberi természet megnyilvánulásait, üres emócióit, majd verseket írt az emberi élet hiúságairól és végezetül visszatért orvosi munkájához. Végre letette az indiai orvosi szolgálatra képesítő vizsgát és bár úgy tapasztalta, hogy India rettentően forró ország, de aránylag boldognak érezte magát, mert kevéske orvosi ténykedése mellett elég ideje maradt írói velleitásai számára. Írt eposzokat, népmondákat és véres románcokat, amelyek mind a feledés sötétségébe merültek. Ez volt Ronald Ross karrierjének kezdete.
Nem mintha nem lett volna elég lehetősége Indiában a bacillusvadászatra. Bacillusok? Tele volt velük a levegő. Az indiai víz inkább bacillusleves volt, mint víz. Madrasban, ahol élt, körülötte ott bűzlöttek a víztartó tankok és terjesztették az ázsiai kolerát; látta, miként pusztulnak az emberek ezrei a fekete pestisben; hallotta, miként csikorognak fogaik a maláriás lázroham közepette, de nem volt szeme, füle, orra mindezeknek észlelésére, mivelhogy most irodalmárból matematikussá vedlett át. Elzárkózott, hogy komplikált egyenleteket fejtsen meg. A világegyetem új szisztémáit alkotta meg, amelyeket Newton teóriájával és nagyságával felérőknek vélt. Eközben teljesen megfeledkezett az irodalomról. Negyven kilométeres sétautakat tett meg egyik-másik napon a rettenetes hőségben és azután szitkozódott, hogy Indiában nagy a meleg. Aztán áthelyezték Burmába és Moulmein szigetére, ahol sebészkedni kezdett. Elég nagy operációkat végzett, amelyek a legtöbb esetben eredményesen végződtek, „bár sohasem készült sebésznek”. Így múltak az esztendők és amikor az indiai orvosi világ nem ismerte el különböző képességeit, Ronald Ross felkiáltott: „Minek is dolgozzam tovább!”
Visszament Angliába, első szabadságára, 1888-ban és ott történt vele valami, egy kis incidens, aminő gyakran ellenszere a cinikus gondolkozásnak. Találkozott egy miss Rose Bloxam nevű leányzóval és gyors elhatározással feleségül vette. Együtt mentek vissza Indiába – és bár megint csak írt egy új regényt („A tenger gyermeke”) és új gyorsírási rendszereket talált ki, fonetikus helyesírási tanulmányokat tett közzé, sőt a Golf Club titkárává is lett, végre mégis csak megkezdette saját munkáját. Rövidesen megismerkedett a mikroszkópizálás mesterségével és górcsövi tanulmányokat végzett maláriás hinduk vérével. A különös alakú sokféle képben megjelenő malária mikróbáját már sok évvel azelőtt, 1880-ban fedezte volt fel Laveran francia katonaorvos, de Ronald Ross, aki éppen olyan eredeti alak volt, mint amilyen energikus és semmit sem tett úgy, ahogy azt már mások előtte megtették, próbálkozott, hogy ezt a maláriacsírát a Laveranétól eltérő módon találja meg. Természetesen megint csak megbukott. Pepecselt, vizsgált, kiterített vércseppeket száz és száz esetben és semmit sem talált. Laveran tévedett! A vérben nincs maláriacsíra! Ennek a csatakiáltásnak jegyében négy értekezést írt annak beigazolására, hogy a malária bélzavarokkal van összefüggésben. Ez volt a Ross tudományos startja!
III
1894-ben visszament Londonba azzal a tervvel, hogy sutbadobja a tudományt és főleg az orvosi tudományt. Harminchatéves volt ekkor „Amihez csak hozzáfogtam, semmi sem sikerült” - írta, de vigasztalta magát azzal, hogy ez a sorsa minden magányos, kivert farkasnak: „de sikertelenségem nem nyomott le, hanem ellenkezőleg, a magányosság magaslatába emelt... Lehet, hogy gondolkozásom önző volt, de alacsonynak nem lehetett mondani”. Nem kívánt senkitől semmit, nem loholt elismerés után, nem barátkozott, nem félt, nem szeretett, nem gyűlölt.
De, amint később látni fogjuk, Ronald Ross nem nagyon ismerte a saját lelkét, mert amikor tényleg nekilátott élete munkájának, nálánál kevésbbé nyugodt és vállalkozóbb lélek nem igen volt. és ami azt illeti, elég enthusiasmus is lakozott vala szívében. És hogy tudott Ross gyűlölni!
Amikor visszatért Angliába, Patrick Manson-nal találkozott, egy kitünő és eléggé híres angol orvossal. Manson olyképpen tette ismertté nevét, hogy felfedezte, miszerint a moszkitók a kínaiak véréből bizonyos fajtájú mikroszkópos férgeket magukba szívnak (Sanghaiban praktizált volt!); Manson azt is beigazolta - és ez nevezetes lépés volt, hogy ezek a férgek a moszkitók gyomrában tovább fejlődnek. Mansonnak minden gondolata a moszkitók körül járt. Meg volt róla győződve, hogy a szúnyogok az Úristennek teljesen különös teremtményei, hogy nagy szerepet játszanak az emberek sorsában; természetes, hogy kinevették és a hivatalos, bíbortógás orvosi autoritások a pathológia Jules Vernejének nevezték. Mindenütt visszautasításra talált. És ez a Manson Rionald Ross-szal találkozott össze! Manson olyan keveset tudott a szúnyogokról, hogy például azt hitte, hogy azok csak egyetlen egyszer szívnak életükben vért és Ross is össze-vissza beszélt a szúnyogokról és a moszkitókról és nem tudta, hogy a moszkitók is szúnyogok. És mégis!


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
Manson Ross-t magával cipelte laboratóriumába és ott megmutatta neki a Laveran-féle maláriacsirákat, melyekben Ross nem akart hinni. Megmutatta neki a halvány maláriaállatot a benne levő fekete pigmentszemcsékkel együtt. Együtt figyelték meg ezeket az élőlényeket az Egyenlítő vidékéről éppen hazatért matrózok vérében és lesték, miként keletkeznek apró kis testecskék a vörösvérsejtek belsejében, hogy felrobbantsák a gazdasejteket és belekerüljenek a véráramba. Látta Ross, hogy ez a folyamat akkor játszódik le, amikor az embernek rázóhidege van, így magyarázta Manson. Ross csodálkozva bámulta a maláriacsirák rejtélyes növekedését és átalakulását a vérben. Tényleg csodálatos színjáték játszódik is le a vérben. Ezek a testecskék kirobbannak a vörösvérsejtekből, hirtelen félholdalakúvá változnak át és íme, ezekből a félholdakból némelykor 2-3-4 és néha 6 hosszú ostorfonál robban ki és ezek az ostorok élénken mozognak, hajlanak jobbra-balra és kergetik a vörösvérsejteket. Mintha csak parányi górcsövi polypnak volnának ostorkarjai.
„Látja Ross, ez a malária parazitája! sohasem találni meg nemmaláriás emberben. De engem csak egy kérdés érdekel: hogyan kerül be a malária a betegből az egészségesbe?” Természetesen ne higyjük, hogy ez a kérdés Manson-t olyan nagyon zavarta volna. Hiszen az ő agyának minden sejtje valamilyen moszkitónak a képével volt telítve, vagy ha nem a képével, hát emlékével, vagy valamilyen moszkitóra vonatkozó gondolattal. Csendes ember volt Manson, nem tartozott az erős dolgozók sorába, de abszolút és megingathatatlan előérzete volt a moszkitókra vonatkozólag. És sokra becsülte Ronald Ross gőzgépenergiáját és tudta, hogy Ronald Ross mennyire imádja őt és azt is tudta, hogy Ross nemsokára visszatér Indiába. Így történt aztán, hogy egy szép napon, amikor együtt sétáltak az Oxford Streeten, Patrick Manson nekibátorodott: „Tudja meg, Ross, - így szólt, - az a teóriám, hogy a moszkitók vivői a maláriának.” Ronald Ross nem nevetett és nem gúnyolódott.
És a sanghai-i öreg doktor rázúdította erre a fiatalemberre, akiből segítőtársat akart nevelni magának, fantasztikus teóriáját: „A moszkitók a maláriás betegek vérét szívják... A vérben benne vannak ezek a félholdak... A félholdak belekerülnek a moszkitók gyomrába és ostoraikat kilövellik... Az ostorok kiszabadulnak és belefúródnak a moszkitók testüregébe... Ezek az ostorok aztán valamiféle állandó alakká fejlődnek, amilyen a lépfenebacillus spórája... A moszkitók elhalnak... Vízbe esnek... És az emberek a moszkitóhullákkal megfertőzött vizet megisszák”
Amit Patrick Manson így előadott - és ezt ne felejtsük el, - mese volt, álomkép, költemény, önkényes hiedelem. De szenvedélyes hit volt és miként már többször láthattuk a bacillusvadászat különös sportjában, egyetlen szenvedélyes, erős hit - milliók közül egy ember erős hite - igenis eredményre vezethet. A beszélgető pár végigsétált az Oxford Streeten. És Ross Hát bizony Ross beszélt moszkitókról és szúnyogokról és nem tudta, hogy a moszkitók szúnyogok. De Ross figyelt, mereven figyelt Mansonra. A moszkitók a malária vivői? Ez már régi babona, de Manson hisz ebben a babonában, sőt csakis ebben hisz. A moszkitók a malária vivői? És Ross könyvei eladatlan hevertek, a matematikai tételeivel meg a kutya sem törődött... Talán érdemes volna belefogni a játékba? Szent Isten, ha ő, Ronald Ross, bebizonyíthatná, hogy a moszkitók bűnösök a maláriában! Nézzük csak! Az indiai kórházak betegeinek egyharmada maláriás. Indiában, egyedül Indiában, egymillió embernél több pusztul el Évente maláriában vagy a malária következményeiben! De ha a moszkitók a bűnösek - így tűnődött Ross magában, -akkor milyen könnyen lehetne a maláriát kiírtani, elfújni. És ha ő, Ronald Ross, be tudná bizonyitani a nagy igazságot!
„Az én kötelességem a probléma megoldása” - így szólt Ross. Álmodozó lelke talán így gondolta: „ a nagy problémáé”. És Manson lába elé borult. „Csak a kézműves akarok lenni, a probléma az öné”, bizonygatta a Kínát járt orvosnak.
Dr. Manson jó tanácsokkal szolgált neki. „Mielőtt elutaznék, tudjon meg minden megtudhatót a moszkitókról”. Tudniillik Manson, aki azt hitte, hogy a moszkitók csak három nappal élik túl a vérszívást, azt sem tudta, hogy tíz fajtája van-e a moszkitóknak, avagy tízezer. Így történt, hogy Ross, (aki nem tudta, hogy a moszkitók tulajdonképpen szúnyogok), egész Londont végigjárta szúnyog-könyvekért és nem talált egy szakmunkát sem. Amilyen kevéssé értett a könyvekhez, nem gondolt arra, hogy a British Múzeum könyvtárában kutasson; hihetetlenül tájékozatlan volt szegény feje, de talán jól járt így, mert nem kellett semmit sem áttanulnia. Talán sohasem történt még, hogy hozzá hasonló zöld kutató, ilyen szövevényes kérdéshez fogott. Feleségét és gyermekét Angliában hagyta és 1895. március 28-án Indiába induló hajóra szállt, Manson áldásával és jó tanácsaival megterhelten. Manson megadta neki a kísérletek körvonalát, – de hogyan is fog az ember a kísérletezéshez? Lássuk csak! A moszkitó viszi a maláriát tovább. Tehát vadásszunk moszkitókra! A hajón Ross agyonkínozta az utasokat: engedjék, hogy vért vegyen az ujjukból... Szúnyogok után járt, de minthogy nem talált szúnyogokat a hajó kellemetességei között, hát svábbogarakat kezdett boncolni, aztán meg egy újfajta mikróbát talált egy


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
szerencsétlen repülőhalnak a szervezetében, amelyet balsorsa a hajó fedélzetére vezetett. Secunderabadba vezényelték őt ki, egy elhagyott katonai állomásra, amely apró, forró tavak között feküdt, sziklatömegekkel tarkított végtelen síkság közepette és itt kezdett el moszkitókkal dolgozni. Persze betegekkel is kellett törődnie, hiszen csak egyszerű orvos volt és az indiai kormányzat – érthetően – egy percre sem ismerte el Ronald Ross-t pedigrés bacillusvadásznak vagy szúnyogszakértőnek. Egyedül volt. Mindenki ellene fordult, kezdve ezredesétől, aki őrültnek nézte, egészen a fekete bőrű boyokig, akik féltek tőle, mint a tűztől, mivelhogy mindig szurkálta az ujjaikat. És a többi orvos! Szegények még a maláriaparazitában sem hittek. Amikor bíztatták, hogy mutassa hát meg nekik a malária csíráját a betegek vérében, Ross bizakodva indult... és egy szerencsétlen hindut hozott magával, akinek vére maláriás volt, de amikor készen volt a vérpróba, a nyomorult hindu olyan egészséges volt, mint a hal a vízben. És vérében nem volt meg a maláriacsíra. A doktorok dülöngtek a nevetéstől. De Ross nem tágított.
Grassi Battista szenátor


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
Manson utasítása nyomán elindult. Minden szúnyogot, minden moszkitót megfogott, amely csak elébe került és az Úristenért sem tudta volna megmondani, hogy melyik milyen fajtához tartozik. Aztán szabadon bocsátotta a beste lelkeket, szúnyoghálók alá, amelyek ágyak fölé voltak kifeszítve; az ágyakon pedig félmeztelen, bolondul babonás sötétbőrű betegek feküdtek, persze olyan alacsonyrendűek, hogy magánérzéseik figyelmen kívül maradhattak. A betegek vére mesésen telve volt a malária csíráival. A moszkitók ott zümmögtek a hálók alatt, de nem csíptek! Sehogy sem sikerült őket csípésre rábírni. „Olyan makacsok, akár az öszvérek” – írta Ross, szinte agóniában, Mansonnak. De kitartott. Udvarolt moszkitókínozta pacienseinek. Kitette őket a forró napra, hogy „kiszívassa a szagukat”. A moszkitók tovább zümmögtek és megmaradtak álláspontjuk mellett. Végre, heuréka! Végre az a gondolata támadt, hogy vizet öntsön a hálóra, – nem baj, hogy a betegek is átnedvesedtek, – végre munkához láttak a moszkitók és teleszívták magukat hindu vérrel. Ross aztán megfogta őket, óvatosan palackba zárta és napról napra legyilkolt egyet és belekukkantván gyomruk mélyébe, azt kereste, nem nőnek-e meg azok a maláriacsírák, amelyeket felszívtak volt. Hát bizony azok nem akartak megnőni.
Csődöt mondott, akár más kezdő kutató, csakhogy veleszületett kapkodó természete úgyszólván reménytelenné tette helyzetét; úgyszólván állandóan nagy felfedezéseket tett, de ezekről végezetül kiderült, hogy nem azok. De sikertelensége nem volt tűz nélkül való. Ha az ember Manson-hoz írt leveleit olvassa, az az érzése, hogy valamiképpen mikroszkópos kicsiségűvé törpül össze, aztán a mikroszkóp lencséje alá csúszik, oda be, annak a vércseppnek belsejébe, amelyet kémlel. És ami a legszebb az egészben, mindent mesének – nem – melodrámának tekintett. Manson figyelmeztette, hogy jól figyelje azokat a különös ostorszálakat, amelyek a félholdképű malária csíráiból kinőnek és a kis bestiát parányi polyphoz teszik hasonlóvá. Az egyik levelében szinte drámai hangon írja le azt a harcot, amelyet egy ilyen kiszabadult ostorfonál egy fehérvérsejttel, egy phagocytával folytatott. Élénklelkű ember volt ez a Ross. „Ő (Ross az ostorról, per „ő” emlékezett meg) először bordáiba (!), majd egyéb testrészeibe kezdte döfödni a phagocytát, míg végre a phagocyta sarkonfordult és üvöltve ellógott... Gyönyörű volt a harc az ostor és a phagocyta között. Regényt írok róla, a „Három testőr” stílusában.
Ilymódon tartott ki témája mellett és kikerült tudatlansága és tapasztalatlansága okozta első csatavesztéseiből. Úgy gyűjtötte a maláriás hindukat, ahogy a foxikutya a patkányokat gyűjti. Szerette őket, amíg tele voltak maláriával és gyűlölte őket, ha jobban lettek. Fennen dicsőítette a nyomorult Abdul Vahabot, mert rettenetesen erős fertőzése volt. Nyakon ragadta és Ponciustól Pilátushoz cipelte. Bolhákat eregetett testére. Majd moszkitókkal kínozta. Sikertelenül. De nem csüggedt. Megint csak írt Manson-nak: „Kérek új tanácsot”. Eközben fontos igazságokat nem ismert fel; olyanokat, amelyek az orra előtt feküdtek és szinte ordítva kellették magukat.
De végre annyira jutott, hogy jól megtanulta a malária csírát, felismerte különös fekete pigment (festék) szemcséit és el tudta különíteni az ezernyi apró szemcsétől, hólyagocskától, stb., amely ott táncolt előtte a mikroszkóp lencséje alatt. És a szúnyog gyomrának falával úgy megismerkedett, mint akár saját undokan forró lakásának falaival.
Hihetetlen kutató volt ez a két ember! Ott a távoli Londonban Manson folyton felelgetett Ross kínos leveleire, biztosnak érezte magát és reményt merített a Ross kevéssé fontos kísérleteire vonatkozó elegyes jelentésekből. Manson imígy írt: „Tegyen maláriás egyéneken jóllakott moszkitókat vizes palackba, hadd rakják ott le petéiket, hadd keljenek ki a lárvák. Aztán itassa meg a moszkitós vizet kísérleti emberekkel”.
Ross így is tett. Moszkitó levesével megitatta Lutchman nevű szolgáját és indiántáncot járt örömében, amikor embere lázas lett – de vaklárma volt, az ember nem lett maláriássá, nem volt szerencséje... Így húzódtak a napok, a hónapok, az évek, és miközben embereket összezúzott moszkitókkal étetett Ross, így írt Manson-nak: „Valahogy érzem, hogy sikerülni fog; valamelyes vallásos áhítattal bizakodom sikeremben!” De a siker csak nem jött meg. És mégis kitartott. Mindent elkövetett, hogy olyan helyeket találjon, amelyek még gazdagabbak maláriában; újfajta, különös moszkitókat fedezett fel és belükből egészen ismeretlen élősdieket halászott ki, amelyeknek semmi közük sem volt a maláriához. Mindent megkísértett. A logika szabályait, a tudományét semmibe se vette. Edison jut az eszembe, aki szintén végigfésülte az egész világot, míg megtalálta a fonográftűkre alkalmas valódi anyagot. „Egyetlen egy módon lehet célhoz érni – így írt – és ez a folytonos próba és kizárás módszere”. Akkor írt így, amikor a probléma megoldásának egyszerű módszere úgyszólván keze ügyében szunnyadt.
Mérgét haragos költeményeiben („Dühös versek”) kiáltotta világgá. Ugyanis Bangaloreba helyezték át, hogy fojtaná el az ott kitört kolerát, ami nem sikerült neki. Haragra lobbant az indiai hatóságok ellen. „Bár csak bemárthatnám orrukat a betegségbe és a szennybe, amelyet olyan impotens módon hagynak poshadni


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
Hindusztánban” – így kiáltott fel. De nem volt-e igaza? Meleg volt. Majd meg. „40 éves vagyok és mégis – bár eléggé jól ismernek Indiában – sem bangalorei hygiénés munkáimért, sem maláriakutatásaimért, sem egyéb fáradozásaimért semmi előléptetésben nem részesültem” .
Így telt el két egész esztendő, mígnem 1897 derekán tért vissza Secunderabadba, a Begumpetti páratelt kórházba. A monszunnak már régen magával kellett volna hoznia a hűvös időjárást, de abban az évben elkésett. A pokolian meleg szél egész homokfelhőket vitt be Ross laboratóriumába. Ki akarta dobni mikroszkópját az ablakon. Sikerült megrepesztenie az egyik lencsét; a fémrészek pedig az izzadtságtól berozsdásodtak. Ott volt ugyan kezeügyében a punka (szobalegyező), az áldott punka, de nem járathatta, mivelhogy elfújta volna a holt moszkitóit; estenden pedig, amikor elült a fullasztó szél, a por a napot förtelmes sárga ködfátyollal borította be. Ronald Ross énekelt: a „magányról”, az „ítélet napjától”, a „vértől terhes égről”, a „rohanó kőről” és más fantazmagóriákról.
De mindez újra felélesztette munkakedvét, – mint amikor más ember szeszben és hazárdjátékban talál vigasztalást – és augusztus 16-án elhatározta, hogy újra előlről kezdi a munkáját, szóval ott, ahol két évvel korábban elkezdte, csakhogy most már sokkal alaposabban. Levetkőztette egy, későbben hírességre emelkedett maláriás-betegét, Hussein Khant-t. Hussein lefeküdt a moszkitóháló alá, mivel Ronald Ross új moszkitófajjal kezdett kísérletezni, illetve kezdte Hussein Khant kínozni és ezt az új fajtát Ronald Ross egyszerűen és az állattani nomenclatura elveinek lábbal tiprásával „barna moszkitó”nak nevezte el. (A történelmi hűség kedvéért és hogy Grassi iránt igazságosak legyünk, meg kell állapítanom, hogy nem egészen világos, honnan kerültek ezek a barna szúnyogok elő. Jelentésének első részében Ross azt említi, hogy lárváikból nevelte őket fel, de egy perccel később, egy másik rokonfajtáról szólva, így szól: „Ezeknek sem sikerült álcáit megtalálnom”.)
Bár sajnálatraméltó az orvostörténet szempontjából, de érthető, hogy Ross egészen belezavarodott munkájába. Megzavarta kivert-kutya-élete, meg a forró szél, meg folytonos balsikere. Mégis elővette barna moszkitóit (ki tudja, nem szívtak-e vért előzőleg más állatokból?) és kiengedte őket palackjaikból az ágyháló alá. A moszkitók vígan lakmároztak Hussein Khan véréből, – aki moszkitónként ennyi meg ennyi penny fájdalomdíjat kapott és Ross napról-napra leölt egy szúnyogot és belekukkantott a gyomrukba.
Augusztus 19-én már csak három barna szúnyogja maradt hátra. Kipreparálta az egyiknek a gyomrát. Reményvesztetten kezdte vizsgálgatni a gyomorfalat, amelyet csinos, szabályos sejtek borítanak, miként a kockakövek a járdát. Gépiesen csavarta el mikroszkópjának csövét, amikor hirtelen valamely különös dolog vonta magára figyelmét.
Mi lehet ez? A gyomorfal egyenletes sejtkövezetének közepette valami furcsa, körülbelül 1/100 milliméter átmérőjű kerek jószág feküdt. Itt is egy! ... Itt is egy!... Abbahagyta. Rettentő meleg volt, – nem folytatta a kutatást.
A következő napon megismétlődött az eset. Az utolsó előtti szúnyog gyomrában, négy nappal azután, hogy az a boldogtalan Hussein Khan vérét magába szívta, megint csak ott találta a leírt kerek testeket. Körvonalaik élesebbek a gyomor sejtjeinél és minden ilyen jószágban „fénylő, fekete, apró szemcsék csoportja feküdt”. Itt is egy! ... Itt is egy! ... Összesen 12 darabot talált belőlük. Ásított. Meleg volt. Ez a fekete pigment erősen hasonlított ahhoz a fekete pigmenthez, amely a vérben keringő maláriacsírára annyira jellemző, de mondom – nagyon meleg volt. Ross ásítani kezdett és hazament. Aludni. És amikor felébredt – így beszéli emlékirataiban, – egy gondolat villant át az agyán. „Ezek a kör alakú jószágok a moszkitó gyomrában, ezek a körök, amelyekben fekete festékszemcsék láthatók, nem lehetnek mások, mint a növekedésnek induló maláriaparaziták. Ez a fekete pigment egészen olyan, mint az, amelyet a Hussein Khan vérében élősködő paraziták belsejében láttam. Minél tovább tartom moszkitóimat a vérszívás után életben, annál nagyobbakká nőnek ezek a körök... Ha tényleg élőlények, akkor nőniük kell!”
Rettentő idegességében alig tudta kivárni a következő napot. Éppen öt napja múlt el annak, hogy kisded moszkitónyáját Hussein testén legeltette volt a háló alatt... A nyáj utolsó tagját leölte és zsigereit kipreparálta. Augusztus 21-et írtak. „Megöltem utolsó moszkitómat – így írta meg a nagy esetet Ronald Ross Manson-nak – és rohantam a gyomra felé!”
Igenis. Megint csak itt vannak a kör alakú sejtek. Egy, kettő, hat, húsz. És tele vannak ugyanazokkal a fényes, fekete szemcsékkel... És egész biztos, hogy nagyobbak, mint a tegnapi körök... Tehát tényleg nőnek. Nem lehetnek mások, mint a növekvő maláriaparaziták! (Ámbátor semmiféle logikai szükség nem mutatott arra rá, hogy


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
csakis azok lehetnek!) De mégis azok! A feketén szemcsés belsejű, kör alakú jószágok, amelyeket a három moszkitó belében látott, Ronald Ross-t a felmagasztalás csúcsára emelték. Verseket kellett írnia:
Felfödtem a titkos kohó tüzét, Te embergyilkos, rémes halál: És érzem, hogy e kicsiny tettem Milliók lelkébe talál! Pallósod csorba, fekete rém: S a győzelem érdeme – egyedül enyém!
Legalább is ezt a kis költeményt írta le Ronald Ross memoire-jának azon a helyén, ahol első sikerének éjszakájáról megemlékezik. De Mansonhoz írt levelében, amelyben a legpontosabban leírta a pigmentes sejtek részleteit, csak ennyit mond: „Áll a vadászat újra. Talán hamis a nyom, de sokat ígérő”.
A londoni „British Medical Journal”-hoz írt tudományos közleményében Ronald Ross olyan komolyan és hűvösen írt, mint bármely más komoly kutató. Megengedte, hogy nem vett elég fáradságot magának arra, hogy „barna” moszkitóit gondosan tanulmányozza. „Hogy a fényes, fekete szemcsék talán egyáltalán nem is maláriaparaziták, hanem esetleg olyan festékszemcséknek felelnek meg, amelyek a vérből jutottak be a moszkitó gyomrába”. Erre az elővigyázatra feltétlenül szükség volt, mivelhogy nem tudta, hogy „barna” moszkitói honnan származtak: talán egyesek közülük az ágyháló esetleges repedésén keresztül lopództak volt be a beteghez és talán éppen ezek lakmároztak volt madár vagy állat vérén, mielőtt a hindu páciens vérét vették. Elég zavaros volt az ügy. És mégis már akkor megírta az embermilliók életének megmentését tárgyaló költeményeit.
Ilyen ember volt Ronald Ross. Egyszer megőrült poéta, aki ököllel fenyegeti a kínzó indiai napot, máskor meg nem biztos felfedezéseket triumfáló versekkel ünnepel, miután – „talán” – sértetlen hálót feszített vala ki betege fölé... De meg kell adnunk: kiegyenesedett. És, miként látni fogjuk, Ronald Ross-nak örökös dicsőségére szolgált, hogy látszólag meggyőző kísérleteinek hatása alatt annyira exaltált Most aztán nem engedett többé. Négykézláb ugyan, de tűrhetetlen energiával tört magának utat, ügyetlen, de entuziasztikus tagjaival egy hihetetlenül veszedelmes és komplikált cél felé. Olyan cél felé, amelyet isteni szikra nélkül úgyszólván lehetetlen elérni.
Egyelőre azonban egynémely sajnálatraméltó incidens hatott reá zavaróan. Az indiai orvosi szolgálat magasrangú autoritásai nem akarták elismerni. Elküldték valahová, hogy doktorkodjék. Ronald Ross záporként zúdította a sürgönyöket legmagasabb főnökéhez. Könyörgött, ugyancsak sürgönyileg, Manson-nak. Hiába. El kellett mennie északra, oda, ahol kevés volt a moszkitó, ahol az a kevés, amelyhez jutott, nem akart csípni; hideg volt ott nagyon és ahol a bennszülöttek (bhil-törzsek) vadak és babonásak voltak és nem engedték meg neki, hogy ujjukból vért vegyen. Nem tehetett egyebet: pisztrángra horgászott és rühességben szenvedőket kezelt. Képzelhetik, mennyire dühönghetett Ross.
De rövidesen elkerült az északi vidékről, le, Calcuttába, ahol jó laboratórium, asszisztensek, meg ezernyi finom moszkitó várt reá – Calcutta mesés maláriás fészek volt akkoron –, annyi hindu beteggel és maláriás félholdakkal vérükben, amennyit a kutató csak kívánt. Ross-nak segítőtársakra volt szüksége. Hirdetésére nagy sereg barnabőrű ember jelentkezett, akik közül kettőt kiszemelt. Az elsőt, Mohamed Bux-ot, azért fogadta fel, mert jó gazemberpofája volt és – miként Ross mondta, – a gazemberek rendesen intelligensek. A másik asszisztensnek Purbooma volt a neve. Annyit tudunk róla, hogy ezzel a hangzatos névvel jelentkezett, de egyébként Purbooma nem vált halhatatlanná, miként a másik, mert első heti fizetését felvevén, „ellógott”.
Ross és Mohamed Bux megkezdték a munkát. Újra meg kellett találni a feketeszemcsés, kör alakú képleteket a moszkitók gyomrában. Bux úr ott settenkedett Calcutta városának csatornái, árkai, büdösvízes tartályai körül és moszkitókat fogdosott össze. Szürkéket, barnákat, foltosokat és tiszta szárnyúakat. Minden lehető fajtával kísérleteztek, már amennyire Ross meg tudta az egyes fajtákat különböztetni. És Bux úr? Bődületes sikere volt a moszkitók körül! Mintha csak szeretnék: az ő kedvéért csíptek a szúnyogok akkor, amikor csak akarta és amikor a Ross kedvéért semmit sem akartak megtenni – valahogy megigézte őket. Gazember volt-e vajon? Dehogy is! Csak egy gyengéje volt: hetenként egyszer holtrészegre itta magát. Ganja-pálinkával. És a kísérletek? Bizony azok Mohamed minden jó tulajdonsága ellenére, – balul sikerültek és Ross azon kezdett tanakodni, hogy vajon tavaly, Begumpettiben, nem a nagy hőség láttatta-e véle azokat a sajátos jószágokat a moszkitók gyomrában? Akkor jött a kutatók Istene segítségére. A madaraknak is van maláriájuk. A madarak maláriacsírája nagyon hasonlít az


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
emberéhez. Miért ne próbálkozzék meg madarakon?
Bux úr megint expedícióra indult és ügyes kézzel egy csomó eleven verebet, pacsirtát és varjút fűzött rabszíjra. Kalitkába tették őket, a kalitkát meg az ágyakra, az ágyak fölé meg hálót húztak. Mohamed pedig a kalitkákkal telerakott ágyak között a földön aludt, hogy a macskákat távol tartsa.
Szt. Patricknak, az írek védőszentjének napján (1898) Ronald Ross 10 szürke moszkitót bocsátott három pacsirtát rejtő kalitkába, megjegyezvén, hogy ennek a három pacsirtának vére előzetesen a madármaláriával erősen fertőzöttnek bizonyult. A 10 moszkitó hamarosan teleszívta magát a pacsirták vérével.
Három nap múlva ujjongva írhatta Ross: „A madármalária csírája épp úgy fejlődik tovább a szürke moszkitó gyomrában, ahogy az emberi mikróba nőtt a barna, pettyes-szárnyú moszkitó gyomrának falában.
Különös az a levél, amelyet Manson-hoz intézett. Valahogy önnönmagát maláriacsírának képzelte el ez a kapkodó kutató. Olvassák csak ezeket a bolondos vagy fantasztikus szavakat: „Úgy látom, hogy négy madármaláriás véren tartott moszkitó közül legalább háromban „benne élek” és hogy folytonosan növekszem; 30 órával a szívás után 1/300 mm. az átmérőm, 48 óra múlva 1/30 mm. nagyságúvá nőttem meg. Ugyancsak nagyszámban látom magamat, de más vérparaziták társaságában két varjúmon étetett szúnyogjaim 50%-ában”.
Azt képzelte, hogy ő, Ronald Ross maga: feketeszemcsés, kerek képlet. „Milyen szamár voltam, hogy nem követtem tanácsát korábban és nem dolgoztam madarakon!” – írja Manson-nak. Az Ég tudja, hogy jutott volna-e valaha felfedezéséhez az állhatatos Manson nélkül.
Azt hihetnők, hogy olyan ember, aminő Ross volt – aki vad, miként az ámokfutó, zavarosfejű, miként a hasisevő: hogy mondom, az ilyen ember nem tud meggyőző, komoly kísérletet végezni. De mennyire tudott! Röviden olyan kísérletbe fogott, amely Pasteur-höz is méltó lett volna.
Mohamed Bux úr három verebet cipelt a laboratóriumba. Ezeknek egyike teljesen egészséges volt és vérében madármalária-csírát nem tartalmazott; a másodiknak vérében már lehetett egy néhányat találni; de a harmadik veréb nagyobb beteg volt: vérében nyüzsögtek a fekete pigmentszemcsés maláriacsírák. Ross a három madarat külön-külön – moszkitómentes ketrecbe helyezte el. És aztán az ügyes Mohamed álcából felnevelt, tiszta, vért soha sem szívott nőstényszúnyogokat vett elő. Három kisded csapatra osztotta szúnyognyáját, aztán – talán miközben varázsló hindustani szavakat mormolt szúnyogjai fülébe – elosztotta a szúnyogokat. Minden ketrecbe egy-egy csapatot eresztett be.
A kísérlet csodásan sikerült. Az egészséges vérében lakmározott szúnyogok közül egyiknek gyomrában sem talált Ross egyetlenegy szemcsés körképletet! Már azokban, melyek az enyhén fertőzöttnek vérét szívták volt, talált egy párat.
De, amikor azokat a szúnyogokat kezdte vizsgálni, amelyek a súlyosan beteg veréb vérét szívták volt magukba, szinte odáig volt, mert ezeknek a szúnyogoknak gyomorfalát mindenütt ott tarkították a pigmentes képletek százai!
Napról-napra leölt Ross egyet ezekből a moszkitókból. Napról-napra figyelte meg, miként duzzadnak meg és növekednek ezek a képletek – ez már kétségtelen volt. Hiszen nemsokára szemölcsképpen dudorodtak elő a gyomor falairól. És ezekben a szemölcsökben különös dolgok történtek. Apró, zöldes szemcsék kezdtek bennük fejlődni, „mintha sörétgolyók nőnének egy zacskóban”. Ezek volnának a fiatal maláriacsírák? Ha igen, hová kerülnek onnan a gyomor faláról? Hogyan kerülnek addig egészséges madarak testébe? Egyáltalán biztos-e, hogy a moszkitó viszi be a madarakba őket?
Izgatottan írja Manson-nak: „Szóval a teória bebizonyult, a teória immár tény. Persze, ez még nem volt igaz, de Ross így öntött bátorságot önönmagába. Ekkor jött egy sajnálatos incidens közbe, amelyet talán nyughatatlan démonjának láthatatlan keze intézett és amely őt Darzsilingbe, a Himalája égbetörő hegyeinek lábához cipelte: de erről a „közjáték”-ról nem akarok szólni, mert rettenetes csak rágondolni is Ross-nak erre az állhatatlan, nyughatatlan természetére, amikor ott volt előtte a döntő kísérlet, amely szinte ordítva kérte Ross-t, hogy tegye már meg...
De jaj! Ross nem stoppolhatta le az emberi maláriára vonatkozó ezt a felfedezést sem a tudomány, sem az emberiség, sem Anglia, sem pedig (és ez volt a legrosszabb) önmaga részére. Erői fogytán voltak és az összes


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
bacillusvadászok között, ahogy látom, nem volt megkínzottabb ember Ronald Ross-nál. Nem egy kutató bukott meg, de továbbfolytatta kutatását olyan természetességgel, mint ahogy a kacsák természettől fogva úszkálnak teljes életükben; másrészről pedig nem egy kutató halmozott diadalt diadalra: ezek a született kutatók és ezek folytatták a vadászatot tekintet nélkül a dicsőség csábítására. De Ross természete feljajdult az ellen az értékes magányosság ellen, amely az igazi kutatásnak főfeltétele; természete tragikusan türelmetlen volt és éppen őt akarták arra kényszeríteni, hogy üljön le és türelmesen kísérletezzék. Látta magát fontos bizottságok elnöki székében és az ember szinte érzi, hogy micsoda álmokat álmodott, amelyekben elismerő mediáliák, megtisztelő bankettek és a milliók hozsannája keveredik egybe...
Tovább dolgozott, hogy a felfedezést Anglia számára biztosítsa. Újra dolgozni kezdett, szürke-, zöld-, barna-, foltos szárnyú, szóval mindenfajta moszkitókkal és kitette őket maláriás hinduk testére, – semmi sem sikerült. Álmatlan lett és 11 fontot veszített testsúlyából. Feledékennyé vált. Még csak azokat a secunderabi első kísérleteit sem tudta megismételni.
És mégis minden, minden dicséretet megérdemelt. Úgyszólván természete ellenére tette meg csodás felfedezéseit.
Az ő munkája volt a tudós, a járatos, a haragvó Battista Grassi-nak segítségére, aki végezetül megtette mindazokat a tiszta, felségesen egyszerű kísérleteket, amelyek hivatva vannak arra, hogy a maláriát a földről kiirtsák.
Grassi 1925-ben megjelent összefoglaló maláriás tanulmányának utolsó oldala
VI
Giovanni Battista Grassi predesztinálva volt arra, hogy megtegye mindazt, ami Ross-nak nem sikerült. Orvosnak készült Paviában, hol a brilliáns Spallanzani elismerésre méltón működött volt száz évvel azelőtt. Orvosnak készült, de alighogy megkapta a doktori diplomát, átnyergelt és zoológiai kutatásokba merült, bizonyos negédességgel erősítgetvén mindenkoron: „zoológus vagyok, nem orvos”. A gleccser állhatatosságával, a kronométer pontosságával dolgozott és kezdte a természetnek rejtélyeit megoldani. Mindig korrektek voltak munkái. Esztendőkön át dolgozott, mielőtt egy munkáját közzétette, de ez a munka azután klasszikus volt. Először a fehér hangyák (termiták) életének bizonyos titkairól írt egy értekezést és ebben a munkájában leírt olyan baktériumokat, amelyek ezekben a termitákban élősködtek. Legelső szakértőjévé fejlődött az angolnák életének és higgyék el, hogy Spallanzani zsenialitása kellett hozzá, hogy megtalálja azokat a különös és romantikus tüneményeket, amelyek az angolnák életének titkait alkották.
Nem volt erőstestű ember. Szeme szomorúságos, lelke határtalanul érzékeny volt és emellett ellentétes jellemvonásokban bővelkedett. Szerénysége tiltakozott az ellen, hogy a lapok közöljék arcképét, de ugyanakkor minden tettének elismerését kérte a közvéleménytől. Pedig sokat tett életében. 29 éves korában – mielőtt még Ronald Ross arról álmodott volna, hogy kutató lesz – Grassi már egyetemi tanár volt és a tudományos világban nagy elismerést szerzett azzal a monografiájával, amelyet a chaetognathákról, a sörtelábú férgekről írt.
Mielőtt még Ronald Ross tudomást szerzett volna arról, hogy valamikor arra gondol, hogy a moszkitók a malária vivői, Grassi máris gondolt erre a lehetőségre, tömegkísérleteket végzett ebben az irányban, de hamis moszkitófajjal dolgozott és belebukott. De ez a bukása agyában új ideákat nemzett. Azonközben más kísérletekkel


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
foglalkozott és milyen energiával dolgozott ez az ember! Egyenesen gyűlölte azokat, akik nem dolgoznak. Egy ízben így szólt: „Az emberiség azokból áll, 1. akik dolgoznak, 2. akik állítják, hogy dolgoznak és 3. azokból, akik még csak nem is állítják”. Nem kételkedett abban, hogy az első csoporthoz tartozik és teljesen biztos, hogy igaza volt.
1898-ban, Ronald Ross diadalainak esztendejében, Grassi, aki semmit sem tudott Ross-ról és még nevét sem hallotta, visszatért a maláriához. „A malária Olaszország legsúlyosabb problémája! Leggazdagabb mezőgazdaságainkat tönkreteszi, nyirkos síkságunknak milliónyi lakosságát támadja meg! Miért ne oldaná Ön meg ezt a problémát?” – igy szóltak a politikusok Grassi-hoz. Azonkívül pedig akkor úgyszólván a levegőben repült, szállongott tova az a gondolat, hogy tudja Isten hányfajta betegséget visznek a rovarok emberről-emberre, állatrólállatra. Már akkor Theobald Smith befejezte kiváló munkáját a Texaslázról és Grassi határtalan módon respektálta Theobald Smith-et. De ami főképpen inspirálta Grassi-t maláriára vonatkozó munkálataiban – ne felejtsük el, hogy Grassi nemcsak hazafias, de féltékeny természetű is volt – Robert Koch megérkezése volt.
Koch, a világ bacillusvadászainak elsője, a tudomány császára (bár koronáját az utóbbi időkben kissé megtépázták) Olaszországba érkezett, hogy bebizonyítsa, miszerint a maláriát moszkitók terjesztik.
Koch nagyon mogorva természetű, nyugodt, de fáradhatatlan ember volt; de akkor szomorúan érkezett Olaszországba még a tuberkulózisra vonatkozó sikertelenségének hatása alatt (tuberkulinja sok embert ölt meg), azután ideges is volt nagyon, minthogy éppen akkor játszódott le botrányos válópere.
Így történt, hogy Koch a világ egyik végéből a másikba indult, hogy járványokat küzdjön le, anélkül, hogy sikereket ért volna el, meg azért, hogy boldogságát meglelje, anélkül, hogy elérte volna. Hírneve kissé halványulóban volt... Amikor találkoztak, Grassi így szólt Koch-hoz:
– Itália egyes helyei rettenetes szúnyogfészkek, anélkül, hogy maláriások volnának.
– No és?
– Szóval ez talán annyit jelent, hogy a moszkitóknak semmi közük a maláriához.
– Úgy? (Koch jól le tudta hűteni azokat, akik logikával jöttek elébe.)
– Rendben van, de más itt a bibi – folytatta Grassi. – Nem találtam egyetlen maláriás helyet, amelyen nem élnének egyszersmind szúnyogok is.
– Mi következik ebből?
– Hogy mi következik? – kiáltott fel Grassi. – Vagy az, hogy a maláriát a moszkitók, a 20 vagy 40 olasz vérszívó szúnyog bizonyos fajtáinak egyike közvetíti, vagy, hogy semmi köze a moszkitókhoz.
– Hrrmp, – köszörülte a torkát Koch.
Grassinak nem sikerült Kocht véleményadásra bírnia; a két tudós külön ösvényeken indult el. De Grassi nem szűnt meg mondogatni magában a jelszót: „Moszkitó malária nélkül! Van. Malária moszkitó nélkül? Nincs. Ez egyenesen reáutal a moszkitók bizonyos fajára. Meg kell találnom a gyanús bestiát...”
Így okoskodott Grassi magában. Nagyvárosi rendőrhöz hasonlította magát, aki egy gyilkosságot fel akar deríteni. Ugye lehetetlenség a város ezer meg ezer lakosát egyenkint átvizsgálni...? Azon kezdeném, hogy a gyanús bitangokat kiszemelem a sok ezer ember közül.
Amint befejezte a római egyetemen 1898-ban tartott előadásait – lelkiismeretes ember létére mindig többet tudott annál, amit a törvény követelt – pihenésre vágyakozott és július 15-én megkezdette szabadságát. Egy csomó kémcsővel és jegyzőkönyvvel felszerelten, elhagyta Rómát és a környéknek azokat a mocsaras, alacsonyan fekvő elhagyott helyeit kereste fel, amelyeket csak idióták választottak volna üdülőhelynek. Ez a Grassi, eltérőleg Rosstól, egyéb qualitásai mellett szúnyogszakértő is volt. Különben gyenge szeme élesen és biztosan tudott különbséget tenni a harmincegynéhány szúnyogfajta között, amelyekkel találkozott. Kezében az üvegcsővel járkált mindenfelé, éber figyelemmel kísérve a szúnyogok zenéjét. Ez a zene akkor szűnik meg, amikor a szúnyog leszáll. Mondjuk, hogy az illető szúnyog lehetetlen, vagy utálatos helyen szállott le. Nem baj, kérem. Grassi becserkészi,


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
ráront, ráborítja a kémcsövet, majd elzárja hüvelykujjával a kémlőcső nyílását, aztán elraktározza a foglyot, miután megfelelő hieroglypheket jegyez be jegyzőkönyvébe. Így ténykedett Grassi az egész nyáron át Itália legundokabb helyein.
Így oldott fel 12 vagy 20 különböző szúnyogfajt a maláriabűn gyanújától, mert ott találta őket, ahol malária nem fordult elő. Vagy két tucat különböző szürke és foltos fajtát mentett fel a tárgyalás folyamán; mert mindenütt találkozott velük, kocsmákban, hálószobákban, templomi szentélyekben, ahol is vígan csípték a gyermekeket, a részegeskedőket, az ájtatosokat. „Ártatlanok vagytok – kiáltott Grassi, – mert a ti körzetetekben a részegesek, a gyermekek és az ájtatosok nem betegednek meg maláriában”. Nem tagadjuk, különös módja volt ez a bacillusvadászatnak. Kellemetlenné tette magát mindenfelé. Betolakodott a forró, maláriás városkák amúgy sem túlságosan türelmes családjaiba. És untatta ezeket a családokat különös kérdéseivel: „Van-e malária az Ön házában? Volt-e malária valaha az Ön házában? Hányan mentek rajta keresztül és hányan nem? Hány szúnyogcsípést észlelt beteg gyermekén a múlt héten? Milyen szúnyogfajta csípte meg a bébit?” Híjával volt minden humorérzéknek. És határozottan untatott mindenkit.
A ház méltatlankodó feje tagadólag válaszolt: „Nem kérem, nem szenvedünk moszkitóktól, de igenis maláriától”. Grassi nem nagyon hitt az ilyen kijelentéseknek. Csak nézelődött tovább. Egyes udvarokban az öreg lepedőkre volt kíváncsi, majd meg bekukkantott a törött virágcserepekbe és edényekbe. Aztán meg az asztalok fiókjait kutatta végig, meg a szentképek hátát és az ágyalját vizsgálgatta. Volt eset, amikor moszkitókat fedezett fel az ágy alá rejtett cipők belsejében.
Hihetetlen, de megtörtént, hogy Grassi legalább kétharmad részben megoldotta a nagy rejtélyt, hogy tudniillik hogyan kerül a malária a betegből az egészségesbe, mielőtt egyetlenegy laboratóriumi kísérletet végzett volna.
Mondtuk már: minden maláriás helyen talált moszkitókat. Nem jól mondjuk: talált „ilyen” moszkitót. És ez az „ilyen” moszkitó a szúnyogoknak egyik meghatározott fajtájához tartozott.
„Zanzarone”-nak nevezzük ezt a fajtát, – így állították a lakosok.
Ahol meghallotta a „zanzarone” döngicsélését, ott megtalálta a lázban égő arcokat és a rázóhidegben vacogó fogakat is. Ott, ahol ez a speciális szúnyogfaj szürkületi zenéjét hallatta, Grassi elhagyatott, munkásokra váró, parlagon maradt szántóföldeket talált és az ezen földekhez tartozó házakból gyászmenetek indultak ki, amelyeknek élén hosszú, fekete ládákat cipeltek sápadt emberek...
Nem lehetett ezt a „zanzarone”-t más fajtákkal összetéveszteni, ha az ember egyszer megismerkedett véle. Mindennapos szúnyog, amely a mocsaras láposból a városok fénye felé szokott estenden repülni, miközben barna szárnyain tarkáló négy fekete foltját hivalkodóan fitogtatja; nem volt túlságosan méltóságteljes, mivelhogy egyenesen furcsán ült le, testének hátsó pólusát merészen égnek emelve, ellentétben a Culex-fajtákkal, amelyek farkukat szerényen leengedik. A „zanzarone” bátor vérszívó volt és így gondolkozott: Minél nagyobbak, annál több vért kapok ki belőlük! Szóval szívesebben támadta meg a lovakat, mint az embereket és szívesebben az embert, mint a nyulat. Ez volt a rettenetes „zanzarone”, amelynek a tudósok már évekkel ezelőtt „Anopheles claviger” nevet adták. „Anopheles claviger” lett a Crrassi jelszavává.
Volt eset reá, hogy amikor alkonyat tájban véletlenül szerelmespár sétált előtte, ökölbe szorította kezét, mert különben odalopódzott volna, hogy lefejtse a semmit észre nem vevő szerelmesek nyakáról a lakmározó Anopheleseket. Vagy az is előfordult, hogy ugyanez a Grassi rugó nélküli hintóban utazott az egyik rettentő maláriás fészekből a másikba, de nem vette észre a zökkenéseket, nem hallotta utazótársa fecsegését mert révedező szemével kereste és számolta az Anopheles clavigereket utazókocsija fedélbélésén.
„Magamon próbálom ki őket”. Ezzel a csatakiáltással hazautazott Rovellascába, lakására. Megtanította a fiúkat, hogyan ismerhető fel az Anopheles szúnyog. A fiúk skatulyaszámra hoztak maláriás városokból „zanzarone” hölgyeket. Grassi hálószobájába vitte a skatulyákat s ágyába bújt, miután szabadon bocsátotta a szúnyogokat. A kísérlet nem sikerült. Egy „zanzarone” sem szállt reá. Mind kirepült és Grassi anyját csípte meg. „Hál' Istennek, bajt nem okoztak.”
Aztán visszatért Rómába előadásaihoz és 1898 szept. 28-án – notabene, mielőtt még egyetlen komoly kísérletet végzett volna – a hírneves patinás „Accademia dei Lincei” ülésén egy értekezésében a következő tételt adta elő:


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
„Ha szúnyogok egyáltalán szerepelnek a maláriában, akkor csakis az Anopheles lehet a malária vivője”. Még azt is közölte, hogy az Anophelesen kívül még esetleg két másfajta is számításba jöhet, de több semmi esetre az Itália mocsaras vidékein élő 30-40 szúnyogfajta közül.
Az az ősz, amely beállott, Grassi-ra izgató, Rómára mulatságos és az emberiségre fölöttébb fontos volt. Élt pediglen a Szentlélek-kórházban Bastianelli főorvos osztályán egy Sola nevezetű ekcémás beteg, aki 6 éve tartózkodott ennek a kórháznak – amely a római halmok egyikének csúcsán épült volt fel – egyik legfelsőbb emeleti szobájában. Erre a Solára nevezetes hivatás várt.
A Szentlélek-kórházat a zanzaronék sohasem látogatták. A kórház betegei emberemlékezet óta nem estek maláriába. Ideális helye volt a kísérletezéseknek. Az említett Sola bácsi, akinek sohasem volt maláriája és akinek minden porcikáját, minden ízét ismerte orvosa, kijelentette Bastianelli előtt, hogy nem bánja, ha őt három különböző moszkitófajjal, akár minden éjjel, egy álló hónapon át megcsípetik. Grassi tudomásul vette az ajánlatot.
Ezután az történt, hogy Grassi, Bignami és Bastianelli megkezdték a kísérletet. Érdekes, hogy először a két említett kevésbé gyanús szúnyogfajtával, tudományos néven Culex-fajtákkal kísérleteztek, amelyre nézve Grassi kimutatta, hogy rendesen ott lógnak a zanzaronék körül a maláriás helyeken... Minden éjjel ezeknek a Culexeknek százaival csípették meg Sola urat. Egyszerűen bezárták Solá-t szobájába, miután szabadon bocsátották a zenélő ördögöket, aztán lecsavarták a villanyt.
Semmi sem történt. A derék Sola nem betegedett meg maláriában. (Nem egészen világos, hogy miért is nem kezdte meg ezt a kísérletet zanzaronékkal? Talán hatással volt reá, hogy Koch a nyilvánosság előtt lemosolyogta a zanzarone-teóriát; legalább Grassi elismerte, hogy Koch viselkedése nagyon is bátortalanná tette).
De egy szép reggelen Grassi Rómából Molettába sietett és estére apró palackokba zárt tíz darab remekül zenélő Anopheles-hölggyel tért vissza.
Azon éjszakán Sola joggal vakaródzott. És 10 nap múlva ez a sztoikus öreg gentleman rázóhidegben fetrengett, majd testhőfoka az égig emelkedett – és vére tele volt malária-csírákkal.
„Sola kísérletének további menete nem érdekelt bennünket” – írja Grassi –, „de az biztos, hogy a moszkitók vitték át a maláriát olyan helyre, amely eredetileg moszkitómentes volt, olyan emberi körzetbe, amely sohasem volt maláriával fertőzött és olyan egyénre, aki sohasem volt maláriás”.
Grassi megint csak kirándult a vidékre és gyűjtötte, hajkurászta a zanzaronékat, majd laboratóriumában jóféle édes dinnyén és cukros vízen tartotta őket: aztán ott a magas fekvésű Szentlélek-kórház kiválasztott termében Grassi és társai szabadon bocsátották az Anopheleseket és maláriássá tettek olyan betegeket, akik azelőtt sohasem szenvedtek volt ebben a betegségben.
Nem mondhatni, hogy ezek az őszi kísérletek nem vertek némi port fel. Az újságok rosszmájúan kommentálták az eseményeket és kígyót-békát kiáltottak a három összeesküvő fejére, akik szegény betegeket használtak fel íme kísérleti állatok gyanánt. De Grassi másképp vélekedett: „a pokolba az újságokkal!” Azzal igen is törődött, ha betegei maláriásokká lettek, tudniillik azonnal a chininkezelésnek vette őket alá, amint a diagnózisról meggyőződött, de azontúl „nem érdekelte őt a kóresetük”.
Ekkortájt történt, hogy Grassi elolvasta a Ronald Ross madármaláriás kísérleteiről szóló jelentést. Zavaros kis ügy! – gondolta magában ő szakértősége, – de ellenőrző vizsgálatai folyamán csakhamar megtalálta a körképleteket, a szemölcsöket, a tűorsókat a nőstény Anophelesek gyomrában, majd a nyálmirigyében, szóval látta, hogy Ronald Ross-nak minden tekintetben igaza van! Az emberi maláriacsira abszolúte ugyanazon az átalakuláson megy keresztül az ő zanzaronéinek belsejében, mint ahogy a madármalária csírája átalakul azokban a szúnyogokban, amelyeknek tudományos nevét sem ismerte Ronald Ross. Grassi nem túlságosan sietett Ronald Ross dicsőítésével, aki pedig – tudja Isten – megérdemelte és főleg kívánta a dicséretet. Grassi-tól ugyan nem kapta meg.
„Mindig saját utamon járva fedeztem fel, hogy egy különleges moszkitófaj viszi tovább az emberi maláriát” – így kiáltott fel, majd más témára térvén át, magyarázta, hogy: „végtelenül sajnálom, de meg kell tennem” és Robert Koch ellen fordult. Koch régóta pepecselt a kérdés körül. Azt hitte, hogy a malária azokat a törvényszerűségeket követi, amelyeket Th. Smith mutatott ki a Texaslázra nézve. Hogy a fiatal moszkitók örökségképpen kapják


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
anyjuktól a maláriacsírákat és így viszik a fertőzményt tovább. És ami a fő – Koch orrát fintorgatta volt annak idején a zanzaronékra.
Grassi tehát zanzarone-tenyésztéshez fogott. Petéikből tenyésztette ki őket, aztán esténként – 4 hónapon át – 6 vagy 7 barátjával tartózkodott abban a szobában, ahol szabadon röpködtek. Barátai méltók voltak hozzá. Mondom, minden este együtt ült a baráti sereg: mezítláb, térdig feltűrt nadrággal és vállig feltűrt ingujjban. Egyeseket közülük különösen szerettek a szúnyogok és 50-60-szor csípték meg egy estén! Így cáfolta meg Grassi Koch nézetét és beigazolta saját álláspontját: mivelhogy noha a szobában tanyázó szúnyogok olyan nőstényeknek voltak ivadékai, amelyek Olaszország legmaláriásabb fészkeiből származtak, Grassi barátainak egyike sem esett maláriába!
„A fertőzött moszkitó ivadéka nem veszedelmes! Csakis az az Anopheles terjesztheti a maláriát, amely maga fertőződött be maláriás betegen”. Ez volt a tétele.
Grassi-nak éppúgy volt természetében az állhatatosság, mint ahogy Ronald Ross lényéhez tartozott a csélcsap lélek. Nem hagyott figyelmen kívül egyetlen lehetséges ellenvetést sem és beigazolta, hogy a maláriát egy bizonyos moszkitófaj terjeszti. Százával végezte azokat a próbákat, amelyekkel végkép kimutatta, hogy a madarak maláriáját nem az emberi maláriát vivő szúnyogfajok terjesztik és viszont a madármaláriát cipelő szúnyogok képtelenek az emberi malária terjesztésére. Nem ismert fáradtságot ez a Battista Grassi! Úgy ismerte zanzaronéinak természetét, szokásait, tradícióit, mintha őmaga volna a moszkitókirály...
VII
Ezenfelül azonban Grassi gyakorlatiasan gondolkodott. Igen nagy hazafi létére teljes lélekkel és hevesen szerette Olaszországát és csakis azon igyekezett, hogy felfedezésével hazájának hasznára váljon. Alig hogy befejezte kísérleteit, alig hogy az utolsó szeget verte be az Anopheles-ellenes küzdelem jegyében megalkotott büszke épületbe: valóságos keresztesháborút indított igaza érdekében. Prédikált, újságokba írt mindenkinek rogyásig duruzsolta a fülébe:
„Szabaduljatok meg a zanzaronétól és Itália pár éven belül maláriamentessé lesz!”
Fanatikusává lett az Anophelesek ellen való háborúnak: egyenesen méltatlankodott (nem volt benne egy csepp humorérzék sem), ha látta, miként indulnak a városi lakosok estszürkületkor sétájukra.
„Micsoda őrültség szürkületkor sétálni!” – förmedt rájuk. – „Hiszen a malária-moszkitó éppen ebben az órában les Önökre!”
Típusává lett a higiénés monománnak.
„Ha kimentek a szabadba a forró estéken – így prédikált –, viseljetek nehéz gyapjúkesztyűt és fátyolt!” (Képzeljük csak el, hogyan kurizálnak az olasz ifjak gyapjúkesztyűben és fátyolosan.) Érthető, hogy számosan voltak olyanok, akik egyenesen nem vették komolyan ezt az őrült professzort, aki a zanzarone-ellenes küzdelemnek vált apostolává.
De Grassi elég praktikus ember is volt!
„Ha egyetlen egy családot meg tudok óvni a maláriás kínszenvedésektől, többet érek el, mintha 10 évig prédikálok. Demonstrálnom kell az igazságot!
Tehát 1890-ben, kevéssel alapvető kísérletei után, azon volt, hogy „demonstrálja” a népnek az igazát. Megint csak elutazott, el, Itáliának legmaláriásabb vidékére, a capacciói síkságot átszelő vasút mentére. Nyár volt. Gyilkos volt ez a capacciói nyár, annyira gyilkos, hogy a vasúti munkások, a nyomorult földmívesek – akiknek vérét a malária tönkretette volt évről-évre kényszerűségből elhagyták a síkságot, munkájukat, kenyerüket és felvonultak a hegyekbe, hogy szökjenek a malária elől, még ha éhen is vesznek. És a mocsarakból szürkület táján minden nyáron kiröppent a vérszomjas nőstény-zanzaronék szárnyas serege, hogy aztán tele vérrel, teli gyomorral visszaszálljon a mocsarakba, párosodjék, lerakta petéit és szaporítsa faját.
1900 nyarán Grassi lement a capacciói síkságra. A forróság éppen csakhogy kezdődött, az Anophelesek hada


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
indulóban volt. Grassi kiválasztott 10 kicsiny házat – állomásfőnökök és vasúti alkalmazottak házait – és ablakaikat, meg ajtóikat finom dróthálókkal szerelte fel, olyan tökéletes és olyan finomszövésű dróthálókkal, hogy azokon a legkarcsúbb zanzarone sem tudott keresztülhatolni. És azután, mint a vasút-igazgatóság teljes hatalmú megbízottja, az olasz királyné pénzével felfegyverkezdve, valóságos élet és halál urává lett környezetének. 112 lélekből állott – mind vasúti alkalmazott és családtag – az ő kísérleti állatsereglete, amely követni tartozott parancsait. Azt a parancsot kapták, hogy ne hagyják el szobáikat a szépséges, de veszedelmes szürkületi órákban. És ez a 112 lélek – amely olyan kevéssé törődött a betegséggel, mint amilyen kevéssé törődik a halállal az egészséges ember – kénytelen volt mindent elkövetni, csakhogy kikerülje a moszkitók szúrásait. Nehéz szerepe volt Grassi-nak. Szidta őket, mint a bokrot. Pénzdíjakat tűzött ki részükre, csakhogy a hálókon belül maradjanak. Majd példaadással szolgált nékik, amikor Albanellában – a legfertőzöttebb fészekben – hetenkint 2 éjjelen át aludt ilyen dróthálók mögött. A hálóvédte vasúti házak körül a zanzaronék ezrei muzsikáltak. Ez az esztendő moszkitókban rettenetesen gazdag volt. A nem védett szomszédos házakba, amelyekben 415 nyomorult lakozott, oda be-belopództak és megtalálták áldozataikat. Ez a 415 ember – férfi, asszony, gyermek vegyesen – úgyszólván kivétel nélkül maláriássá lett.
És mi történt azzal a 112 lélekkel, amelyik dróthálók mögött töltötte éjszakáját? Rájuk esett az eső, belélegezték azt a levegőt, amelyet a legbölcsebbek ezer év óta a malária okának tekintettek volt, mindazt elkövették, amit a legkitűnőbb orvosok veszedelmesnek mondottak, de másrészt a dróthálók mögött töltötték éjszakáikat: öt eset kivételével nem kapták meg a maláriát. És ez az öt eset is igen enyhén folyt le és – miként Grassi vallotta – talán a tavalyi fertőzés utáni recidiváknak felelt meg. Albanellában, az annyira rettegett maláriás fészekben, ahonnan annyi esztendőn át annyi koporsó került ki, éppoly egészségben lehet élni, mint Itália legegészségesebb vidékén. Ezt a következtetést vonta le jogosan Grassi remek kísérleteiből.
A „lazer-tábor” Havannában, azok a házak, amelyekben 1900 decemberében egészségesek elkülönítése útján bebizonyították, hogy a sárgalázat nem a betegek használt és piszkos ruhája és fehérneműje terjeszti, hanem kizárólag olyan moszkitók csípése, amelyek lázas betegek vérét szívták.


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
Charles Laveran
VIII
Leírtam a Ronald Ross és a Grassi küzdelmét az emberi vörösvérsejtek gyilkosa, az élet gyökereinek aláásója, az emberiség irtója, a délvidék főostora: a malária csírája ellen. A küzdelem fájának még számos hajtása akadt: ezek egyike-másika túlságosan messzire vezetne, meg talán nagyon keserű utóízt hagyna az emberben. Egyes hajtások üdvösek voltak, kellemes benyomást keltenek, mások meg csúnyák és károsak. Ma virágzó szántóföldek terülnek el és egészséges gyermekek játszadoznak ott, ahol – Itáliában, Indiában, Amerikában – egykoron az Anophelesek muzsikája vérszegénységet, fogaknak csikorgását, elhagyott szántóföldeket és a halált jelentette volt.
Ilyen hajtása volt a Panama-csatorna sikeres megépítése.
Ilyen volt Ronald Ross lovaggá ütése és a lelkes bankettek, amelyeket tiszteletére adtak, úgy ahogy azt egyszer megálmodta.
Ilyen volt az a tény, hogy Ronald Ross megkapta a 200.000 aranykoronás Nobel-díjat a madár-maláriáról szóló nagy fölfedezéséért.
Ilyen volt az a tény, hogy Grassi nem kapta meg a Nobel-díjat és ismeretlen maradt Itálián kívül, ahol égig dicsőítették és szenátorrá nevezték ki (sohasem maradt el a szenátus üléseiről, a halálát megelőző egy évig). Mindezeket a hasznos hajtások közé sorozom, még ha egyeseknek közülük valamelyes mellékíze volna is...
De aztán voltak egyebek is. Így például, hogy Ronald Ross, aki pedig keresztülment a kutatás keserves iskoláján, mialatt moszkitós felfedezésein dolgozott – hiszen legszebb eredményei úgyszólván friss sütetűek voltak még –, mondom, hogy ez a Ronald Ross nyilvánosan azt az inszinuációt mondta ki, hogy Grassi tolvaj, hogy sarlatán és kijelentette, hogy Grassi úgyszólván semmivel sem járult annak bebizonyításához, hogy a moszkitók a malária vivői.
Meg aztán, hogy Grassi – méltatlankodó haragjában – gyűlölködő értekezéseket írt válasz gyanánt. Igazán nem róhatjuk meg érte! De miért is veszekednek ilyen kitűnő kutatók, amikor még annyi felfedeznivaló akad ezen a földön? Valamiképp úgy érezzük, hogy jobban tették volna, ha úgy járnak el, ahogy a regényhősök cselekszenek, hogy tudniillik egymással nem törődnek és „a tudományos felfedezések fontosabbak a legnagyobb felfedezőknél” jegyében folytatják kutatásaikat.
Hiszen még annyi a tennivaló. Talán csak most kezdődött az igazi, a végső küzdelem a malária ellen. Éppen, amikor bevégzem mesémet, azaz 25 évvel Grassi tökéletes kísérletei után, olvasom újságomnak egy eldugott


 Brehm: Az állatok világa / ROSS versus GRASSI — Malária
http://mek.oszk.hu/03400/03408/html/3187.html[2020. 10. 21. 17:36:48]
helyén a következő híradást:
A Japán és Formoza szigete közt fekvő Ryukyu-szigetek lakossága kihalóban van. A Yaeyama szigetcsoport 8 községében az utolsó 30 év folyamán egy gyermek sem született. Nozoko községben egy öreg, beteg asszonyon kívül az egész lakosság kihalt. Ennek a pusztításnak főleg a malária az okozója... (L. a 12. sz. jegyzetet).
A malária földrajzi elterjedése
BRUCE — A cecelégy nyomában TARTALOM REED Walter — A tudományért és humanitásért!


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
ROSS versus GRASSI — Malária TARTALOM EHRLICH — A bűvösgolyó
REED Walter — A tudományért és humanitásért!
I
A sárgaláznak más a története. E tekintetben vitának nincs helye.
Mindenki egyetért abban, hogy Walter Reed, a sárgaláz-bizottság feje, szelídlelkű, logikus, udvarias és tökéletes gentleman volt; senki sem vonhatja kétségbe, hogy ember életét kellett kockára tennie, mivelhogy az állatok egyszerűen nem fogékonyak a sárgaláz iránt.
Az is biztos, hogy James Carroll nevezetű volt favágó felajánlotta a saját életét, hogy Reed igazságát bebizonyítsa, de éppen ezért nem is mutatkozott soha szentimentálisnak akkor, amikor a mások életéről volt szó. (Ámbátor ennek az álláspontjának jogosultságáról utóvégre lehetne vitázni...) A kubaiak (akik pedig odavalósiak és nyilván minden jobban tudnak) egyértelműleg tanúsítják, hogy azok az amerikai katonák, akik önkéntesen vállalkoztak a kísérleti nyulak szerepére, hihetetlen bátorságnak adták tanújelét. Az akkor Kubában tartózkodó amerikaiak pedig viszont arra esküsznek, hogy azok a spanyol bevándorlók, akik ugyancsak kísérleti nyulak szerepét vitték, nem cselekedtek bátorságból, hanem pénzvágyból – mert ugye, hogy 200 dollárt kaptak fejenként?
Persze arról lehetne csevegni, hogy Jesse Lazeart a végzet sújtotta-e avagy saját hibája: miért nem hessegette el azt a végzetes moszkitót a kezéről, ahelyett, hogy nyugodtan nézte, miképp szívja tele magát vérrel? Másrészről igaz, hogy a végzet jó volt hozzá: hiszen az Egyesült Államok kormánya a Baltimore kikötőjét védő egyik parti üteget az ő nevéről nevezte el. És ugyanakkor a kormány jóságosnak mutatkozott az özvegy iránt: nem kap-e ez az úrnő 1500 dollárnyi óriási özvegyi díjat évente? Látják, a tényállás egészen világos – és ezért lesz mulatságos, ha elmesélem töviről-hegyire az egész históriát. De aztán, eltekintve a mulatságtól, ezt a történetet el kell mesélnem; nélküli hiányos volna a bacillusvadászokról szóló könyvem. Mert igazolja Pasteurt! Pasteurt, aki onnan, remek kriptájából kiszólhat végre, hogy „Ugye megmondtam”. Tudniillik ma, az Úrnak 1927. esztendejében az egész világon alig található annyi sárgaláz-méreg, amennyi 6 tű hegyén elférne: pár év múlva – hacsak nem csúszott be valamelyes hiba a Walter Reed izgatóan finom kísérleteibe – a sárgaláz éppúgy ki fog veszni a föld hátáról, mint ahogy kiveszett a dinosaurus, meg a mammut.
Remek koncentrikus támadásról akarok írni, olyan harcról, amelyet elég furcsa összetételű csapat vívott meg a sárgaláz ellen. A harcot egy idősebb, marcona bajuszú úriember kezdte meg, dr. Carlos Finlay. Ez a Finlay, akit zavaros fejű kísérletezőnek, teoretizáló vén bolondnak, őrültnek tartott minden rendes kubai polgár és bölcs doktor, nagy igazságra hibázott rá.
Nevezetes, hogy milyen pompásan ismerték a tudós urak a sárgalázat, amikor valójában semmit sem tudtak felőle. A sárgaláz leküzdése módját is mindenki tudta. De mindenki másképpen tudta. Az egyik azt tanácsolta, hogy füstöljenek át, vagy még jobb: égessenek el minden selymet, rongyot, amely sárgalázas városból származik. A másik arra esküdött, hogy minden rongyfélét égessenek, mielőtt a fertőzött városba kerülne. „Sárgalázas családok egészséges tagjaival való kézfogás kész veszedelem!” „Nem igaz. Kézfogás egyáltalán nem veszedelmes!” „A legbiztosabb porrá égetni a sárgalázas házakat”. „Hogy is ne? Elegendő a kénrúddal való kifüstölés!”
Csak egy tekintetben értett egyet az egész Észak-, Közép- és Dél-amerika közel 20 év óta: hogy t.i. amint valamely városban az első olyan eset mutatkozik, amely sárgasággal, csuklással és hányással jár, illetve amint 1, majd 10, majd 100-ával pusztulnak el az emberek a szörnyű dögvészben: egy a mentség, elhagyni a várost. A sárga rém ugyanis keresztülhatol falakon, a talajon, az egyik házból a másikba kúszik át, tűzön-vízen keresztül. Elpusztul és halottaiból támad fel. Küzdött ellene mindenki – beleértve a legjobb orvosokat –, megpróbáltak ellene minden lehető és lehetetlen eljárást: a sárga rém csak ölt, csak gyilkolt, míg végre elunta az öldöklést és megpihent. Északamerikában ez a pihenő rendesen tél idejére esett.
Így állott a sárgalázról szóló ismereteink ügye 1900-ig. Csak egy ember rázta fejét haragosan és vadul kiáltotta a hiába küzdők felé: „Nem tudtok semmit! A sárgalázat egy moszkitófaj okozza!”


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
II
Rosszul állottak az ügyek Habana (Mai neve Havanna) városában 1900-ban. A sárga rém 1000-rel több amerikai katonát ölt meg, mint amennyi a spanyolok golyóitól pusztult el a spanyol-amerikai háborúban. És ez a betegség nem a szegény sorsban, a nyomorban élőket pusztította, miként a legtöbb járvány: több mint 1/3-át ragadta el Leonard Word tábornok táborkarának és – miként minden katona tudja – a vezérkariak a tisztek legtisztábbjaihoz és legvédettebbjeihez tartoznak. Word tábornok mennydörgő parancsokat kapott felülről. Egész Habanát felsúroltatta és kitisztíttatta. A piszkukban boldogan élő cubaiakat kényszer-tisztaságukban boldogtalan cubaiakká alakította át. Kő nem maradt kövön a nagy tisztogatási hadjáratban. Minden hiábavaló volt! A sárgaláz erősebben dühöngött Habanában, mint 20 évvel ezelőtt!
Kábelsürgönyök váltódtak Habana és Washington között, míg végre 1900. június 25-én partra szállott Quemados mellett Walter Reed. Parancsai világosak voltak: „tanulmányozza különös gonddal azokat a kérdéseket, amelyek a sárgaláz okára és elkerülésére vonatkoznak”. A parancs eléggé hatalmas munkateret ölelt fel. Hiszen Pasteur maga is csődöt mondott ezzel a kérdéssel. Persze – bár önök azt mondhatják, hogy tulajdonkép nem is volt szó bacillusvadászatról – bizonyos tekintetben a kérdés megoldására reátermett ember volt ez a Walter Reed.
A legjobb katonák közé tartozott; több mint 14 évet szolgált Vadnyugat síkságán és hegyeiben; rettenthetetlen angyalképpen jelent meg a magányos telepesek betegágyánál, dacolva a legnagyobb hóviharokkal elkerülte a tiszti kaszinók boros estéit és ellenállt a kártya ördögének. Szelíd lelkülete mindenkor a kérlelhetetlen morál álláspontján állott. Bizonyos, hogy nagy zseninek kell annak lennie, aki a sárga rémség csiráját kikutatja; de más kérdés, vajon a zsenik általában véve szelídek-e? Látni fogjuk, hogy feladatát másképpen, mint szigorúan morális alapon nem oldhatta meg. De különben sem vonhatjuk rátermettségét kétségbe, mert Walter Reed közel 10 év óta foglalkozott bacillusvadászattal. Amerika legjobb orvosi iskolájában több rendbeli bakteriológiai kutatást végzett olyan kiváló professzor vezetése alatt, aki Robert Koch-hal állandó és szoros kapcsolatban volt. Alig hogy megérkezett Quemadosba, felkereste az ottani sárgaláz-kórházat; a kapuban nem egy fiatal amerikai katonával találkozott, akit lábbal előre, vízszintes helyzetben vittek utolsó útjára... Hullaanyag bőségesen állott rendelkezésére.
Kíséretében megjelent dr. James Carroll is, akinek jelleméről még egy némely dolgot fognak hallani. A kórházban ott találta Reed Jesse Lazear dr.-t is; ez a Lazear Európát járt bakteriológus volt, 34 éves, aki az Egyesült Államokban feleségét és két apró gyermekét hagyta el, hogy a kutatókhoz csatlakozzék.
Végül ott volt még Aristides Agromonte is, egy bennszülött kubai orvos, akinek az volt a feladata, hogy boncolja a sárgalázban elpusztultak hulláját. Jól értette ezt a munkát, de híressé sohasem vált, mert keresztülment már a sárgalázon és ennélfogva nem forgott többé veszedelemben. Ebből a négy emberből állott a sárgalázbizottság. A bizottság első munkája az volt, hogy 18 esetben pontos bakteriológiai elemzést végzett, keresvén a sárgaláznak valamely kitenyészthető csíráját. E vizsgálatok azonban eredménytelenül végződtek. Pedig súlyos eseteket is vizsgáltak a 18 között; négy közülük halállal végződött; a 18 eset közül egyetlenegy sem volt olyan, melynek úgyszólván minden porcikáját a legkülönbözőbb, rendelkezésükre állott módszerekkel meg ne vizsgálták volna. Vért vettek az élőkből; minden szervét végigvizsgálták az elhaltaknak; vég nélküli sorát készítették a tenyészeteknek: nem találtak bennük semmiféle bacillust. Júliust írtak akkor, a sárgaláz legrosszabb hónapját és a Las Animas-kórházból folyton, naponta indultak a gyászmenetek a temető felé. A bizottság tagjai nem találták meg a kórokozót, de ez a balsiker vezette őket a helyes nyomra.
Igen érdekes végigkísérni, milyen furcsa utakon jutottak a különböző bacillusvadászok a helyes nyomra. Theobald Smith csak azért fedezte fel a kullancsok szerepét, mert hitt egyes farmerek szavainak; Ronald Ross azért találta meg a maláriahordozó szürke moszkitókat, mert hitt Patrick Manson teóriájában; Grassit hazafias érzülete vezette eredményes maláriakutatásaiban; Walter Reed pedig kutatásainak első fejezetében megbukott és ennek a bukásának köszönheti további sikereit. Mit tehetett? Abban az irányban nem mehetett tovább, amelyen zsákutcába jutott. Rátért arra, hogy összeköttetést keressen azzal a teoretizáló, nem teljesen normális, öreg habanai doktorral, Carlos Finlay-vel, aki egyre hajtogatta: „a sárgalázat egy moszkitófaj terjeszti”. A bizottság meglátogatta Finlayt és ez az öreg gentleman, akit eleddig mindenki kinevetett és senki sem hallgatott meg, boldogan fejtette ki teóriáját a magas bizottság színe előtt. Elmondta azokat a szellemes, bár be nem bizonyított okfejtéseket, amelyeknek nyomán eljutott moszkitós teóriájához; jegyzőkönyveket mutatott nekik, olyan kísérletekről, melyek csak őt győzték meg, de másokat nem; megmutatta nekik a szivarképű, apró fekete petéket s így szólt: „Ezek a bűnös moszkitófaj petéi!”


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
Walter Reed átvette ezeket a petéket és átadta Lazearnak, aki Itáliában jártában megismerkedett a moszkitók természetrajzával. Lazear a petéket meleg helyen kiköltötte és íme, megfelelő átalakulások után a peték rendkívül csinos rajzolatú moszkitókká fejlődtek ki, melyek büszkén hordták jellegzetes lantformájú ezüstös mintájukat hátukon. Walter Reed bizonyos, hogy éleslátású és kifogástalanul józaneszű ember volt: de amint azonnal látni fogjuk, a szerencse kegyeltjei közé is tartozott. Miközben sikertelenül hajhászta a sárgaláz ismeretlen kórokozóját, még azokban a rettenetes súlyos esetekben is, melyeknek véraláfutásos szemefehérje, aranysárga testbőre, kínzó csuklása és kimerítő hányása elárulta a halál jelöltjeit: megfigyelte, hogy azok az ápolónők, kik ezekkel a betegekkel foglalatoskodván, végigszennyeződtek a betegek váladékaival, sohasem kapták meg a sárgalázat! Nem kapták meg a betegséget, noha sohasem mentek keresztül sárgalázon, tehát védettek sem lehettek.
Ha ezt a betegséget bacillus okozná, mint a kolerát vagy a pestist, az ápolónők közül az egyiknek vagy másiknak feltétlenül meg kellene betegednie – ezt fejtette ki Walter Reed a bizottság tagjai előtt.
Eszébe ötlöttek Walter Reednek a sárgaláz egyes különösségei. Megfigyelte Quemadosban, milyen furcsa módra terjed néha a járvány. A Real Street 102-es házban megbetegszik egy ember; a következő beteg az utcasarok túlsó oldalán jelentkezik a Lee Street 20 alatt; onnan a járvány átugrik a szemben lévő lakásba, szóval az utca túlsó oldalára... A három család egymással nem érintkezett, nem is látta egymást!
„Mindez arra mutat, hogy valami a levegőn át viszi tovább a betegséget” szólt Reed. Aztán jöttek az amerikai Carternek további különös észlelései. Tegyük fel, hogy egy ember sárgalázban megbetegszik. Ebben a házban kb. 2-3 héten át új eset nem fog jelentkezni. Akár felgyógyul a beteg, akár meghal. De a 2 hét végeztével – püff! – egy vagy több vagy tömeges új sárgalázas megbetegedés tört ki. „Ez a két hét arra utal, mintha a kórcsírának valamelyes rovarban volna erre az időre szüksége, hogy ott elszaporodjék” ez volt Reed véleménye. A kommisszió ugyan csóválta fejét, de csak gondolatban. Hiszen katonákból állott.
„Szóval utána kell néznünk, van-e igazság a Finlay gondolatában”, ez volt a Reed döntése. Így döntött, mert először is tetszett néki a gondolat, meg aztán mivel a bizottság nem is tehetett egyebet.
Jó, jó! De hogyan is fogjon hozzá? A sárgaláz – és ezt mindenki jól tudta – nem ojtható be állatba, még majomba sem. Pedig ha az ember be akarja bizonyítani, hogy a moszkitó vivője a sárgaláznak, kísérleti állatokban kell reprodukálnia a betegséget. Szóval? Szóval: a kísérleti nyúl szerepét embernek kell vállalnia! Igenis, emberbe kell ojtani a sárgalázat – nem törődve azzal, hogy egyes járványokban 85%-a belepusztul a betegeknek és a legenyhébbekben sem kevesebb a halálozás a 20 %-nál. Hiszen ez gyilkosság! És Reed mégsem állott meg félúton. Mondtuk, hogy jellemes, szelíd, keresztény gondolkozású ember volt, de égett az embertársain való segítés vágyától. Ha ő be tudná bizonyítani, hogy a sárgalázat egyedül a moszkitó terjeszti!
Így történt, hogy egy estén – miután egy egész napot töltöttek Pinar del Rioban haldoklók körében – összehivatta a bizottságot; „Ha ti, mint a bizottság tagjai elsőknek vállaljátok a rettenetes veszedelmet és kiteszitek magatokat sárgalázas vért szívott moszkitók csípésének, megmutatjátok az egész világnak, miképp értelmezi az amerikai katona a kötelességét”. Nyugodtan várta a visszhangot.
És megszólalt Jesse Lazear, akinek felesége és két aprócska gyermeke volt: „Jelentkezem”.
Majd utána a kitűnő kutató James Carroll, az egycsillagos segédorvos, akinek semmije sem volt feleségén, öt gyermekén, józan eszén és nyomorúságos asszisztensi fizetésén kívül (Vajon gondolt-e akkor feleségére és öt gyermekére?) „Tessék rendelkezni vélem!” Így történt. Ilyen simán, ilyen egyszerűen.
III
Walter Reed haza készülődött Washingtonba, ahol jelentést kellett tennie a spanyol háborúban szerzett tapasztalatairól. De elutazása előtt pontos utasításokat adott hármuknak, t.i. Carrollnak, Lazearnak és Agromontének. Tekintve galamblelkét, szigorúak, sőt kegyetlenek voltak az adott titkos utasítások. Talán híjával is voltak a morálnak, meg tán a katonai fegyelmet is lábbal taposták, mivelhogy Reednek nem volt felsőbb engedélye ilyen parancsok kiadására. Reed elutazott, Lazear meg Carroll pedig készülődtek arra a veszedelmes utazásra, amelyhez hasonlóra egy bacillusvadász sem merészkedett eladdig. Lazear? Beárnyalta szemét a végzet sötét árnya, de az árnyék mögött ott fénylett a kutatás fénye. Carroll? Elsősorban katona volt, akinek eszébe sem jutott, hogy


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
mennyire játszik a halállal. Nagystílusú kutató volt.
Lazear végigjárta a sárgalázas betegek ágyainak sorát; a lehulló őszi levelek színében sárguló arcokra, a vérbeborult lázas szemekre ráült a végzet... Megcsípette ezeket a betegeket ezüstsávos nőstény moszkitóival; óvatosan hazavitte a vérrel telt bestiákat laboratóriumába, hogy vízen és cukron tartsa őket tovább üvegketrecükben. A moszkitók lassankint megemésztették a vért; egy ideig még röpdöstek is, aztán várták további sorsukat.
„Gondoljunk csak a maláriára”, így szólt a Reed utasítása. „A maláriás szúnyognak 2-3 hétre van szüksége, míg fertőzőképessé válik – talán a sárgalázra is fennáll ez a törvény”.
Aki ránéz Lazear arcára, tudhatja, hogy nem tartozott a türelmes emberek közé. Valahogyan összeszedett hét önkéntes vállalkozót – nevük feledésbe merült, mivelhogy a kísérletet csak nagy titokban végezte... Lazear reáhelyezte elsőbb a saját karjára, aztán a hét önkéntes bőrére moszkitóit, amelyeket pár nappal előbb a súlyos betegeken, haldoklókon lakmároztatott. Sajnos! Mindannyian egészségesek maradtak, ami Lazeart érthetően lehangolta. De Carrollt nem. Carroll évek óta a jobbkeze volt Reednek. Mint közlegény került a hadseregbe, aztán káplársorból küzdte fel magát – az engedelmesség a vérébe ment át az évek során át. Engedelmeskedett a Reed parancsának, amely úgy szólt: hogy: „Próbáljátok ki a moszkitók szúrását!” Amit Reed helyesnek talált, az helyes volt Carroll szemében és Reed makacsul hitt az öreg teoretizáló Finlay véleményében. De ettől eltekintve – az alantasnak sehol sem szabad gondolkoznia! – a fülében csengett a parancs:
„Próbáljátok ki a moszkitók szúrását!”.
Carroll felrázta a lehangolt Lazeart: „Készen állok!” Kérte Lazeart, próbálná ki a legveszedelmesebb moszkitóját, azt, amely egy egész sorozatát csípte volt meg a legsúlyosabb sárgalázas betegeknek. Ez a moszkitó okvetlen fertőzőképes! Augusztus 27-én Lazear kiemelte üvegketrecéből ezt a „bajnoki” moszkitót, amely előzőleg 4 különböző betegen – kettő közülük igen súlyos lefolyású volt – lakmározott volt és reátelepítette a Carroll karjára.
És Carroll merően figyelte a bestiát, amint szúrójával ide-oda tapogatódzott, hogy a legjobb szúróhelyet megtalálja... Vajon mire gondolt ez a hős, miközben a vérszívó állat potroha apró ballonként duzzadt meg a felszívott vértől? Ki tudja. De biztosan gondolt arra, amit mindenki tudott, hogy „46 éves vagyok; és minél idősebb a sárgalázas beteg, annál kisebb felépülésének a valószínűsége”. 46 éves volt. Felesége volt és öt gyermeke. De azon az estén imígy írt Reednek:
„Ha egy szem igazság rejtőzik a moszkitó-teóriában, akkor alapos sárgalázra van kilátásom”.
Két nappal reá fáradtnak érezte magát és nem igen akarta a sárgalázas betegeit látogatni. További két nap múlva már igazán beteg volt. „Talán maláriás vagyok?” Laboratóriumba vonszolta magát és mikroszkópja alatt saját véréből készült készítményben keresni kezdte a malária-csírát. Hiába kereste. Még azon éjjelen vérbeborult a szeme, arca tüzessé vált. A következő reggelen Lazear beszállította Carrollt a sárgalázas osztályra és aztán napokon át feküdt ott a beteg, élet és halál között... Volt olyan perc, amikor Carroll azt hitte, hogy szíve nem ver többé... elhihetik, ez kínos érzés lehetett Carroll segédorvos úr részére.
Később akárhányszor említette, hogy ezekre a napokra volt egész életében a legbüszkébb. „Én voltam az első ember, akit kísérleti moszkitócsípéssel sikerült megbetegíteni!”
De aztán egy második eset következett. A jegyzőkönyvekben a kutatók csak „X.Y.”-nak nevezték azt a nem kevésbé vakmerő önkéntesen jelentkezett katonát, akinek becsületes neve William Dean volt és Grand Rapidsból származott. Miközben Carrollon az első tünetek jelentkeztek, Deant 4 moszkítóval csípették meg, közülük azzal, amelyik Carrollt majdnem megölte, továbbá 3 más moszkitóval. Ez a három további moszkitó kevés nappal előbb 4 enyhe, 4 súlyos és 2 halálos sárgalázas beteg vérét szívta volt magába. Most aztán igazán jól sikerültek a kísérletek. Igaz ugyan, hogy a quemadosi 8 első moszkítócsípte ember makkegészséges maradt, de a két utolsó, Carroll és „X.Y.”, mindkettő megkapta az igazi, a kétségtelen, a szörnyű betegséget. Hála neked szentséges Úristen! a két beteg bele nem pusztult. A Carroll derék szíve kiheverte a kórságot és X.Y. is kilábolt. Carroll büszkén kérte főnökét, jöjjön vissza, hadd lássa a kórtörténetét. Csak Lazear mutatkozott kissé epésnek, Lazear, a kitűnő és végtelenül komoly kutató, aki kötelességének tartotta, hogy minden ellenvetésre és minden lehetőségre gondoljon. „Akármennyire is fáj ez a gondolat, de nem tudok elvonatkozni attól az ellenvetéstől, hogy a bátor


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
Carroll és X.Y. talán nem is az én moszkitóimtól kapták meg a sárgalázat. Hiszen mindketten több ízben kitették magukat a sárgaláz veszedelmének a fertőzött zónákban: hogyan tudhassuk, hogy mikor fertőződtek be?” Szóval Lazear szkeptikus volt. De „parancs: az parancs”.
És minden délután újra meg újra odament a Los Animos járványkórház ágysorai közé, hogy moszkitókkal felfegyverzett kémcsöveit, nyílással lefelé, odatapassza a sárgalázas fiúk bőrére és teleszívassa ezüstsávos moszkitóit. Elérkezett szeptember 13. Sorsdöntő napja szegény Lazearnak. Mialatt megetette kisded nyáját, egy moszkitó egyenesen odaszállt a keze hátára. „Katonadolog! – így gondolta – és különben sem tartozik a gyanús szúnyogfajtához!” és nyugodtan tűrte, hogy a moszkitó teleszívja magát. Pedig gondolhatott volna rá, hogy ez a szúnyog egy szabadon szálló kóbor moszkitó volt, amely ott élt, ott lakozott a sárgalázas termek egyikében. Megtörtént.
„Szept. 18.-nak estéjén – 5 nappal reá – Lazear rosszullétről panaszkodott és este 8 órakor kirázta a hideg”, így vagyon följegyezve a Las Animas járványkórház napi jelentésében...
Szept. 19. déli 12 órakor – így folytatja a lakonikus jelentés – hőfok: 39,1, érverés: 112.
Szept. 19. este 6 órakor: hőfok: 39.9, pulzus 106.
Szept. 20. Sárgaság jelentkezett.
Majd meg: „A következő napokban a sárgaláz mind súlyosabbá vált. Szerencsétlen kollegánk szept. 25-én este elhalálozott”.
IV
A Cubába hazatérő Reed-et Carroll lelkesedéssel fogadta. És Walter Reed végtelenül sajnálta ugyan a szerencsétlen Lazeart, de ujjongott a két sikeres fertőzés felett. Isten ujját látta a sikerben, meg a tudomány diadalát. Könnyeit letörölve imígy nyilatkozott: „Tekintve, hogy Lazear a sárgalázas kórház kórtermében kapta meg a halálos szúnyogcsípést, nagy valószínűséggel tehető fel, hogy a szúró moszkitó előzőleg befertőződött sárgalázas páciens vérén. Ez a véletlen fertőzés tehát a tudomány szempontjából feltétlenül értékes...
„Most majd én következem!” szólt Walter Reed, de tekintve 50 éves voltát, lebeszélték. „De mégis be kell bizonyítanunk a nagy igazságot!” hajtogatta egyre, olyan szelíden, olyan lágy, fuvolázó hangon, hogy kívánsága szinte tétovázónak tűnt fel. Utóvégre ne feledjük, hogy a három „sikeres” eset közül az egyik mégis csak elpusztult.
„Be kell bizonyítanunk!” – így szólt szelíd hangján és felkereste Leonard Word generálist, hogy közölje vele az izgató történteket. Word nem tartozott a puhalelkű generálisok közé. És megadta Reednek az engedélyt, hogy oly messzire menjen, amennyire csak akar. Aztán ellátta bőségesen pénzzel, hogy 7 sátrat, két kis házat – ne felejtsük el az amerikai kitűzött zászlót – építsen; de aztán tudomásul vette azt is, hogy Reed egy csomó embert vásárolt jó sok pénzen. Olyanokat, akiknek 1:5 valószínűségük volt arra, hogy a pénzüket sohasem fogják élvezhetni...
Walter Reed megköszönte a Word generális hajlandóságát. És nemsokára vagy 2 km.-nyire Quemadostól ott állott a 7 kísérleti sátor, meg a magas zászlórúd, a zászlórúdon az amerikai csillagos lobogó. A kis tábort „Camp Lazear”-nak (Lazear-tábor) nevezték el, miközben szegény Lazear dicsőségére hurráztak. Meglátjuk, micsoda dicsőséges dolgok történek e helyen.
Különös. A nagy bacillusvadászok mindegyike erősen különbözik a többitől; de egyben egyeznek mind: mindannyian eredetiek. Saját utaikat járják. Reedet nem lehet éppen az originalitás vádjával illetni, tekintve, hogy a rovaroknak betegségeket terjesztő szerepe a múlt század utolsó évtizedében elég hétköznapi, úgyszólván a levegőben szálló gondolat volt. Nem élt olyan kutató akkortájt, akinek idevágó gondolatai ne lettek volna. De bizonyos, hogy Reed a legmorálisabb és a legélesebb vágású kutatók közé tartozott és – képzeljék csak – az ő morális lelke lépett fel parancsolólag: „Embereket kell feláldoznod, hogy milliókat mentsél meg!” És pompás kísérleteket eszelt ki: olyanokat, aminők bármely pokoli léleknek is díszére válhattak volna.
De igaza volt. Azon kezdte, hogy minden kísérleti emberét hetekre elzárva tartotta a táborban, ne hogy valamiképpen érintkezésbe kerüljenek valamelyes sárgalázas fertőzménnyel. ezekbe a kísérletekbe hibának nem


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
szabad belecsúsznia! Azután Reed kihirdette a Cubában tartózkodó amerikai katonák között, hogy új háború indult meg, amely éppoly veszedelmes, mint az elmúlt volt, de nem emberek ellen irányul, hanem emberekért fogják megvívni. Önkénteseket verbuvált az ő saját hadjáratához. Még nem száradt meg a napiparancs tintája, már ketten jelentkeztek is. Az egyik közkatona volt, Kissenger nevezetű, a másik – John J. Moran – nem is volt katona, hanem polgári alkalmazottja Fitzhugh Lee generális irodájának. „Tessék velünk rendelkezni!”
Reed lelkiismeretes embernek ismerte önmagát. „Ismeritek-e a veszedelmet, amelynek ki akarlak tenni titeket?” És elsorolta nékik a sárgaláz tüneteit, a fejfájást, a csuklást, a fekete hányást; és hűségesen beszámolt nekik arról, hogy egyes igen súlyos járványok keretén belül minden egyes beteg belepusztul!”
„Mindent tudunk”, volt a felelet, „de mégis alávetjük magunkat a kísérleteknek – egyes-egyedül azért, hogy az emberiség és a tudomány érdekeit szolgáljuk”. T.i. Reed elmondta volt nekik, hogy Word generális bőkezűségéből 2-300 dollárt kapnak fejenként, ha alávetik magukat bizonyos moszkitók szúrásának. „Uram, egy föltétele van annak, hogy rendelkezésére álljunk. Ez a föltétel az, hogy ajánlkozásunk semmi jutalomban nem részesül!” Walter Reed (őrnagy volt) szalutált a két hősnek. „Tisztelgek nektek, fiúk!” És még aznap Kissenger és Moran bevonultak az előkészítő quarantaine sátorba, hogy azt heteken át el ne hagyják, mígnem elsőrangú, kifogástalan emberi kísérleti-nyulakká nem alakulnak át. December 5-én Kissengert megcsípették 5 finom éhes szúnyoggal, amelyek közül kettő azelőtt ( 15 és 19 nappal előbb) halálos sárgalázas esetek vérét szívta volt magába. És ahogy kellett, 5 nappal reá bődületes főfájás lepte meg, a 7. napon Kissenger sötét citromsárga színt vett fel: szóval ideálisan sárgalázassá lett. Walter Reed végre hálaimát rebeghetett főhadiszállásán; a beteg felépült. Reedre és társaira most súlyos elfoglaltság várt. Hát azt nem lehetne éppen mondani, hogy talán olyan sok fiatal amerikai jelentkezett náluk, akik készen voltak arra, hogy a tudomány érdekében felajánlják életüket: de akadt nem egy olyan, Spanyolországból Cubába érkező szegény bevándorló, aki a tudomány jegyében adott 200 kemény dollárokat egészen jól használhatta. Öten voltak ezek a pénzen vett kísérleti egyének, akiket egyszerűen „Bevándorlók”-nak fogok nevezni, vagy még jobb, ha számozom őket (1., 2., 3., 4. szám, stb.), mint ahogy a kutatók a tengerimalacokat. Ezeket a bevándorlókat megcsípették a fertőzött moszkitókkal, amelyeknek csípése – ha jól vesszük – aránytalanul veszedelmesebb volt a gépfegyver golyójánál. Megérdemelték a 200 dollárjukat, mert négyüknél típusos – az orvosok „remekszép”-nek neveznék – sárgaláz jelentkezett! Micsoda dicsőség! A teória immár bebizonyosodott! Ezeknek egyike sem volt valaha sárgalázas beteg közelében: úgy vigyáztak volt rájuk a quemadosi táborban, mint akár a kísérleti egerekre. Ha nem lettek volna egyszerű, tudatlan bevándorlók, intelligenciájukra nézve szinte állatok – hogyan unatkoztak volna a táborban, mert semmi sem történt velük. Kivéve, hogy az ezüstsávos moszkitók csípték őket...
„Örülj vélem, Édesem – írta Reed egyik levelében feleségének –, mivel a diftéria antitoxinja és Kochnak tbcbacillust illető felfedezése mellett az én munkámat fogják a 19. század legfontosabb tudományos felfedezésének tekinteni...”
Reed annyira alapos ember volt, hogy már originálisnak tetszett: az alapossága már originális volt. Elhisszük, hogy büszke volt azon napon, amikor összesen 8 moszkitószúrta pozitív esetről számolhatott be, amelyek közül csak egy végződött halálosan.
„De vajon ez az egyedüli útja-e a sárgaláz terjedésének?”
Általános volt az a hit, hogy a sárgalázasok ruhája, ágy- és fehérneműje, dolgai veszedelmesek; millió dollárokat érő ilyen értékeket pusztítottak el évente; kezdve az orvosi Fő-tábornoktól le az utolsó kis diplomásig – talán az egy bolondos Finlayt kivéve – mindenki hitte és vallotta...
Vajon igaz lehet-e ez? kérdezte magától Reed és miközben ilyen sikerei voltak Kissengerrel és az 1., 2., 3. és 4-ik számú spanyollal, ácsokat hozatott és a Camp Lazear-on két csúnya apró házat építtetett. A házak alapterülete nem tett ki többet 30 négyzetméternél, két ajtóval voltak felszerelve, úgy, hogy a moszkitók oda be nem hatolhattak; a két ablak az ajtóval egy oldalon volt elhelyezve, úgy, hogy ajtónyitáskor légvonat ne származzék, amely a szúnyogokat esetleg beragadja. A felszereléshez tartozott még egy jóképű kályha, melyet állandóan fűtöttek, aztán víztartályok: hogy a levegő olyan nedves és fullasztó legyen állandóan, aminő a trópusok levegője. Látjuk, hogy a ház nem lehetett túlságosan kedves tartózkodási hely; de még kellemetlenebbé vált, amikor 1900. november 30-án katonák arcuk verítékével cipeltek oda különös tartalmú, lezárt ládákat, amelyek – miként a feliratok tanúsították a Las Animas kórháznak sárgalázas osztályáról származtak.


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
Ezen az éjszakán Reed és Carroll csodálatos hőstettnek váltak tanúivá. Egy Cooke nevű amerikai fiatal orvos és két amerikai katona (Folk és Jernegan) beköltöztek az átkozott 1. számú házba. (Hol áll vajon ennek a három embernek a szobra?)
A három hős kinyitotta a szorosan lezárt gyanúsképű ládákat. Kinyitották a ládákat azokban a szobákban, amelyeknek levegője máris fullasztó volt. A fiúk szitkozódtak és orrukat tartották, de folytatták a ládanyitogatást, míg ki nem került a ládák tartalma. Vánkosok, melyeket sárgalázban elhalt emberek hányadékának fekete foltjai leptek be; lepedők, és ágytakarók, véges-végig szennyesen a haldoklók különböző váladékaitól. Ezeket a vánkosokat jól kirázták és kiporolták, mert Reed azt parancsolta nekik, azon legyetek, hogy a sárgaláz mérge jól átjárja a szoba levegőjét!” Aztán Cooke, Folk és Jernegan táborozni kezdtek ezeken a szennyes fehérneműeken. Mezítelenre vetkőztek és ráfeküdtek a szennyes jószágokra. Aludni próbáltak – abban a szobában, melynek levegője bűzhödtebb volt a középkori börtönök levegőjénél. Reed és Carroll pedig kívülről őrizték az apró házacskát, féltő gonddal vigyázva arra, hogy moszkitó ne kerüljön bele és ellátták a három hőst – ezt aztán igazán elhihetik nékem – a legjobb eleséggel, amely csak rendelkezésükre állott...
Cooke és társai sok éjszakát töltöttek ebben a rettentő környezetben. Talán azon gondolkoztak, merre kóvályognak azoknak a nyomorultaknak lelkei, akik elődeik voltak a vánkosokon. Ott feküdtek és talán azon is tűnődtek, hogy a moszkitókon kívül lehet-e más úton is megkapni a sárgalázt. Walter Reed, a morális és alapos kutató és a katonásan egyenes Carroll bizonyos idő múlva megszigorították a próbát. A Las Animasi járványkórházból új ládák kerültek elő – és amikor a három rettenthetetlen fiú kicsomagolta a ládákat, nem bírták idegekkel tovább: kiszaladtak házukból, annyira irtózatos dolgok kerültek elő. De legyőzték az undort és mégis csak visszamentek, hogy ott aludjanak a szennyben.
Húsz éjszakán keresztül aludtak ott – mondom, nem tudom, hol emeltek szobrot nekik – és húsz keserves nap után beköltöztek szellős levegőjű sátrukba, hogy ott bevárják a sárgalázas rohamot. A roham nem jött. Csodák csodája! A három ember kigömbölyödött és úgy érezte magát, mint csuka a halastóban. Tréfálkoztak az elhagyatott szennyesház és az otthagyott vánkosok felett. Boldogan vették tudomásul, hogy Kissenger és a négy spanyol kilábolt a sárgaláz gyötrelmeiből. Azt hiszik vajon, hogy ezt a csodálatosan sikerült próbát elegendő és bizonyító erejűnek látta Walter Reed? Tévedés, nagy tévedés. A lehetetlenül alapos Reed még mindig nem volt elégedett. További három amerikai fiú jelentkezett a kísérletek folytatására és bevonult további húsz napra a pokoli ház irtózatos takarói, vánkosai és lepedői közé. De egy kissé megváltoztatták a kísérleteket, hogy még gyötrelmesebbekké váljanak; a három fiú éjszakánként felvette az elhalt sárgalázas betegek pizsamáját és aztán további húsz éjszakán keresztül további három amerikai fiú költözött be a pokoli házba; azzal a különbséggel, hogy párnájukat olyan törülközőkkel díszítették fel, amelyek sárgalázban elhaltak vérével voltak átitatva.
De mindannyian egészségesek és vígak maradtak! A kilenc hős ember közül egyik sem betegedett meg. Milyen gyönyörű is a tudomány, gondolta Walter Reed. Így ír e kísérletekről: „Az a hit, hogy a sárgalázat a ruha terjesztheti, szappanbuborék formájában pattant szét, amint az első tudományos kísérletek fénye rávilágított”. Reednek igaza volt. Igaz is: a tudomány csodálatos. De az is igaz, hogy a tudomány kegyetlen lehet; a bacillusvadászat néha szívtelenséggel jár együtt, és az igazságkeresés ördöge kérdezte Reedtől: „Igazán megbízható a te kísérleted, ó Reed?” A kilenc közül igaz, hogy egyik sem kapott az 1. sz. kísérleti házban sárgalázat, – de vajon hogyan tudod Reed, hogy ez a kilenc ember valójában fogékony volt-e a sárgaláz iránt? Talán természetüknél fogva voltak immunisak. Így történt, hogy Reed és Carroll Jernegannak virulens sárgalázas vért fecskendeztek be a bőre alá, a jó Folkot pedig olyan moszkitókkal csípették meg, melyeket előzőleg sárgalázas vérrel lakattak jól. Mindkét ember megbetegedett, mindkettőt kirázta a hideg. Mindketten ott fetrengtek lázban véres szemmel, tagfájdalmakkal, citromsárgán. Mindketten látták a halál ligetét, de nem kerültek belé. Hál' Istennek, mormogta Reed magában, boldog vagyok, hogy mindketten megmenekültek. De még boldogabb vagyok, hogy bebizonyítottam, miszerint a két fiú nem volt immunis akkor, amikor a húsz kegyetlen éjszakát ott töltötte az l. ház bűzhödt levegőjében.
Warren Gladsden Jernegan és Levi E. Folk megkapták érdemük jutalmát; 300 dollárt kaptak tiszteletdíj gyanánt, ami akkortájt sok pénz volt.
V
Mialatt ezek a kísérletek folyamatban voltak, John J. Moran, az az Ohio-i magánhivatalnok, akit Reed szalutálással


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
tisztelt meg, sok csalódáson ment keresztül. Egyáltalán nem akart díjazást elfogadni a kísérletért; a tudomány és az emberiség érdekében ajánlkozott, nem pedig pénzért. Emlékszünk rá, őt is megszúrták azok az ezüstsávos Stegomyia moszkitók (ez volt a kis bestiák hivatalos neve) sőt többszörösen kitette magát a legmérgesebb egyedek szúrásának és – sajna – nem akart semmiképpen megbetegedni. Vígan dúdolt, fütyölt a moszkitókra. Mit lehetne tenni ezzel a Morannal?
„Megvan”! – kiáltott fel Walter Reed. Tudom már, mit teszek Morannal! Hamarosan felépült a 2. számú kísérleti ház a förtelmes 2. számúnak közvetlen-közelében. Ezt a házat már különb módon építették fel! Ajtói és ablakai ellenkező oldalon voltak; ha kinyitották őket, finom léghuzam járt a házon keresztül. Kellemesen hűvös volt ez a ház, amelyet tiszta, finom, dezinficiált ágyneművel szereltek fel. Pompás kis fekvőhely tbc-s beteg részére. Szóval kifogástalan egészséges kis épület volt. A szobát moszkitómentes sűrű háló-szövetből készített spanyolfal választotta ketté. December 21-én déltájban Moran hálóingben bevonult új lakásába. Öt perccel előbb Reed és Carroll üvegedényt nyitottak meg ebben a szobában és 15 éhes moszkitó szabadult ki. A moszkitót mind különkülön megetették néhány nappal azelőtt a Las Animas-i kórház citromsárga betegein.
Moran hálóingébe burkolózva bevonult egészséges szobájába és lefeküdt tiszta ágyába. Egy perc múlva már ott muzsikáltak a feje körül az éhes moszkitók, két perc múlva megkapta az első szúrást és 30 percen belül hétszer csípték meg az éhes bestiák. Még annyi elégtétele sem volt, hogy agyoncsaphatta volna kínzóit. Emlékezzünk vissza Sola úrra, akit Grassi kínzott hasonlóképpen; de mi volt a legrosszabb, ami Solával történhetett volna? Az, hogy maláriába esik és majd egy tisztességes porció kinint kap. De Moran? Talán Morannak más gondolatai lehettek akkor, amikor aznap délután újra visszament a kínzókamrába s újra kapott egy pár csípést. A következő nap megismétlődött az eset, míg végre az összes éhes moszkitók jóllaktak vérével. A szoba másik felében – ne felejtsük el, hogy moszkitóvédő háló választotta el a két részt egymástól – két más fiú feküdt és ezek tizennyolc éjszakán át ott aludtak anélkül, hogy baj érte volna őket.
Hát Morannal mi történt? Négy nappal a kísérlet megkezdése után, Karácsony reggelén, Moranra finom ajándék várt. Kalapált a feje, – szeme kivörösödött – bántotta a fény, – hatalmas forróság ernyesztette összes tagjait! Ez egyszer megfogamzott rajta a moszkitók csípése, de végül ő is megmenekült a Halál kapujából (Hál' Istennek szólt Reed). Szóval éppen hogy kilábolt és azután – élete visszazökkent abba az ismeretlenségbe, amelyből kikerült és – amelyre nem szolgált reá. Mert Moran mindent, amire vállalkozott, tisztára önzetlenül, tudományszeretetből tett. A kísérlet véget ért. Moran, Folk és Jernegan, Cooke és a többiek beigazolták, hogy a legfertőzöttebb, legszennyesebb lyuk moszkitók híján egészséges és a legtisztább ház, ha moszkitók vannak benne, veszedelmes, még pedig fölöttébb veszedelmes. Így történt, hogy Reed végre összes ördögi kérdéseire megkapta a feleletet és megírhatta a következőket: „Nyilvánvaló, hogy valamely ház fertőzőképessége egyes-egyedül a benne tartózkodó és előzőleg sárgalázas egyéneken befertőződött moszkitóktól függ”. Végtelenül egyszerű igazság ez... És minden ízében igaz... Ez volt minden.... És Reed megírhatta feleségének.
„Az Úristen meghallgatta azt az imámat, amely 20 év óta száll feléje, hogy engedtessék meg nékem valami olyasmit véghez vinnem, ami az emberi szenvedést különösképpen tudja enyhíteni. Fogadd ezer boldog újévi üdvözletemet. Ünnepeljük az újesztendőt síppal-dobbal, minden jóval, amihez csak jussunk van”.
Kitörő jókedvvel ünnepelték az újesztendőt és közben nem feledkeztek meg a szegény Jesse Lazear-ról, akivel együtt kezdték meg a nagy munkát és aki most hiányzik közülük. Poharukat emelték annak örömére, hogy a sárgalázat íme ezentúl a földkerekségről ki lehet irtani. Megszólaltak a kürtök és ünnepelve várta a kis járványbizottság azt a – végzetet, amely a diadalnak pár rövid órája után már ott leselkedett mögöttük.


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
Walter Reed őrnagy
Lazear Jesse


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
Caroll James
VI
Az egész világ Habanába csődült. Megindult Walter Reed ünneplése. Megkezdődtek a tudományos viták, a kétkedések, az okoskodások, az összesereglett tudósok részéről. William Crafford Gorgas (ugyancsak kitűnő ember, aki a Panama-csatorna építése körül szerezte meg a halhatatlanságot) leszállott Habana csatornáiba, ciszternáiba, mocsaraiba és teljes apparátussal s mérnöki tudásával kiirtotta a Stegomya moszkitókat. Kilencven napig tartott ez a szúnyog-hadjárat és 90 nap múltán Habanában egyetlenegy sárgaláz-eset sem fordult többé elő. Kétszáz év óta tartó járványt szüntettek meg rövid három hónap alatt. Csodás volt! De új meg új tudós doktorok jöttek. Komoly szakállas bácsik Európából és Amerikából, akik kérdezősködtek, akik tamáskodtak: hiszen a kísérletek feltétlenül nevezetesek, de az eredményeket mégis bizonyos kétkedéssel és rezerváltsággal kell fogadni. Tizenöten ültek és tanácskoztak a laboratórium szúnyog-szobájában. Akkor történt, hogy (természetesen véletlenségből) a moszkitókat rejtő üvegedények elzáró hálója kioldódott és a moszkitók kirepültek börtönükből.
Ott röpdöstek vérszomjasan a tudós bácsik feje körül. Egyszeriben vége szakadt a szkepszisnek, a kétkedésnek és rezerváltságnak. Úgy szaladtak a kitűnő tudósok a szobából, mintha kergették volna őket. Szinte feltörték a kivezető ajtót: hirtelen arra a meggyőződésre jutottak, hogy Walter Reednek mégis igaza lehet (Meg kell jegyeznünk, hogy a kiszabadult moszkitók nem is voltak fertőzöttek).
W.C. Gorgas és J.Guitéras (nagy kubai sárgaláz-szakértő), akiket a Camp Lazear-i kísérletek teljesen meggyőztek, kitűnő terveket terjesztettek elő, hogy miként vigyék át a kísérletek eredményeit a gyakorlatba. Kifejtették, mennyire különös, hogy a Camp Lazear-i kísérleti megbetegedések nem voltak halálosak, hanem mind gyógyulással végződtek. Igaz ugyan, hogy az illetők típusos sárgalázt kaptak, de talán azért gyógyultak meg, mert Reed azonnal ágyba fektette őket. És azután elhatározták, hogy a tűzzel játszani fognak. „Ők bizony épen megérkezett, szóval nem akklimatizált bevándorlókba viszik át a sárgalázat”. Ezt határozták el, amikor tulajdonképpen felesleges volt minden már, hiszen a legegyszerűbb dolog a világon a Stegomyát kiirtani, amely nem rejtett, hanem nagyon könnyen elérhető helyeken rakja le petéit. De talán Gorgas és Guiteras arra gondoltak, hogy ők is meg fogják erősíteni Reed eredményeit.
A bevándorlók (természetesen szegény tudatlan emberek) kötélnek állottak. Azt mondották nekik, hogy a kísérlet nem jár veszedelemmel. Hét bevándorlót és egy fiatal amerikai nurse-öt szúrattak meg a fertőzött szúnyogokkal. És a nyolc megcsípett áldozat közül két bevándorló és a szegény nurse tényleg olyanképpen hagyta el a kórházat, hogy a sárgaláz többé nekik nem árthatott. Elhagyták a kórházat vízszintes irányban: lábbal előre, fejjel hátra. Amikor ez történt, akkor derült csak ki, hogy micsoda szerencséje volt a Camp Lazear-i kísérletekben a kitűnő


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
kutatónak, Walter Reednek.
Habanában pánik ütött ki. A nép lázongott. És a népnek igaza volt, mert az emberi élet szent és sérthetetlen és akkor lépett újra színre Carroll, a katonai segédorvos, aki annyira nem volt szentimentális, mint egy halott... és emellett kitűnő katona is volt. Akkor tért csak vissza Habanába, hogy egynémely tudományos kérdést oldjon meg.
„Annyira jutottunk, hogy kiirthatjuk a sárgalázat; bebizonyítottuk, miképpen terjed a sárgaláz emberről-emberre, de mi okozza a sárgalázat?” Ezt kérdezte Reed és Carroll egymástól és senki sem tagadhatja, hogy ez a kérdés bár végtelenül fontos, de mégis tisztán tudományos jellegű. Kérdem; szabad-e egy emberéletet feláldozni – ha spanyol bevándorlóé is – hogy erre a kérdésre megkapjuk a választ. Azt sem mondhatom, hogy igen, azt sem, hogy nem. De Reed és Carroll igennel válaszoltak. Mindketten katonának indultak, akiknek szemében a parancs – parancs! Aztán saját bőrüket vitték vásárra, hogy emberéletet mentsenek. De akkor a kutatás vírusával voltak már fertőzve, a tiszta igazság kutatásának mérgével és talán mindkettejüket lelkesítette az a dicsőség, amely az ismeretlennek felismerése nyomában jár... Annyit már tudtak, hogy semmiféle olyan bacillus vagy csíra nem okozhatja a sárgalázat, amelyet a mikroszkóp útján meg lehet látni, mivel hogy a sárgalázasok hulláiban és a moszkitók belsejében hiába keresték ezt a csírát. De egyéb lehetőségeket láttak, fantasztikus lehetőségeket. Talán újfajta csíra okozza a sárgalázat, egy ultra-mikróba, amely olyan kicsi, hogy a legerősebb nagyítóval sem lehet meglátni és amelyet másképpen, mint megbetegítő hatásának útján nem lehet felismerni. Talán a sárgaláz csírája is ezek közé tartozik. Löffler, az öreg német professzor talált már ilyen apró kicsiségű csírákat, amikor felfedezte a száj és körömfájás okozóját. Talán ők bebizonyíthatják – Reed és Carroll – hogy a sárgaláz csírája is ebbe a szubmikroszkópos csoportba tartozik. (L. a 13. sz. jegyzetet).
Reed egyéb elfoglaltsága miatt Carrollt küldte Habanába, ahová Carroll akkor érkezett, amikor Guiteras halálos kísérletei megtörténtek. Guiteras dühöngve fogadta Carrollt. Nem, nem engedi meg, hogy Carroll vért vegyen sárgalázas betegektől, nem bizony! Még azt sem engedi meg, hogy moszkitóval csípesse meg a sárgalázas betegeket. Tovább megyünk! Még azt sem akarta, hogy Carroll elhalt sárgalázasokon boncolásokat végezzen, mert hogy a habanai népességet nem akarta tovább izgatni. Képzelheti, mennyire elkeseredtem! – írta Carroll Reednek, miközben méltatlankodott a tudatlan népnek frivol félelme felett. De azért nem tudta senki őt szándékától eltéríteni. Ma sem tudjuk, hogy micsoda boszorkányság útján, de tény, hogy végezetül jóféle mérges sárgalázas vérnek jutott birtokába és ezt a vért azután égetett agyagszűrőn átszűrte, úgy, hogy semmiféle rendes baktérium át nem mehetett a szürletbe. A szürletet aztán befecskendezte három nem immunis egyén bőre alá (az oknyomozó történelem ma sem tudja, mivel bírta őket rá) és a három közül kettő tényleg sárgalázas lett. Hurrá! Szóval a sárgalázas vírus a száj és körömfájás vírusához hasonló „láthatatlan” csoportba tartozik. Olyan finom, olyan apró, hogy keresztül lopózik azokon a finom hajszálcsöveken, amelyek az agyagszűrő porózus voltát okozzák. Reed írásban figyelmeztette, hogy hagyja abba a kísérleteket: Elég volt már a halálos kísérletekből! De Carroll nem engedett és valamilyen ördögi úton hozzájutott fertőzött moszkitókhoz és nekiállt a rettentő, utolsó kísérletnek. A saját esetemben, mondta Carroll, amikor egyetlenegy moszkitóval csipettem meg önönmagamat, a halál küszöbén állottam néhány napon át. Annyira biztos voltam abban, hogy a sárgalázas roham erőssége egyes-egyedül az egyénnek érzékenységétől függ, nem pedig attól, hogy hány moszkitó csípte meg őt, hogy 1901. október 9-én Habanában nem immunis egyénre sajátkezűleg reáhelyeztem egyes moszkitóimat (számszerint nyolcat), amelyeket 18 nappal azelőtt fertőztem be. Az illető csak enyhe sárgalázat kapott. Hogy mi történt volna, ha az illető belehal: azt nem tudom.
Az érdekes bizottságnak feltétlenül Carroll a legérdekesebb tagja és meg kell emelnem kalapomat a kutató előtt, aki – mint emlékeznek reá, favágással kezdte. Ő szenvedte el elsőnek a kísérleti sárgalázat, ő adott példát az amerikai katonáknak, az említett civil tisztviselőnek, a négy spanyol bevándorlónak és a többi ismeretlen hősnek. Mind emlékeznek reá, – hiszen megírtam – mily közel volt Carroll ahhoz, hogy rettenetes rohamában szíve megszűnjék dobogni. Hat évvel később, 1907-ben, ez a szív nem dobogott többé.
1902-ben, szóval a diadalait követő esztendőben Walter Reed is meghalt. Élete delén, de fáradtan, nagyon fáradtan halt meg appendicitisben. Éppen akkor, amikor feléje mennydörgött a nemzetek tapsorkánja. Olyan keveset hagyok hátra feleségemnek és kis leányomnak, olyan keveset – így szólt Reed az operáció előtt barátjához, Keanhoz, mielőtt az éteres álarcot rátették az arcára. Olyan keveset... mormogta magában, mikor a narkózisból átlépett a végtelenség homályába...
De legyünk büszkék nemzetünkre és legyünk büszkék nemzetgyűlésünkre, amely Reed Emilie Laurence


 Brehm: Az állatok világa / REED Walter — A tudományért és humanitásért!
http://mek.oszk.hu/03400/03408/html/3188.html[2020. 10. 21. 17:37:04]
úrasszonyt, – akinek férje a világnak nem tudom hány millió dollárnyi értéket szerzett és mentett meg, nem is említve az emberéletek ezreit, – teljes életére ellátta. 1500, szóval egyezerötszáz dollár évi nyugdíjat szavaztak meg Reed feleségének, ugyanannyit kapott Lazear doktor özvegye is, valamint James Carroll özvegye. És ez nemes cselekedet volt, mivel miként a szenátori bizottság egyik tagja kifejtette, elég fiatalok voltak még ahhoz, hogy másképpen segítsenek magukon! Hogy mi történt Kissenger civillel, aki kiállotta a kísérletet és nem halt bele? Végre rábírták, hogy fogadjon el 150 dollárt és egy aranyórát, amely fejedelmi ajándékot a Columbia barakk tisztjeinek és legénységének jelenlétében nyújtották át neki. Nem halt bele, de ezerszer rosszabb sors várt reá. Paralyzisbe esett és most magányos cellájában ül számolgatva aranyóráján a perceket. De milyen szerencséje volt neki! Jóravaló feleségének sikerült, hogy mint mosónő keresse meg férjének a mindennapi kenyeret.
És mi történt a többiekkel? Az idő túlságos rövidsége miatt nem foglalkozhatom további sorsukkal, azonkívül pedig nem is tudom mi történt velük. Különösképpen üldözte a balsors ezt az egész különös társaságot, ezt a társaságot, mely megkoronázta a bacillusvadászat legnevezetesebb tíz esztendei munkáját, ezt a bizottságot, amely olyan precizitással dolgozott, hogy most, mikor 1927-et írunk, az egész világon alig van elegendő sárgalázas vírus ahhoz, hogy hat gombostű fejét belemárthassuk... És így valósult meg a jó harcos David Bruce mondása, aki szerint: Jelenleg nem lehet élő embereken kísérleteket végezni.
ROSS versus GRASSI — Malária TARTALOM EHRLICH — A bűvösgolyó


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
REED Walter — A tudományért és humanitásért! TARTALOM Jegyzetek
EHRLICH — A bűvösgolyó
I
Kétszázötven éve annak, hogy Anton Leeuwenhoek, a komoly, tárgyilagos kutató, varázslatos optikai műszerébe belenézve, meglátta a bacillusokat és ezzel módot adott nékem arra, hogy ennek a könyvnek az első fejezetét megírjam. Bizonyára jó alapos hollandus létére mogorván torkolta volna le azt a poétát, aki az ő mikroszkópját varázslatos szemnek nevezte volna el.
Véle ellentétben Ehrlich Paul – akinek működése megadja a leírtam komoly históriák kívánatos boldog záróakkordját – határozottan kedélyes ember volt. Azon kezdtem, hogy huszonöt szivart is elszívott naponta; nem vont meg magától egy korsó sört sem, még pedig öreg laboránsának társaságában, – sőt nem is egy, hanem naponta több korsó sörnek is a nyakára hágott, de mindig német, angol és amerikai kollégái körében; bár ízig-vérig modernül gondolkozott, volt benne valami a középkori fantasztából, amikor egész komoly képpel jelentette ki: „Meg kell találnunk annak a módját, hogy a bacillusokra bűvös puskagolyókkal lövöldözzünk”. Az igaz, hogy maga is nevetett ehhez a furcsa kiszólásához, de ellenfelei mégis csak a „Doktor Phantasus”-nak nevezték.
És mégis megajándékozta az emberiséget azzal a varázsgolyóval, amelyről álmodozott! Alkimista természetéhez híven egész furcsa utakon ját, amikor olyan vegyi anyagot alakított át életmentésre, amelyet a tisztelt gyilkos urak előszeretettel használnak fel humanitárius céljaik elérésére. Arzénből alkotta meg azt az anyagot, amely az emberiséget meg tudja szabadítani a dugóhúzó alakú halvány mikróba okozta bélpoklosságtól; attól a bacillustól, amelyet általában véve a bűn velejárójának tekintenek és amelynek eredménye a baljóslatú nevű syphilis. Ehrlich egészen furcsa, abnormis és tudománytalan elképzelésekben jeleskedett mindenha: de ezek az elképzelések segítették abban, hogy új ösvényeket nyitott meg a világ bacillusvadászai számára. Az is igaz, hogy alig volt egykettő olyan, aki tovább tudott volna haladni a Ehrlich-megnyitotta ösvényen: érthető tehát, hogy a bacillusvadászok díszes sorát – kénytelen-kelletlen – Ehrlichhel kell befejeznem.
Természetesen éppolyan biztos, ahogyan a napfölkelte követi a tegnapi alkonyatot, – hogy a bacillusvadászok jeles cselekedetei még nem fejeződtek be. Jönnek majd újak, akik új varázsgolyókat fognak önteni és porondra fognak lépni Ehrlichez hasonló különös fantaszták. Mert ne higgyük, hogy a gyönyörű laboratóriumokban végzett szorgalmas munka elegendő ahhoz, hogy az övéhez hasonló csodás eredményekre vezessen... Manapság? Hát bizony manapság nincsenek olyan bacillusvadászok, akik komolyan pillantván az ember arcába azt állítják, hogy kétszer kettő az öt.
Ehrlich pedig ilyen különös fajtájú teremtmény volt.
1854-ben született Német-Sziléziában, aztán a boroszlói gimnáziumot látogatta, amikor irodalom-tanárától azt a feladatot kapta, hogy írjon erről a témáról: „Az élet álom”.
Hogyan oldotta meg ezt kérdést ez az Ehrlich nevezetű szellemes, fiatal diák? Így: „Az élet normális oxidációkon alapul. Az álom az agyvelő működése és az agyvelő működése megint csak oxidáció... Tehát az álom nem egyéb mint az agyvelő foszforeszenciája!”
Ilyen okosságra csak egy lehetett a tanár felelete, hogy szekundába pónálta az ifjú óriást. Nem baj kérem: hiszen állandóan rossz osztályzatokkal terhesen tért vissza a szülői házba. De mégis befejezte valahogy a gimnáziumot és aztán az orvosi egyetemre került. Nem jól mondom: nem „az” orvosi egyetemre, hanem háromra-négyre, egyikről a másikra. Hogy milyen medikus volt? Hát kérem, a boroszlói, a strassburgi, a freiburgi és a lipcsei kiváló orvosi fakultásoknak az volt róla egyöntetű véleményük, hogy minden inkább, csak nem rendes diák. Ezen hízelgő véleményen kívül határozottan megállapították róla, hogy rossz diák is, ami annyit jelentett, hogy Ehrlichnek nem nagyon akaródzott bevágni azt nem tudom hány ezer hosszú latin szót, amelyek az általánosan uralkodó vélemény szerint szükségesek ahhoz, hogy az ember betegeket sikeresen gyógyítson. Forradalmár volt: annak a forradalomnak beltagja, amelyet Pasteur a vegyész és Robert Koch, a vidéki körorvos vezettek. Tanárai elvárták tőle, hogy a holttetemeket boncolja és ismerkedjék meg az embertest egyes részeivel; ehelyett valamelyes kis


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
szervdarabkát pécézett ki magának, azt vizsgálgatta, keményítette, metélte fel finom metszetekre és aztán a legkülönbözőbb csinos anilin-színekkel föstögette ezeket a szálfinom metszeteket. Honnan szedte az anilinfestékeket? Vette, kikölcsönözte vagy kölcsönlopta a különböző egyetemi gyűjteményekből.
Fogalma se volt arról, hogy miért szerette ezt a munkát; – géniusza vezette, – ugyanaz, amely még öregedő korában is a szép, csillogó, ezerszínű anilin-festékek előállítása felé irányította elméjét, amely különben csak a sörös asztalok feletti vad, tudományos vitákban találta meg gyönyörűségét.
„Halló Ehrlich! Ugyan mit csinál ott?” – kérdezte tőle hírneves tanára, Waldeyer.
„Professzor úr, különböző festékekkel kísérletezem!”
Gyűlölte a klasszikus módszereket és önmagát mindig modern haladónak nevezte, de emellett kifogástalan latin ismeretei voltak, olyan ismeretek, amelyekkel szerette tarkítani tudományos csatakiáltásait. Munkájában inkább a csatakiáltások és jelmondatok, mint a logika vezérelték. „Corpora non agunt nisi fixata!” – így kiáltott fel, ráütvén az asztalra, hogy a tányérok elkezdtek táncolni – „azaz vegyi anyagok csak akkor hatnak, ha már le vannak kötve”. – Ez a mondás kísérte harminc esztendei balsikerének útjain át. „Látja kérem! Érti!? Ugye most már tudja?” – Ez volt a kedvenc szavajárása, miközben nagy fekete szarú-pápaszemét majdnem, hogy a véle beszélőnek arcába rázta; és aki őt komolyan vette, még arra az abszurd gondolatra juthatott, hogy nem kutató agyveleje, hanem ez a régi mondása vitte későbbi éveiben diadalról-diadalra. Látni fogjuk, hogy ennek a jóhangzású frázisnak tényleg sok köze volt életének sikereihez.
Ehrlich tíz évvel volt fiatalabb Koch Robertnél. Akkor, amikor Koch először mutatta meg a tudományos világnak a lépfene bacillusát, Cohnheim laboratóriumában dolgozott volt; vallástagadó létére lelkének valamilyen emberi istenre volt szüksége és ezt az istenét Kochban meg is találta. Ehrlich látta meg először föstött készítményeiben (májdarabban) a tbc-bacillust, még mielőtt Koch megtalálta volna. Tudományos műveletlenségében úgy gondolta, hogy a látott kis színes pálcikák valamelyes kristályok volnának. De amikor 1882 márciusában ott ült a berlini előadó-terem egyik padjában annyi sok hallgatóval együtt és hallgatta, miként kürtöli Koch világgá a tbc bacillusáról szóló felfedezését, meglátta a nagy fénysugarat, amelyet ez az előadás a világba kiárasztott. Még évek múlva is emlegette, hogy ez volt tudományos életének legnagyobb eseménye. Kochhoz kell mennie! Bacillusvadásszá kell válnia! Megmutatta Robert Kochnak invenciózus felfedezését, hogy hogyan lehet megfesteni és ilyen módon jól láthatóvá tenni a tbc bacillusát: módszerét még ma is alkalmazza a tudomány. Szóval ő is vadásszá készült átvedleni. Tűzzel vetette neki magát a munkának és sikerült tbc-be esnie. A hideg, ködös Németországot Egyiptommal kellett felcserélnie.
II
Ha az akkor 34 éves Ehrlich Egyiptomban elhalálozik, feltétlenül elfelejti a világ, vagy legfeljebb úgy emlékeznék meg róla, mint egy színkedvelő, jókedvű fantasztáról. De egy dinamó energiája lakozott benne. Abban a hiedelemben, hogy az ember egyidőben lehet orvos is, meg bacillusvadász is, főorvosi állást vállalt Berlin egyik jó nevű klinikáján, de kissé ideges lévén, nem érezte magát jól gyógyíthatatlan szenvedők panaszai között, valamint azok holttetemeinek társaságában, akiket nem lehetett meggyógyítani.
A gyógyítás! Micsoda fantasztikus élvezet lehet ez a mesterség, de csak akkor, ha az ember nem úgy űzi, ahogy az orvosok szokták: találgatás, próbálkozás, tapogatódzás, várakozás útján, hanem céltudatosan. Az ilyen gondolatmenet rossz orvossá tette Ehrlichet, mivel hogy a jó doktor mindig szimpátiával van betegével szemben és nem esik kétségbe olyan betegségek láttára, amelyekkel szemben tudománya felmondja a szolgálatot. Meg aztán azért is tartozott az „undok” doktorok közé, mivel agya örökké álmodozott. Amikor pácienseinek szervezetét vizsgálta, mintha szellemi szemével egész testükön látott volna keresztül. Szemei valóságos szupergórcsövekké váltak, amelyek a szenvedők testének remegő sejtjeiben nem láttak egyebet komplikált vegyik formuláknál. Miért is ne! Az ember élő plazmája épp úgy tevődik össze benzolgyűrűkből és oldalláncokból, akár az ő anilinfestékei. Ehrlich, aki az újabb fiziológiai felfedezésekre mindenkoron fittyet hányt, saját egészen különös vegyik magyarázatát adta meg az életnek, amely magyarázat mindenre inkább predesztinálta, mint arra, hogy nagy orvossá váljék. Szóval, ha Ehrlich akkor meghal, egy félben maradt emberrel kevesebb maradt volna. De nem halt meg!
„Élő állatokat akarok megfesteni”. Ez volt akkortájt a csatakiáltása.


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
„Az állati szervezet chemizmusa olyan, mint a festékeké – ha sikerülne a szervezetet életében megfestenem, mély betekintést nyernék chemizmusába” is. Legkedvesebb festékét, az u.n. methylenkéket, egy nyúl fülvisszerébe fecskendezte be. Figyelemmel kísérte, miként folyik be a kék festék az éren keresztül az állat szöveteibe és íme! A festék csakis az idegek végződését festette meg, semmi mást a szervezetben! Ejnye de különös! Egy pillanatra megfeledkezett tudományos alapelveiről. „Talán methylen-kékkel csillapítani tudnám az idegfájdalmakat” és gondolkodás nélkül methylen-kéket fecskendezett be idegfájdalmas pacienseinek testébe. Lehet, hogy fájdalmaikat valamelyest meg is szüntette, de bizonyos zavarok mutatkoztak, –bár kissé humoros természetűek –, amelyek a betegeket megijesztették ugyan, de csak múló természetűek voltak. A methylenkékben nem fedezett fel új fájdalomcsillapító szert. De abból a különös felfedezéséből, hogy a mehylenkék a száz, meg száz élő szövet közül éppen az egyetlenegy különös szövetben, az idegvégződésekben halmozódott fel, Ehrlich álmodozó agya egy új fantasztikus ideát formált, amely végeredményben a varázsgolyó gondolata felé volt oda vezetendő. „Ez a festék a szervezet összes szövetei közül csak egyet fest meg – talán van olyan is a világon, amely nem támadja meg az ember egyetlenegy szövetét sem, de igenis megfesti, sőt talán megöli az emberölő baktériumokat”. Vagy húsz évig álmodozott erről az ideáról, míg alkalma akadt annak kísérleti kipróbálására...
1890-ben visszatért Egyiptomba; szóval nem halt meg tbc-ben. Otthon Koch Robert rettenetes tuberkulinjával próbálta megmenteni a fiatal kutatót; sikerült a kúra, vagy sem, nem tudjuk, de az a fontos, hogy életben maradt. Aztán Koch berlini intézetében munkához látott, azokban a történelmi időkben, amikor Behring ezernyi tengeri malacát áldozta fel a diftéria kutatása érdekében; és amikor a japán Kitasato csudás eredményekhez jutott egerein a tetanusz (merevgörcs) bacillusával. Ennek a komor laboratóriumnak fénysugara Ehrlich volt. Koch gyakorta látogatta meg tanítványának zűrzavaros, össze-vissza hányt laboratóriumát, amelyben száz meg száz, a szivárvány minden színében ragyogó festékes palack foglalta el az összes polcokat – olyan festékek, amelyekhez Ehrlich sohasem nyúlt életében – és a tudomány cárjának dicsfényében, uralkodói leereszkedésben veregette meg Ehrlich vállát. A „varázsgolyó” gondolatát azonban Koch, a tudósok fejedelme mélységesen lenézte. „Mondja csak kedves Ehrlich, mi szép kísérletet végzett ma?” És Ehrlich vulkáni temperamentuma egyszeriben kitört; szakadatlan áradatban ömlött a szó ajakáról és beszámolt azokról a kísérletekről, amelyeket a ricinus-magvak és a yequirity nevű méregnek immunizáló hatásáról végzett akkortájt: „odáig jutottam, hogy pontosan meg tudom adni a méregnek azt a mennyiségét, amely a tíz gramm súlyú egeret 48 óra alatt biztosan elpusztítja. Kísérleteim olyan precízek, akár a fizikai kísérletek, valóságos görbében, diagrammban tudom felrajzolni, milyen tempóban növekszik egereim védettsége ezek ellen a mérgek ellen. Azt is megtaláltam, hogy milyen úton öli meg ez a méreg az egereket; nézze kérem, hogyan ragasztja egymáshoz a keringő vér vörös vérsejtjeit! Ebben áll az egész titok!” És Ehrlich ott lóbálta mestere szeme előtt az egér-vérrel telt kis kémlőcsöveket és bemutatta, hogy ez a méregmennyiség, amely az egérvért csapadékképződésre bírja, pontosan ugyanannyi, amennyi az egeret meg tudja ölni. A számoknak és a kísérleti jegyzőkönyv adatainak valóságos zuhatagát zúdította Kochra. „De várjon csak egy percig kedves Ehrlich. Nem tudom ilyen gyorsan követni gondolatait – kérem magyarázza meg részletesebben amit mondott!”
„Szívesen tanár úr! Hadd fejezzem ki magam világosabban!” Egy pillanatra sem állt meg beszédében, de felragadott egy nap krétát a tábláról, majd leguggolt a földre és gigászi rajzokat meg diagrammokat rajzolt a laboratórium padlójára. „Ugye kérem, most már világos a dolog?”
Nem volt ebben az Ehrlichben egy szemernyi méltóság. Sem benne, sem pedig ténykedéseiben. Mindent a világon telerajzolt az ő figuráival, anélkül, hogy egy pillanatig gondolt volna arra, hogy kinek tulajdonát teszi tönkre. Telefirkálta kézelőit, cipője talpát, ingeinek elejét (bánta is ő, hogy felesége mit szól hozzá) sőt kollégáinak gallérját is, ha azok nem ugrottak el elég gyorsan a keze-ügyéből. Azt sem lehet a szemére vetni, hogy gondolataiban túlságosan méltóságteljes lett volna, mivel hogy a napnak 24 órája közül legalább 24-ben nem gondolt egyébre mint arra, hogy miért is vagyunk immunisak, meg hogy hogyan lehet mathematikailag megmérni a védettséget. Meg hogy hogyan volna az egyik vagy másik festéke vegyi úton az annyira keresett varázsgolyóvá átalakítható. Fantasztikus gondolatainak nyomai mindenütt ottmaradtak utána!
Mindennek ellenére kísérleteiben a legpontosabb emberek egyike volt. Egyike volt azoknak a kutatóknak, akik a bacillusvadászok hanyag kísérletezései ellen felszólaltak és mélységesen lenézte azokat, akik csak úgy találomra keverik az egyik vegyik anyagot a másikkal. A komoly laboratóriumi munkának volt hirdetője mindenkor és ebben jó példával maga járt elől. A Koch-féle laboratóriumban, ahol addig egy-egy egéren kísérleteztek, egyszerre ötven


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
állaton dolgozott. Kereste az egyszerű, a számokban kifejezhető törvényszerűségeket és ezeknek matematikai képleteivel akart mindent kifejezni: immunitást, életet és halált; és bár ez a pontosság nem oldotta meg az életnek azokat a rejtélyeit és törvényeit, amelyeket keresett: mégis egyre közelebb hozta a bűvös golyóhoz.
III
Említettem, hogy alapjában véve végtelenül vidám lelkületű és szerény ember volt: a legnagyobb mulatságát abban találta, hogy önmagát humorizálja ki minden lehető és lehetetlen alkalommal; így aztán érthető, hogy számos barátot szerzett. Másrészről azonban meg volt hozzá a jó esze, hogy barátait a magas állásban lévők közül kereste ki. Ő maga 1896-ban vezető állásba került; kinevezték a kir. porosz szérumvizsgáló állomás igazgatójává. Ez az állomás Steglitzben nyílt meg Berlin mellett és eredetileg két helyiségből állott. Egy szobából, amely azelőtt pékműhely volt és egy másik helyiségből, amelyik istállóból alakult át. „A mi balsikereink oka tisztán az, hogy nem vagyunk eléggé pontosak”. Ehrlich ugyanis jól ismerte a bakteriológia történetét és emlékezett Pasteur elpattant fiolájának, meg Behring megrepedt ballonjának épületes históriájára. „Matematikai törvények uralkodnak a mérgek, a vakcinák és az antitoxinok hatása fölött!” Ezzel a vezérlő gondolattal járt-kelt a fiatal főnök két szobájában, roppant sokat szivarozott, agyonmagyarázott minden látogatót, vitázott minden halandóval és eközben méregette a különböző mérgek és a különböző szérumok hatását, olyan pontossággal, amilyen csak tőle telt ki.
De hogy is állunk csak azokkal a törvényszerűségekkel? Majd a kísérlet megadja a választ. Eleinte minden gyönyörűen ment. „Látja kérem! Itt van az egésznek veleje!” És Ehrlich mester furcsa festményekben ábrázolta, milyennek képzeli ő a toxin szerkezetét, meg hogy milyennek a sejt belső chemizmusát; de a kísérletek folyamán, – miközben a tengerimalacok serege kettős rendekben vonult korai sírja felé, – mindinkább megszaporodtak a kivételek és megkevesbedtek az egyezések. Mindez azonban Ehrlichet csöppet sem zavarta meg, minthogy olyan képzelő tehetséggel volt megáldva, hogy mindinkább új meg új segítő törvények árnyékába menekült, amelyek a kivételeket magyarázták. Eközben rajzai mind komplikáltabbakká váltak, mígnem híres „oldallánc” teóriája végeredményképen bolondos keresztrejtvény formáját vette fel, amely aránylag keveset magyarázott meg és kevéssé segítette elő a tudomány fejlődését. Haláláig hitt Ehrlich az ő „oldallánc” teóriájában; elméletét a világ minden részéből döngették szigorú kritikusok anélkül, hogy ő azt valaha teljesen elhagyta volna. Ha már nem talált olyan kísérleteket, amelyekkel bírálóit tönkresilányíthatta volna, szőrszálhasogató vitákat bocsátott szélnek, miként évszázadokkal ő előtte Duns Scotus és Auinói Szent Tamás tették. Ha aztán megint csak megtörtént, hogy valamelyik orvosi kongresszuson alulmaradt a vitában, szokása szerint az ülés befejeztével egész hazáig szidta ellenfelét mint a bokrot, Az igaz, hogy jó kedvvel. Bánta is ő, hogy a villamos kalauza kétségbeesetten tördelte kezét, meg hogy az utazó közönség figyelve bámult feléje: torkaszakadtából ismételgette rettentő csatakiáltását, mondván, hogy: „Kedves kollégám, a vak is látja, hogy ez és az a professzor az utolsó alak a világon. Nem kérem, nem az utolsó, hanem a legutolsó!”
Így érte meg az 1899-es esztendőt, illetőleg saját 45-ik életévét. Ha akkor hal meg, a világ szemében a félben maradt ember prototípusa maradt volna. Minden igyekezete, hogy a szérumok törvényszerűségeit megállapítsa; egy csomó fantasztikus séma és rajz megalkotására vezette, amelyeket nagyon kevesen vettek komolyan s amelyek – egész biztos – nem javították meg a gyönge szérumokat erősekké. Mihez fogjon? Először is minden összeköttetését és minden befolyásos barátjának segítségét latba vetvén átköltözött a Majna melletti Frankfurtba, ebbe a nagy berlini orvosi iskoláktól és tudományos méh-kaptáraktól távol eső városba. Természetesen magával vitte nélkülözhetetlen és általa fölötte becsült Kadereit nagyságos urat, az ő fő-fő baktérium-leves szakácsát és üvegmosóját, aki nélkül mozdulni sem tudott. Frankfurt közelében terpeszkedtek ugyanis azok a nagy vegyészeti gyárak, amelyek ontották magukból a szép anilin színek végtelen skáláit: ez a közelség valamiképpen buzdító hatással volt Ehrlich tanulmányaira.
Azonkívül Frankfurt bővelkedett gazdag izraelita polgárokban, akik híresek voltak áldozatkészségükről, pedig pénzre szüksége volt Ehrlichnek. Ő maga sokszor említette, hogy négy G-re van szüksége a sikeres kutatónak. Úgymint pénzre, (Geld), türelemre, (Geduld) ügyességre, (Geschick) és főképpen szerencsére (Glück).
Szóval Ehrlich átköltözött Frankfurtba, mint Kadereit bácsi mondotta: „Mi átköltözünk Frankfurtba”. Biztos, hogy a kettősfogat utóbb említett tagjára hárult kettejük közül a nagyobbik feladat, hiszen ez a szegény ördög költöztette át az ezernyi festékes üveget, meg a szamárfüles kísérleti jegyzőkönyvek hajórakomány tömegét.
Az, aki ezt a könyvet végigolvassa, arra a gondolatra jöhet, hogy jó bacillusvadásszá csak az lehet, aki mindenkor


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
csak a saját lábán áll, aki egy szemernyit sem figyel más bacillusvadászok munkájára és csak a természet könyvében lapoz. Ehrlich egyáltalán nem tartozott ebbe a csoportba. A természetet ritkán figyelte, legfeljebb kedvenc zöldbékáját a kertben, amely nála a barométer szerepét játszotta és amelynek jóféle légytakarmánnyal való ellátása Kadereit bácsi egyik legfontosabb feladatát alkotta... Nem, kérem, Ehrlich ideáit könyvekből, irodalomból merítette.
Egész életét úgyszólván tudományos könyvek társaságában töltötte; előfizetett minden vegyi folyóiratra, még ha patagón nyelven jelent is volna meg. Laboratóriumát úgy teletömte könyvekkel, hogy ha látogatói jöttek és azoknak ülőhelyet kínált, tényleg nem talált olyan szabad négyzetlábnyi területet, ahol leülhettek volna. Folyóiratok kandikáltak ki felöltője minden egyes zsebéből, – már ha nem feledkezett meg arról, hogy felöltőt vegyen magára- és szobaleánya, amikor reggelenkint behozta a kávét hálószobájába, x-szer botlott bele az elébe tornyosuló könyvakadályokba és vágódott végig a padlón. Utolsó garasát is könyvekbe, meg aztán jó havannaszivarokba fektette. Dolgozószobája rozoga pamlagának sarkában fekete gyöngyszemű kis egérkék ütötték fel tanyájukat, sárguló folyóirat-hegyek mélyében.
Ha nem festegette kísérleti állatainak belsejét kékre, pirosra, sárgára, meg a saját kezét ugyanazokra a rikító színekre: a könyveibe temetkezett és mindent, ami fontosat talált fóliánsaiban, elraktározta bámulatos agyvelejébe, amelynek melegágya, átváltoztatta, megérlelte, sajátjává transzformálta mindazt, aminek esetleg csak csíráit találta meg az idegen munkákban. Távol áll tőlem annak a vádnak hangoztatása, hogy talán szüksége volt arra, miszerint mások ideáit eltulajdonítsa. Idegen gondolatok teljesen más alakban öltöttek testet az ő agyában.
1901-ben, amikor nekifogott azokhoz a majdnem nyolc esztendőre terjedő tanulmányokhoz, amelyek végezetül a varázsgolyó felfedezéséhez vezettek, Laveran munkája jutott a kezébe. Ennek a könyvnek olvasói előtt nem ismeretlen, hogy Laveran fedezte fel a malária csíráját annak idején és később a trypanosomák tanulmányozásához fogott. Ezeket a különös, sebesen úszkáló farkas jószágokat, amelyeknek egyik fajtája a lovak tenyészbénaságát, másika pedig a Mal de Caderas néven ismeretes délamerikai lójárványt okozza, egerekbe fecskendezte be. Száz, meg száz kísérletben látta, miképpen ölik meg, még pedig abszolút biztonsággal ezek a trypanosomák a kísérleti egereket.
Laverannak egyszer eszébe jutott, hogy a befecskendezett egerek egy csoportját arzenikummal kezelje. Ez a méreg kétségtelenül bizonyos hatással volt a beteg egerekre, amennyiben a keringő trypanosomák nagy százalékát elpusztította. De előbb-utóbb mégis csak elpusztultak a befertőzött egerek, szóval egy állat sem gyógyult meg teljesen. Eddig jutott el Laveran mester. De ez a kevés is a villám fényével világított be Ehrlich elméjébe. „Megvan! Ezzel a trypanosoma-csírával kell dolgoznom! Nemcsak azért, mert nagy és jól látható, meg gyorsan szaporodik el és könnyen öli meg az egeret: de főleg azért, mert teljes biztonsággal öl. Szóval ez a csíra a legalkalmasabb próbaköve annak, hogy az a varázsgolyó, amelyet keresek, tényleg célba talál-e, vagy sem. Ha csak egy olyan festéket tudnék találni, amely egyetlenegy egeret ki tud gyógyítani ebből a százszázalékosan halálos betegségből!”
IV
1902-ben nekilátott Ehrlich a nagy vadászatnak. Mindenekelőtt előkeresett gyűjteményéből és leporoltatta azt a száz meg száz csillogó, fénylő, színes festékes palackot, amely évek óta aludta az igazak álmát. „Remek!” Ezzel a kiáltással cirógatta meg az említett arzenál minden egyes alkotórészét; aztán laboratóriumát egészséges és fürge egerek százaival népesítette be. Az volt a szerencséje, hogy ebben az időben egy végtelenül komoly és szorgalmas japán kutató, Shiga állt be hozzá famulusnak. Ez a Shiga napról-napra foglalatoskodott olyképpen, hogy lenyeste az egerek farkának végét, hogy egy csepp vért kapjon belőlük, amelyet trypanosomákra kellett megvizsgálnia; továbbá, hogy ennek a vérnek parányi csöppjét a következő egér testébe vigye be. Szóval és röviden ő végezte mindazt a kézimunkát, amelyhez csak japánnak van elég szorgalma és türelme. A Mal de Caderast okozó trypanosomák a párisi Pasteur-intézetből kerültek hozzá, mégpedig egy fertőzött tengerimalac belsejében. A tengerimalac véréből kerültek bele az első Ehrlich-féle egérbe és aztán hajrá! Megindult a vadászat. Közel ötszáz különböző anilinfestéket vizsgált meg ez a két ember! Milyen kevéssé tudományos úton járt el ez az Ehrlich nevű bacilluscsősz! Emlékeztet engem az ősidők első vállalkozó szellemű ősemberére, aki végigkeresi az erdő legkülönbözőbb fáit, hogy megtalálja azt, amelyből jó evezőlapokat faraghat ormótlan bárdjával; vagy a vasgyárosoknak arra a primitív ősére, aki a különböző ércek közül kapirgálja elő azt az anyagot, amelyből a legjobb kardot lehet kovácsolni. Szóval Ehrlich a legősibb úton járt el. A verejtékező próbálgatás útján. Azaz hogy:


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
Ehrlich próbálkozott és Shiga izzadt belé. Annyit elértek, hogy az egyik egérfalu a legszebb kék színekben pompázott, a másik pedig aranysárga volt. De a kék, vagy sárga, szóval cifra színű egerek belsejében vígan nyüzsögtek a karcsúfarkú trypanosomák és továbbra is halálos biztonsággal ölték meg vendégszerető gazdáikat!
Mindez Ehrlichet nem zavarta meg. Továbbra is szívta a jó havannákat, amelyeknek annyira rabjává lett, hogy éjjel is akárhányszor csak azért hagyta el ágyát, hogy egy jó importra rágyújthasson; megszámlálhatatlan üveg ásványvíznek hágott a nyakára; még több könyvet olvasott végig és aztán teljes lelki nyugalommal hajigálta ezeket a kiolvasott könyveket Kadereit bácsi fejéhez, aki pedig – mért tagadnók – nem tehetett róla, hogy a trypanosomák fittyet hánytak a mester festékeinek. Bánatát latin kifejezések áradatába fojtotta; bámulatos mélyenjáró fejtegetésekben kürtölte világgá, hogy milyen tulajdonsággal kellene a jó, igazán ható festékeknek rendelkezniük. Meg kell hagyni, hogy mestere volt a teóriáknak. De aztán – 1903-ban – mégis megtalálta a célhoz vezető irányt.
Ehrlich akkortájt a gyönyörű színekben pompázó, de rendkívül komplikált vegyi összetételű benzo-purpurin festékekkel dolgozgatott. Ezek a festékek, épp úgy, mint a többi, abszolúte hatástalanoknak bizonyultak a Mal de Caderasban szenvedő egerekre. Ehrlich ráncba szedte nagy homlokát – húsz év kínlódásától és balsikerétől máris olyan sima volt az arca, mint a viharverte tölgyfa kérge – és így szólt Shigához: „Azt hiszem, kedves Shiga, hogy ezek a festékek nem szívódnak fel olyan gyorsan, mint ahogy azt szeretném. Változtassuk csak meg őket valamelyest; például ha egy sulfo-csoportot adunk hozzájuk, azt hiszem gyorsabban kerülnének be az egerek vérébe!”
Tudják meg kérem, hogy agyveleje szempontjából Ehrlich tökéletes nagystílű vegyész volt, de a kezére a legjobb indulattal sem lehetett azt mondani, hogy az a vegyész keze lett volna. Gyűlölte magát a kísérletező munkát és csakis a komplikált fejmunkáért, a teóriákért rajongott. Valójában nem is értett a vegyi munkálatok végzéséhez. Szeretett ugyan eljátszogatni a kémcsöveivel, amelyekbe rengeteg különböző vegyi anyagot öntögetett a különböző festékanyagok oldataiból és gyönyörködött azon, miképpen változtatják meg az ilyen módon modifikált festékek színüket. Aztán kirohant a folyosóra, neki annak, akit talált, orra elé tartotta az elváltozott színű kémcsöveket és közben artikulátlan szavakban bátorítgatta önönmagát. Az igazi kémiai munka, a vegyületek finom elemzése és tudatos átalakítása sohasem tetszett neki. Ezt a munkát a nagy vegyi gyárak képzett vegyészeire bízta. Minthogy pedig a közkedveltsége folytán mindenütt szerették, a közeli nagy vegyi gyárak valamelyikében megcsinálták részére a sulfo-csoporttal öregbített benzo-purpurint, teljesen kívánságának megfelelően.
Két fehéregérnek bőre alá fecskendezte ezután Ehrlich a Mal de Caderas trypanosomáit. Egy nap, majd még egy nap szépen elmúlik. Íme, az egerek szeme bedagad, szőrük borzas: közeledik már a vég, még huszonnégy óra és ott feküsznek ketrecükben mereven, kinyújtott testtel... De várjunk csak! A két egér közül az egyiknek bőre alá Shiga befecskendezi az új, a megváltozott piros festéknek egy kis mennyiségét. Ehrlich figyeli a kísérletet, mormog, morfondíroz, gesztikulál, rángatja kézelőit. A kezelt egér füle pár perc múlva megpirosodik. Majd pirossá válik az a kis sáv, ami szeme fehérjétől a félig bedagadt pillák résén át kilátszik. Ez a nap fordulópontja Ehrlich életének. Ez hozta meg neki élete szerencséjét, mivel miként az áprilisi nap hevétől megolvad a hótakaró, akként semmisültek meg az utolsó szálig a kezelt egérnek vérében az addig nyüzsgő tryaponosomák. A varázsgolyó telibe talált! És az egérnek vajon mi lett a sorsa? Íme, felnyitja szemét. Megmozdul, végigbogarássza kicsiny ketrecének minden sarkát és odaszagol kezeletlen társának nyomorúságos kis holtteteméhez.
Ez az egér élte elsőnek túl a Mal de Caderas trypanosomáinak támadását. A trypán-vörösnek nevezett anilinfesték segítségével (kémiai neve ezt az egész oldalt töltené ki) szerencsésen megmentette Ehrlich Pál a kis egeret! Ez a siker hihetetlen módon felbuzdította a máris annyira buzgó férfiút. „Olyan festék van a kezemben, amellyel egeret gyógyítok: olyant fogok találni, amellyel millió ember életét mentem meg”. Ez volt Dávid próféta késői német ivadékának az álma.
De sajnos, még nagyon messze volt ennek az álomnak beteljesülésétől. Elismerésreméltó buzgalommal fecskendezte be Shiga az egerekbe ezt a trypán-vöröst; egyes egerek meggyógyultak, mások azonban nem. Volt olyan látszólagosan gyógyult állatja, amely hatvan nap múlva pusztult el a fertőzés következtében. Gyerünk csak! Stílszerűen lenyisszantották az egérke farkát és az ügyes Shiga máris bemutatta a kiserkedő vércseppen a nyüzsgő trypanosomák vérszomjas seregét. Rettenetes vadállatok ezek a trypanosomák. Állhatatosak, kitartóak, ellenállóak, szóval olyanok, mint az összes veszedelmes mikróbák. Ellenállásukban is vannak grádusok, egyesek messze felülmúlják a nagy átlagot. És ezek az extra-bestiák úgyszólván élvezettel szürcsölték fel azt a szépszínű festéket, amelyet az a különös emberpár menesztett feléjük, mintha csak egyenesen kedvenc ételük volna. Az is előfordult,


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
hogy a trypanosomák a festékek támadása elől diszkréten meglógtak és belevetették magukat az egér testének valamelyik rejtett zugába. Ott aztán nyugodtan kivárták az idejüket, hogy előjöjjenek és tömegesen elszaporodjanak...
Ehrlich első sikereit ezernyi csalódással fizette meg. A Bruce-felfedezte nagana-trypanosoma, valamint az emberi álomkór hasonló csírája egyszerűen fittyet hánytak a trypán-vörösnek! Nem törődtek vele! A másik csalódása meg az volt, hogy ugyanaz az anyag, amely olyan pontosan hatott egereken, tökéletesen csődöt mondott fehérpatkányon, tengerimalacon és kutyán. Ebből az útvesztőből csak olyan állhatatos kutató kecmereghetett ki, aminő Ehrlich volt. Hány száz állatot hiábavaló módon áldozta fel. Nem volt igazam. Hiszen a természet is akárhányszor óriási áldozatok és hihetetlen pazarlás árán éri el eredményeit. Egy bizonyos, hogy Ehrlich hallatlan új és fölöttébb kecsegtető használhatott fel! Amikor elgondolkoztam az Ehrlich felfedezői útján, az volt az impresszióm, hogy ezt az ezernyi állatéletet a legtöbbször eredménynek jutott akkor birtokába, amikor felfedezte, hogy egy különben hatástalan festő anyagnak aránylag csekély vegyi megváltoztatása útján hatóképes gyógyszert teremtett. Ez az egy elgondolás kérlelhetetlen erővel hajszolta előre a bizakodó tudóst.
Eközben a laboratórium egyre növekedett. A frankfurti jó polgárok szemében Ehrlich képviselte azt a tudóst, aki a természet összes titkait ismeri és mindenkinél alkalmatosabb a sötét rejtélyek megfejtésére. Az sem ártott neki az emberek szemében, hogy hihetetlenül feledékeny volt. Az a hír járt felőle, hogy a szórakozott professzor úr önönmagához címzett levelezőlapokban figyelmeztette magát a különböző családi születésnapokra és hasonló ünnepélyes eseményekre. Micsoda ember! Ez volt az általános vélemény. Milyen mély gondolkodó! – szólt a konfliskocsis, aki napjában odakocsiztatta az intézetbe. Milyen zseni! – szóltak a verklisek, akiket fejedelmi borravalóval ajándékozott meg hetenként egyszer, hogy könnyű zenével mulattassák a laboratórium kertjében. „Legjobb ideáim akkor születnek meg, amikor ilyen könnyű népies muzsikát hallok” – így szólt Ehrlich, aki minden magasröptű zenét, irodalmat és művészetet szívből gyűlölt. „Milyen nagy demokrata és milyen közvetlen ez a nagy ember”. Ez volt Frankfurt népének általános véleménye és egy utcát kereszteltek el róla. Legendás alakká vált még életében.
A milliomosok pedig imádták. 1906-ban nagy szerencse érte. Speyer Franciska asszony, Speyer György gazdag bankár felesége, nagy pénzösszeget adott rendelkezésére, hogy abból építsen hajlékot a kísérleti tudománynak, bőven ellátva mindennemű instrumentumokkal, egerekkel, állatokkal és szakértő vegyészekkel, akik majd az ő kívánsága szerint vegyítik össze a legkomplikáltabb festőanyagokat, meg a többi őrült vegyi terméket, amelyeket Ehrlich íróasztala mellett elképzelt és kigondolt. Speyer asszony nélkül Ehrlichnek sohasem sikerült volna előállítani a bűvös golyókat, mivel ezt a föladatot gyárüzemi jellegű laboratóriumban lehetett egyedül megvalósítani. Ebben az új „Speyer-házban” Ehrlich úgy uralkodott a vegyészek és bacillusvadászok egész gárdája fölött, mint ahogy a nagy automobilgyár vezérigazgatója. Jupiterként trónol ezernyi munkása fölött, akik naponta annyi meg ennyi száz automobilt állítanak elő. Ne higgyék azért, hogy zsarnokoskodott volna: ehhez túlságosan régimódi ember volt. Minden lehető és lehetetlen időben képes volt betoppanni az egyik, vagy a másik dolgozóba, hogy rabszolgáit meg-megrójja, hogy vállukat megveregesse, hogy önönmagát előttük kifigurázza és hogy szívből kacagjon, valahányszor a fülébe jutott, hogy saját asszisztensei őrültnek tartják. Mozgékony alakjával tényleg megjelent az intézet minden sarkában. De a hozzáértők mindig tudták, hogy a mester hol tartózkodik, mert elárulta tartózkodási helyét az a folyton visszatérő szava, hogy: „Kadereit, szivart kérek!” vagy „Kadereit, mi van az ásványvizemmel?”
V
A festőanyagokkal nem boldogult. A vegyészek azt suttogták, hogy a mester idióta. Az útvesztőből azonban hamarosan kikerült. Egy szép napon, amikor sikerült ülőhelyet szereznie saját laboratóriumában, ezernyi vegyi folyóiratának ormán, és amikor lapozgatta a vegyi újságokat – akár a régi alkimisták, akik a bölcsek kövét keresték ócska fóliánsokban –, egy különös újfajta vegyület tulajdonságai ötlöttek szemébe. Ennek a vegyületnek neve: „Atoxyl”, szóval: „Nemmérges”. Mit is tud ez az atoxyl? Először is „majdnem” meggyógyította az álomkór csíráival fertőzött egereket, aztán meg az is ismeretes volt, hogy egészséges egereket meg tud ölni. Atoxyllal próbálták meg egyesek az álomkórban szenvedő szegény négereket gyógyítani. A négerek ugyan nem gyógyultak meg, de az atoxyltól egy csomó ember teljesen megvakult, mielőtt még a különben halálos álomkórban elpusztult volna.
Tetszik látni, ez az atoxyl elég baljóslatú gyógyszernek bizonyult és semmi oka sem volt felfedezőjének arra, hogy


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
büszkélkedjék találmányával. Hogy mi ez az atoxyl? Nagyon komplikált jószág. A kémia úgy tanítja, hogy van benne mindenekelőtt egy benzol-gyűrű, ami nem egyéb, mint hat olyan szén-atom, amely egymáshoz körbe van aggatva és kergetődzik, miként a saját farkát harapó kutya. Aztán négy hydrogen-atom, egy kevés ammonia, végezetül arzén, az ismert méreg.
Ehrlich elhatározta, hogy ezt az atoxylt „egy kissé” meg fogja változtatni, ámbár nagyon jól tudta, hogy – miként az atoxyl felfedezői mindenütt kiemelték – ingatag összetételénél fogva nem lehet módosítani anélkül, hogy az egész anyag gyökerestől tönkre ne menjen. De minden délután ott babrált egészen egyedül vegyi laboratóriumában, amely a világ egyetlen vegyi laboratóriumához sem hasonlított. Híjjával volt ugyanis a retortáknak, az eszközöknek, a kemencéknek, az üvegszerszámoknak, a hőmérőknek – sőt még mérleg sem volt benne. Nyers volt, mint a vidéki gyógyszerész keverő asztala és egyedüli felszerelése abból a töméntelen széles szájú kis üvegből állott, amelyek ott terpeszkedtek több emeletnyi sorban a nagy asztalon. Volt ott mindenféle üveg, címkés és címke nélküli; olyan, amelynek címkéjét el lehetett olvasni és olyan, amelynek a címkéje olvashatatlan volt. Az asztal pedig a szivárvány összes színeiben mutatta a kiömlött festékek örök időkre szóló nyomait. De Ehrlichnek nem volt szüksége a címkére. Káprázatos memóriája sohasem hagyta cserben. Az üvegerdő kellő közepén egy magányos Bunsen-égő unatkozott és fújta magából láthatatlan kék lángját. Minden jóravaló vegyész nevetett volna azon a gondolaton, hogy ebben a laboratóriumban egyáltalán tud valaki dolgozni.
Mondom, Ehrlich itt babrált az atoxyllal, ujjongva: „remek!”, dörmögve: „hi-he-tet-len!”, miközben Miss Marqardt nevű gépíróhölgyének diktált és közben nagyokat kiáltott Kadereit úrért. Ebben a lehetetlen laboratóriumában találta meg végül azt az alapvető tényt – nem tudni melyik jótevő géniusz vezette agyát akkor –, hogy az atoxyl igenis átalakítható, még pedig nemcsak felületes módon, hanem mélyrehatóan. Hogy ezernyi új vegyületnek válhat megfelelő kezelés útján szülőanyjává, amelyek mindegyikében változatlanul marad meg a benzol-gyűrű és az arzén viszonylagos helyzete.
„Az atoxylt át tudom alakítani”. Ezzel a szóval rontott be Ehrlich Bertheim doktor, vezetővegyésze gyönyörű műhelyébe. „Talán száz vagy ezer új arzén-vegyületet állíthatunk így elő, kedves Bertheim. Szóval az ön feladata lesz, kedves Bertheim...” és ezernyi fantasztikus lehetetlenséggel árasztotta el fővegyészének fejét. El tudják képzelni, hogy Bertheim ellent tudott volna állni ennek a kedves felszólításnak?
Két évre el volt látva az egész tábor munkával. Japánok, németek, minden rendbeli és fajtájú ember, fehérpatkányok, fehéregerek, a két hölgy, Marquardt és Leupold kisasszonyok, meg természetesen a jó Kadereit is együtt dolgoztak a laboratóriumban, amely inkább hasonlított gnómok és manók földalatti műhelyéhez, mint tudósok dolgozójához. Ez a tábor szünetlen munkában volt; pontosan 606 különböző arzénvegyületet dolgoztak fel és vizsgáltak meg hatására. Olyan nagy volt fölöttük a főgnóm hatalma, hogy rabszolgái sohasem gondolkodtak azon, milyen abszurd és lehetetlen feladatot rótt voltaképpen rájuk mesterük. Feladatuk pedig az volt, hogy az arzént, a méregkeverők kedvenc fegyverét, gyógyszerré alakítsák át, még pedig olyan betegség gyógyszerévé, amelynek gyógyíthatóságáról Ehrlich akkortájt még csak nem is álmodozott. A rabszolgák úgy dolgoztak, ahogyan csak fanatizált hívők tudnak dolgozni.
És valóban át is alakították az atoxylt! Bámulatos új vegyületeket fedeztek fel és vizsgáltak; olyanokat, amelyek hurrá! – tényleg pompásan gyógyították az egereket. Megvan a gyógyszer! Ez volt ilyen esetben a csoport jelszava. De mégsem volt igazuk, mivel az új gyógyszerek – bár a trypanosomákat tényleg megölték – a kigyógyult egerek vérét vízzé alakították át, vagy az egereket sárgaság tünetei között ölték meg. Szinte hihetetlen, de tény, hogy olyan arzén-vegyületre is bukkantak, amelytől az egerek ballerinákká alakultak át; táncdüh vett rajtuk erőt. Ezek a megmérgezett egerek egy percig sem maradtak veszteg, körbeforogtak saját tengelyük körül, majd meg hihetetlen ugrálásokat vittek véghez. A sátán maga sem találhatott volna ki kínzóbb végzetet azokra, akiket a halál torkából épp kimentett. Nevetséges, reményvesztett vállalkozásnak látszott az igazi, a tökéletes gyógyszer megtalálása. De Ehrlich nem vesztette reményét. Így írta le a helyzetet: „Rendkívül érdekes, hogy kigyógyult egereim egyébként tökéletesen egészségesekké válnak, azzal az eltéréssel, hogy táncos egerekké alakulnak át. Laboratóriumom látogatóit nagyon megkapja a táncoló egerek tömegének látványa”. Eléggé szangvinikus volt ez az ember, ugye?
Töméntelen új vegyületet találtak ki. A helyzet kétségbeesettnek látszott. Az egész kísérletezést pedig leginkább az arzén-állóság zavarta. Ehrlich amikor azt látta, hogy valamely új arzén vegyületének nagy adagja túlságosan veszedelmes volt a kísérleti állatokra, egyszerűen úgy járt el, hogy ennek a gyilkos vegyületnek kis adagjait vitte be állataiba, még pedig több ízben. Mit látott? Azt, hogy a trypanosomák lassankint hozzászoktak az arzénhez,


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
ahogy mondani szoktuk, „arzén-állókká” lettek és egyszerűen nem törődtek többé az arzén-hatással, elszaporodtak és megölték a kísérleti egeret.
Az első 591 arzénvegyület históriája a balsikerek sorozatos láncolata volt. Ehrlich úgy tartotta ébren bizodalmát, hogy telikürtölte az egész világot csodálatos új kúráinak a meseországból előszólított történeteivel, amelyekből egy szó sem volt igaz. Bertheim és egész táborkara részére abszurd diagrammokat rajzolt, új, ismeretlen és csak az ő agyvelejében élő arzénvegyületek képleteit, amelyekről vegyészei azonnal tudták, hogy előállításuk lehetetlen. Tanítványai meg ismerősei részére mindig készen volt arra, hogy az új vegyi anyagok képleteit lerajzolja; egészen mindegy volt, hova ír, csomagolópapírra-e, vagy menükártyákra, avagy sörcsarnokok képeslapjaira. Emberei egyenesen fanatizálva voltak tőle, aki ezt a szót, hogy lehetetlen, nem ismerte; javíthatatlan optimizmusa rájuk ragadt. Azt mondogatták, hogy: „De hiszen a mester annyira bizakodó!” És véle együtt bizakodók maradtak mindvégig. A mester pedig könnyelműen égette életének gyertyáját mindkét végén, míg végre 1909-ben az ő hajnala is felvirradt.
P. Ehrlich dolgozószobájában Frankfurtban


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
Kísérleti állatok oltása
VI
Bizony, bizony gyertyáját mindkét végén égette a már ötven éven felüli Ehrlich. Kenyere javát már megette, míg végre rábukkant a ma már világhírű 606-os számú készítményre, amelyet azonban a hozzá méltó Bertheim nélkül sohasem tudott volna előállítani. A legfinomabb vegyi synthesisek eredménye volt ez a 606; előállítása veszedelmes, egyrészt a velejáró robbanásoknak veszélye miatt, másrészt épp, mivel annyira kevéssé volt állandó, hogy a levegőn állva, ártalmatlan anyagból rövid idő alatt rettentő méreggé alakult át. Ennek a híres 606-os készítménynek vegyi neve: Dioxy diamino-arsenobenzol-dihydro-chlorid Amilyen hosszú volt a neve, épp olyan erős volt a hatása a trypanosomákra. Parányi mennyisége rövidesen megtisztította a Mal de Caderasba esett egerek vérét a karcsú trypanosomáktól, annyira, hogy hírmondójuk sem akadt. És ennek dacára egészen ártalmatlan volt az állatra a vegyület. Pedig rengeteg arzént tartalmazott, a méregkeverőknek – mint említettem – kedvelt mérgét. A 606-tól nem vakultak meg az egerek, vérük nem vált vízzé, meg táncra sem kerekedtek: szóval egészen ártalmatlan volt!
„Micsoda napok voltak azok” – mesélte nékem jóval később a már akkor öreg Kadereit bácsi. Már akkor nehezen mozgott az öreg, de mozgékonnyá vált, ha arról volt szó, hogy gondoznia kell Ehrlich tanárt. „Azok voltak aztán a napok, amikor a 606-ot fedeztük fel”! És tényleg csak megilletődéssel gondolunk ezekre a napokra, mert lázasabb időket nem élt meg a bacillusvadászat, talán egyedül azt az időt véve ki, amikor Pasteur csakúgy ontotta magából csodálatos felfedezéseit. A 606-os ártalmatlan, meggyógyítja a Mal de Caderast, ami mindenesetre igen üdvös az egerekre és a lovakra nézve. Mi jött ezután? Az, kérem szeretettel, hogy Ehrlich kincset ásott ki az ismeretlen mélységéből, olyan kincset, amely felé egy valótlannak bizonyult teória lidércfénye vezette őt.
A dolog úgy kezdődik, hogy Ehrlich még 1906-ban tudomást szerzett egy német zoológusnak, Schaudinnak felfedezéséről, aki bizonyos syphilises szövetekben egy vékony, halvány, finoman csavarodott mikróbát fedezett fel, amely leginkább egy dugóhúzóhoz hasonlított, persze fogantyú nélkül. (Ez a felfedezés egyike volt a legszebbeknek a mikrológiában, pedig Schaudinn nagy fantaszta volt, erős hívő és vizionárius. Szeretnék róla egyszer majd többet mesélni önöknek). Schaudinn ezt a dugóhúzóképű mikróbát Spirochaeta pallida-nak nevezte el és rábizonyította, hogy az említett rettenetes betegségnek, a syphilisnek vagy luesnek okozója.
Ehrlich természetesen tudott erről a felfedezésről – hiszen mindent tudott a világon –, de különösen Schaudinn következő szavai ragadták meg figyelmét: „Ez a halvány Spirochaeta nem a növényi baktériumok, hanem az állati csírák világába tartozik. Közeli rokona a trypanosomáknak, amelyek tudvalevőleg alacsonyrendű állatok... Spirochaeták bizonyos körülmények között egyenesen trypanosoma alakot ölthetnek fel”. Látják, hogy ez csak kevéssel több mint sejtés, Schaudinnak romantikus magánvéleménye, de elegendő volt ahhoz, hogy Ehrlichet lángra lobbantsa.
„Ha a halvány Spirochaeta a caderas-trypanosomának unokaöccse, akkor a 606 talán a Spirochaetát is meg tudná ölni. Ami öli a trypanosomát, az az unokafivérére sem lehet közömbös!” Ehrlichet következtetéseiben egyáltalán nem zavarta az a tény, hogy a két csírafajta rokonsága egyáltalán nem volt bebizonyítva. Ez nem érdekelte


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
egyáltalán, ami végeredményképpen szerencséjére is vált, mert ez a sejtés vezette őt közelgő diadalának csúcspontja felé.
Repültek mindenfelé a szigorú parancsok. Egyre több és több erős havannával tüzelte elméjét. Nemsokára erőteljes kannyulak egész százada talált elhelyezést a frankfurti „Speyer-ház”-ban és ezekkel az áldozati bárányokkal egyidejűleg egy kistermetű, de páratlan szorgalmú japán bacillusvadász telepedett le az egyik dolgozóban, a később híressé vált S. Hata. Ez a Hata pontos és fölöttébb ügyes fiú volt. Annyira pontos, hogy ugyanazt a kísérletet akár tizenkétszer is meg tudta ismételni és annyira ügyes, hogy egy tucat kísérleti sorozattal tudott ugyanegy időben foglalatoskodni. Szóval mindenképpen arra való munkatársa Ehrlichnek, aki bizonyos, a legalaposabb kutatók egyike volt.
Hata azzal kezdte munkáját, hogy számos kísérletben vizsgálta meg a 606-os készítménynek bizonyos, az emberre nem veszedelmes Spirochaetákra való hatását. Így a tyúkok Spirochaetáival dolgozott. Eredményei? Hihetetlenek voltak. Egyszerűen bámulatosak. Olyan tyúkokat és kakasokat, amelyeknek vérében nyüzsögtek az említett Spirochaeták, a 606-nak egyetlen-egy befecskendezésével tökéletesen meggyógyított. 24 óra múlva már vígan kotkodácsoltak a tyúkok és kukorékoltak a kakasok. Mesés látvány volt. De hogy is állunk azzal a rettenetes másikkal, az igazi, a félelmetes emberi betegséggel? 1909 augusztus 31-én Ehrlich és Hata tűnődve állottak egy ketrec előtt, amelyben pompás kannyúl foglalt helyet. Látszólag kitűnő egészségben volt ez az állat, de aki jól megvizsgálta, megtalálta herezacskójának vékony bőrén a syphilisszel való beojtás helyét, két, mintegy pengőnyi mély, sebes fekély alakjában. Ezeket a fekélyeket a lues Spirochaetái okozták volt, amelyekkel körülbelül egy hónappal ezelőtt fertőzte volt be Hata a kísérleti állatot. Mikroszkóp alá – erre a célra speciálisan szerkesztett lencsék szolgálnak, amelyekkel a halvány csírának felettébb finom körvonalait jól meg lehet látni – helyezte Hata azt a finom készítményt, amely ezeknek az ocsmány fekélyeknek nedvét tartalmazta kis csöpp alakjában. Ennek a különös lencserendszernek az a tulajdonsága, hogy teljesen fekete alapon mutatja ezüst fényben – az oldalról jövő fénysugarak nyomán – a mikroszkópos tárgyakat, valamint a keskeny ablakrés fénysávjában, ha oldalról nézzük, meglátjuk az ezernyi csillogó és táncoló porszemet. Így lehet a lues Spirochaetáját is meglátni ezer és ezer, finom csavaros, táncoló, szökdécselő, ugráló, előrehaladó csavaros képlet alakjában. Látványnak gyönyörű volt; az ember órákhosszat elnézhette; de végezetül mégis csak elszomorítja – mert vajon van-e a földön élőlény, amely az emberiségre több keserűséget és bánatot hozott volna, mint ez a gyönyörű csavaros csíra? Hata oldalt hajlott és átengedte a mikroszkópba való nézés jogát Ehrlichnek. Ehrlich Határa, majd az áldozati nyúlra nézett. „Fecskendezze be az oldatot”. És a beteg nyúl fülvénájába bejutott a fecskendő tűjén keresztül az a sárga, tiszta folyadék, a 606-os preparátumnak oldata, – hogy először küzdjön meg a lues csírájával.
A következő napon ugyanennek a nyúlnak fekélyeiben egyetlen-egy spirális ördögöt sem lehetett többé találni. És mi történt a fekélyekkel? A következő napon már gyógyulásnak indultak. Jóindulatú sarjadzás formálódott a fekélyek fölszínén és alig egy hónap múlva a mély sebek helyén vékonyka, alig látható hegvonalak mutatták egyedül a fertőzésnek, az elmúlt fertőzésnek helyét. Olyan gyógyulás volt, aminőhöz hasonlókról csak a biblia emlékezik meg a csodatételek sorában. És Ehrlich jogosan írhatta a következő szavakat, amelyek a világ fölfedezéseinek könyvében aranybetűkkel vannak immár belevésve: „Ezekből a kísérletekből nyilvánvaló, hogy ha kellő anyagot viszünk be, a Spirochaeták egyetlenegy injekció hatása következtében tökéletesen és rövidesen elpusztíthatók!”
Ez volt Ehrlich nagy napja. Kezében tartotta a bűvös golyót. És milyen ártalmatlan új gyógyszer? Hiszen nézzék kérem a meggyógyított házinyulak sorozatát: egyikük sem vallotta kárát a befecskendezésnek. Akkor sem mutattak semmiféle zavart, amikor Hata fülvénáikba háromszor annyi 606-ot vitt bele, mint amennyi elégségesnek bizonyult volna a biztos és gyors meggyógyulásukhoz. Eredményei csodálatosabbak voltak mindazoknál az álmoknál, amelyeken a német kutatók olyan sokszor mosolyogtak. Most ő rajta van a mosolygás sora. „Teljesen ártalmatlan az új szer!” Ez a pár szó volt visszatérő jelmondata. Élénken el tudom képzelni, micsoda vad víziók hullámzottak önmagában bízó elképzeléseiben. Mindenkit azzal fogadott, hogy milyen ártalmatlan az új szer. De éjszakánkint, amikor áthatolhatatlan sűrűségű szivarfüsttel telített dolgozójában ült, egészen egyedül, azok között az újság- és könyvhegyek között, amelyek fantasztikus árnyékvonalakat rajzoltak reá; mondom, amikor a kék, meg zöld, meg sárga, meg narancsszínű jegyzetpapírosokra mázolgatta azokat a hieroglifákat, amelyek a következő napra való parancsokat tartalmazták tudományos rabszolgái számára: mégis azt kérdezte magától: „Igazán ártalmatlan?”
„Az arzén a méregkeverők kedvelt mérge... Ez igaz, de vajon tényleg elég mélyrehatóan változtatjuk-e meg vegyi


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
összetételét? Hát ha úgy áll a dolog, hogy ami az egeret és a nyulat meggyógyítja, ugyanaz a szer megöli az embert?... Akármilyen veszedelmes a híd, amely a laboratóriumból a betegágyhoz vezet – ezen a hídon át kell mennünk!” – Ne feledjük el, hogy szelíd, jóságos szürke szemei voltak.
Rávirradt a következő nap hajnala. Ott látta maga előtt laboratóriumát, meggyógyult nyulainak seregével, meg aztán azt a varázslót, Bertheimot, aki már 606 új arzén-vegyületet állított elő. Lehetséges-e, hogy ez az ember hamis utakon jár? Nem lehet! 605 mérgező vegyület után már igazán egy ártalmatlannak kell következnie. A rendes, a megszokott környezet, a száz meg száz kísérleti állat parfümje, az ezernyi vegyszer látása, hűséges munkatársainak gárdája, akik mindegyike vakon bízott benne, megerősítette elhatározásában. A kocka el van vetve. Nem lehet megállás!
Ha jól meggondoljuk, Ehrlich hazárdjátékos volt; de hiszen minden bacillusvadász a hazárdjátékosok sorába tartozik. Még nem gyógyult meg tökéletesen első nyulának sebe, már levélben kérte fel jó barátját, dr. Alt Konrad főorvost, próbálja ki a 606-ot luesben szenvedőkön. Alt dr. készséggel vállalkozott a kísérletre.
Az 1910. esztendő beköszöntött és ez az esztendő Erhlich jegyében folyt le. Amikor a königsbergi tudományos kongresszus ülésén megjelent, olyan tapsvihar köszöntötte, amilyent az ülésterem falai sohasem éltek meg. A taps nem akart megszűnni: szinte az volt a színezete, hogy Ehrlichet nem akarják szóhoz juttatni. Keresetlen szavakban mondotta el, miként találta meg a bűvös golyót. Beszélt a rettenetes nevű betegség borzalmairól, azokról a szomorú esetekről, amelyek a legszörnyűbb halálhoz vezetnek, vagy ami még sokkal szomorúbb, az őrültek házába juttatják áldozataikat. Azokról, akik a higanykezelés dacára odakerültek az élőhalottak házába; azokról, akik odajutottak, noha annyi higanyt szedtek magukba, hogy a higanymérgezés összes csúnya tüneteit végigszenvedték. Olyan esetekről, amelyeket kezelőorvosaik, mint gyógyíthatatlanokat már a halállal jegyeztek el. Elbeszélte, hogy a 606-nak egyetlenegy befecskendezésére miként váltak ezek a szerencsétlenek újra jókedvű, normális emberekké. Miként erősödtek meg, miként nyerték vissza testsúlyukat ( 15-20 kilót híztak rövid idő alatt), miként tisztult meg szervezetük a rettenetes méregtől, miként tértek vissza újra családjuk, barátaik körébe... Azok a gyógyulások, amelyekről Ehrlich beszámolt, valóban a bibliai csodák csoportjába tartoztak. Beszámolt például egy nyomorékról, akinek torkát a halvány Spirochaeták annyira tönkretették, hogy gyomorcsövön keresztül kellett hónapokon át etetni. Két órakor délután fecskendezték be testébe a 606-ot és másnap a nyomorék egyedül ette meg szendvicsét. Aztán bemutatott szegény asszonyokat, férjük bűnének ártatlan áldozatait. Volt ott egy asszony, akinek olyan fájdalmai voltak éjjelente csontjaiban, hogy évek óta morfiumot kapott minden este, csakhogy pár órát alhasson. Egy befecskendezésre elaludt ez a szerencsétlen, morfium nélküli nyugodt és mély álomba merült még a kezelés éjszakáján. Csodákról számolt be Ehrlich: amilyeneket sem vénasszonyok füvei és gyökerei, sem javasemberek, sem orvosok nem műveltek eddig sohasem. És a modern bacillusvadászoknak egy széruma, vagy vakcinája sem jutott eredményessé tekintetében a 606 nevezetű csodás, bűvös puskagolyó átütőerejének közelébe.
Rendkívül sikere volt. De megérdemelte, mert azon a napon olyan útvesztőből vezette ki a kutatókat, amelyből egyedül nem tudtak volt kijutni (Ne gondoljunk most azokra a hiú reményekre, amelyeket ez a felfedezése sok irányban ébresztett és azokra a zavarokra, amelyek a nyomában jártak). Minden akció azonos erősségű, de ellentétes irányú reakciót szül. Ez a tétel éppen úgy áll az élettelen tárgyak világára, mint az olyan emberek életére, aminő Ehrlich volt. Az egész világ a „Salvarsan” után esengett. Így nevezte ugyanis el Ehrlich az ő 606-os vegyületét és a „Speyer-ház” laboratóriumában Bertheim tíz – a szédületes munkától agyoncsigázott asszisztensével együtt sok százezernyi adagját készítette el az új csodaszernek. A kis laboratóriumban olyan munkát végeztek, amelyet egy nagy gyár is alig győzött volna. Ott dolgoztak a veszedelmes éthergázok robbanékony atmoszférájában, folytonosan rettegve az esetleges balsikerektől: tudták, hogy a legkisebb tévedés is száz meg száz embernek kerülhet életébe. Nem feledték soha, hogy nagyon is kétélű fegyver ez a Salvarsan. És Ehrlich? Nem volt már a régi – cukorbajos árnyéka volt immár önönmagának – és ha legalább abbahagyta volna az átkos szivarozást... Életének gyertyája most már a közepén égett.
Mindenütt ott lehetett látni a „Speyer-házban.” Új meg új vegyületeket állított elő, arzénes összetételűeket, amelyekről azt remélte, hogy a 606-nál még jobb hatásúak lesznek. Egyszer itt, másszor meg amott bukkant fel: szegény Kadereit sohasem tudta, hol találhatja meg gazdáját. Száz meg száz fellengős levelet diktált a jó Marquardt Mártának, ezer meg ezer levelet olvasott át, amelyeket a világ minden zugából irányítottak felé, a lehető legnagyobb gonddal állította egybe nagy statisztikáit, amelyek az 1910-es évben beojtott 65.000 ember sorsát pontosan tüntették fel. Ezeket a statisztikákat – és ez jellemző volt erre a különös emberre – óriási papírlapra


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
ragasztotta fel, a papírlapot pedig szekrényének ajtajára feszítette ki: lábujjhegyre kellett ágaskodnia, hogy a felső följegyzéseket leolvassa.
Abban az arányban, ahogy nőtt a listája, növekedett egyszersmind csodálatos eredményeinek száma is; is azután érkeztek olyan jelentések is, amelyeket nem volt kellemes olvasnia, jelentések, amelyek arról számolnak be, hogy a Salvarsan-injekciók után csuklás, hányás, görcsös állapotok, sőt halálesetek is mutatkoztak: olyan emberek haltak meg a Salvarsantól, akik a luestől még évekig is elélhettek volna.
Micsoda lázas munkát végzett Ehrlich, hogy magyarázatát adja mindezeknek az incidenseknek! Mindent elkövetett, hogy a balsikereket a jövőben a lehetőségig kiküszöbölhesse. Kísérleteket végzett; a leghihetetlenebb arányú levelezés útján igyekezett megtudni a legminuciózusabb részleteket a végzetes beojtások mikéntje tekintetében. Új meg új magyarázatait találta ki a balsikereknek; gondolatait azoknak a kártyacsomóknak hátlapjára jegyezte fel, amelyekkel esténkint patience-t rakott ki magának. Meg aztán azoknak a vértől csepegő, hajmeresztő históriáknak margójára, amelyek egyedüli szépirodalmi olvasmányai voltak. Nyugalma egy percnyi sem volt! Ezek a balsikerek üldözték és csorbították dicsőségét...
Homlokának ráncai árkokká szélesedtek. Mély karikák sötétlettek szürke szeme körül, amelyben – ha nem is oly gyakran, mint azelőtt – még mindig fel-felvillant szelíd humorának játszi fénysugara.
Miközben a 606-os vegyület ezreket és ezreket mentett meg a haláltól, az elmebajtól, a halálnál is rettenetesebb társadalmi kiközösítéstől, miközben pusztította megszámlálhatatlan billióit azoknak a halvány Spirochaetáknak, amelyek mindennek a keserűségnek okozói: ez a 606 azok ellen fordult, akik előállították. Ehrlich már árnyékként hurcolta gyönge porhüvelyét, miközben halálra kínozta magát azzal a lehetetlen feladattal, hogy az új szer minden rejtélyét egymaga oldja meg. Hiszen ezek a rejtélyek még ma sem oldódtak meg, pedig már több mint tíz év múlt el azóta, hogy Ehrlich az ő fekete szivarjainak utolsóját elszívta. Amikor dicsőségének csúcsán állott, épp akkor igazolódott be legmélyrehatóbb teóriájának helytelen volta. Szólott pedig ez a teória a következőképpen: „A 606 vegyileg egyesül a Spirochaetákkal és így öli azokat meg; minthogy pedig nem kapcsolódik az emberi szervezet szöveteihez, nem is tud az emberben kárt okozni!”
Pedig, hogy lehet a 606-nak bármilyen komplikált, de aránylag egyszerű chemizmusát ugyanegy másodpercben említeni azzal a sokkal komplikáltabb és ismeretlenebb szerkezettel, amelyet embergépnek nevezünk. Mit tudunk erről az embergépről? Ehrlich téves nézeteiért rettenetes árat fizetett. Bocsássuk meg neki – hisz annyi rengeteg jót tett az emberiséggel – azt a tévedését, hogy nem látta előre, miszerint a sokezer eset közül egyben megtörténhetik, hogy a bűvös golyó nemcsak egy, hanem két irányban hat. Mondottam már, hogy az összes bacillusvadászok hazárdjátékosok voltak: tartsuk meg Ehrlichet emlékezetünkben annak, ami volt, a kalandkeresők legbátrabbjának és ezernyi ember élet megmentőjének. Emlékezzünk meg róla, mint aki új ösvényeket vágott a tudománynak, aki új utat mutatott a bacillusvadászoknak és megtanította őket arra, miképpen kutassanak a határozott célú bűvös golyó után. Hiszen (bár talán még korai, hogy erről a históriáról is megemlékezzünk) egyes nem éppen ismert kutatók – közülük egyesek még az Ehrlich régi rabszolgagárdájának tagjai – az elberfeldi nagy vegyigyárak laboratóriumaiban egy újabb, talán még csodálatosabb gyógyszert fedeztek fel. Vegyi összetétele még nem került a nyilvánosságra. Neve: „Bayer 205”. Ez a csodálatos gyógyszer Rhodesiának és a Nyassaföldnek rettentő és mindig halálos álomkórját meg tudja gyógyítani. Ők emlékeznek reá, hogy ez az a betegség, amely ellen Dávid Bruce, a keménykötésű kutató hiába próbált utolsó erőlködésében megküzdeni. Ez a gyógyszer különös tulajdonságokkal rendelkezik és bámulatos hatásokat vált ki az emberi test sejtjeiben és folyadékaiban, amelyek önökben talán azt a hitet kelthetnék, hogy hazug tündérmesékről referálok! De ami legfontosabb, a „Bayer 205” tényleg pusztítja a nevezett csírákat. Elpusztítja őket szépen, pontosan, olyan tökéletesen, amilyen tökéletességről talán csak Ehrlich álmodik manapság csöndes sírjában – és amikor nem öli meg a csírákat, akkor megszelídíti őket.
Olyan biztos, mint ahogy a nap követi a hajnal pirkadását, hogy új bacillusvadászoknak egész serege fog még következni, akiknek sikerülni fog azoknak a biztosabb hatású bűvös golyóknak öntése, amelyekkel a ma még hozzá nem férhető bacillusokat is ki lehet pusztítani. Majd ha ez bekövetkezik, ne feledjük soha, hogy az új útirányt Ehrlich adta meg...
Ez a történet nem volna tökéletes, ha nem számolnék be önöknek egy vallomásról: és ez a vallomásom az, hogy mélységesen szeretem ezeket a bacillusvadászokat Leeuwenhoektől kezdve Ehrlichig. Nemcsak azokért a felfedezésekért, amelyeket az emberiség javára megtettek, de főképp azért szeretem és bámulom őket, mert


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
olyanok voltak, aminőknek megláttam őket. És aminőknek ma is látom. Vallom, hogy minden komoly embernek emlékezetében örökkön-örökké fognak élni, mindaddig, amíg egyáltalán él az emlékezetnek fogalma az emberi agyvelőkben. Ehrlichet is szeretem. Azért, mert vidámlelkületű férfiú volt, aki összes érdemrendjeit egy szivarskatulyában össze-vissza dobálva tartotta magánál és sohasem tudta, hogy melyiket milyen estélyen vegye fel. Szeretem impulzív természeténél fogva, aki akármikor hálóingben rohant ki a folyosóra hálószobájából, hogy kitörő örömmel üdvözölje valamely bacillusvadász barátját, aki talán magához hívta volt meg arra az estére. Meg aztán szeretem az őszinte egyenességéért! „Mit mond kérem? Hogy a 606-osnak fölfedezése nagy agymunka, csodálatos tudományos eredmény volt?” – ezt a kérdést vágta szemébe egy üdvözlőjének. Majd folytatta: „Kedves barátom, tudja meg, hét esztendős balsikerem után egy percig tartó jószerencsém akadt – ennyi az egész”.
Ehrlich és Hata
P. Ehrlich


 Brehm: Az állatok világa / EHRLICH — A bűvösgolyó
http://mek.oszk.hu/03400/03408/html/3189.html[2020. 10. 21. 17:37:16]
Ehrlich Paul laboratoriumában
REED Walter — A tudományért és humanitásért! TARTALOM Jegyzetek


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
EHRLICH — A bűvösgolyó TARTALOM
Jegyzetek
1. A magyar bacillusvadászok.
A hazai viszonyok csak újabban alkalmasak arra, hogy a bakteriológia terén fölfedezőket termelhessenek. Egyetemünkön 1770-ig orvosi kar nem volt. Az orvostudomány után érdeklődő ifjaink a külföldi egyetemeket keresték fel és akik közülük kiválóak voltak, haza sem tértek többé, mert a pártoskodástól visszhangzó, a török csatákban kimerülő hazai viszonyok a tudománynak nem voltak kedvezőek. Ki nem alvó tudományszomjával nem egy magyar orvos szerzett dicsőséget hazájának valamelyik külföldi egyetem tanári karában, vagy egy jelentősebb város vezető orvosi állásában. Hogy tárgyunknál maradjunk, csak a kiskéri születésű párisi magyar orvost, Gruby Dávidot említsük, aki a bacillusvadászok között olyan nagy, hogy Paul de Kruif, ha kultúrtörténeti regényének folytatását megírja, nem fog megfelejtkezni róla. Hiszen ő találta fel a mikrofotogram technikáját, saját készítésű mikroszkópjával a bőrgyógyászati gombászatban örök nevet szerzett magának a trichophyton, mikrosporon, streptothrix és a trypanosoma felfedezésével. A szintén magyar származású bécsi tanárt, Kaposi-t se felejtsük el, akinek neve a bacillusvadászok között kitörülhetetlen. Sajnos, mi többeknek csak eredetével dicsekedhetünk, mert tudományukkal azokat az egyetemeket ajándékozták meg, amelyek kenyeret adtak nekik, amelyek intézetet bocsájtottak rendelkezésükre, hogy tudományszomjuknak szabadon, gond nélkül élhessenek.
Akik hazatértek a sok országot látott kutyabőrrel, orvosi diplomájukkal, a megélhetéssel küszködtek, képzettségüknek megfelelő teret és elösmerést nem találtak. Sokan közülük az egyes főiskolák tanári állásával cserélték fel a bizonytalan megélhetéssel kecsegtető orvosi praxist.
Hiányzott az egyetem, amelynek árnyékában meghúzódhattak volna, de hiányzott sokszor az elismerés, a tehetség felkarolása is. Így veszett el az ismeretlenségben Paterson Hain János mikroszkópja is, amelynek szerkesztésével még a tudományát féltékenyen őrző hollandust, Leeuwenhoeket is megelőzte. Fodor József bacillusok elleni harcának számos eredménye külföldön talált elismerésre, Semmelweisért évtizedeken kellett küzdeni, hogy a gyermekágyi láz feltalálójának kijáró elismerést és tiszteletet megkaphassa.
Bálint Nagy István
Semmelweis szobra Budapesten


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
Semmelweis szülőháza Budán
Semmelweis síremléke
2. Leeuwenhoek ijesztő varázslóként szerepel még E. T. A. Hoffmannál, a híres német elbeszélőnél is, Meister Floh c. elbeszélésében.
3. Paterson Hain János, aki a mikroszkópot Leeuwenhoek előtt feltalálta. Kétszázötven évvel ezelőtt a kuruclabanc hadaktól sűrűn látogatott Eperjesen élt a porosz származású, messze földön nagyhírű magyar orvos, Paterson Hain János. Híre a töröktől feldúlt, a császár és Rákóczi hadaitól gyakran háborgatott Felvidéken nem volt kisebb, mint a tudós Leeuwenhoeké a békés viszonyokat élvező Hollandiában. Gyógyító hírére messze földről zarándokoltak a betegek. Nemes kisrédei gróf Rhédey László uram, Háromszék főkapitánya Husztról kocsin vitte beteg feleségét az igen híres tudós doktorhoz, az eperjesi fizikushoz. Csak az utazás kétezer forintba került, de mire tudósunkhoz értek, a beteg nagyasszony elköltözött oda, ahonnan már nincs visszatérés. Bánffy Dénes báró, a losonci nemzetségből, Erdélyből igyekezett beteg asszonyával sok viszontagságok között Eperjesre, hogy a város igen jól fizetett orvosától gyógykezelésben részesüljön. A szegény betegeknek nem telt ennyi pénz és ilyen kényelmes utazás egészségük reparálására, ezért csak gyalogszerrel indultak neki a nagy útnak. Sok közülük még útközben elhullott, a többi pedig mire a városba ért, Rákóczi hadainak fogságába esett, mert ebben az időben még a beteg is gyanús volt, hogy nem valamelyik osztrákhű polgárnak hozott-e üzenetet betegség ürügye alatt. Ilyen nehezen lehetett a messze földön híres fizikus színe elé jutni.


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
Paterson Hain Jánost ez nem nagyon szomorította el. Inkább könyvei között búvárkodott, vagy a barlangokat kutatgatta, hogy nem talál-e a nép sárkánycsontjainak bűvös erejére megfelelő magyarázatot. A nép gyakran használta a barlangokból kikerült csontokat, vagy azok porát gyógyszernek. A Déménfalvi-barlang jéghideg, állati csontokról csepegő vízét vesebaj ellen itták. A barlangi medve ásatag maradványait hülyeség és egyéb szellemi gyengeségek ellen használták. A sárkányfogakról az a néphit volt elterjedve, hogy kitűnő izzasztószer különböző betegségekben. Egészen észszerűen használták a nagy közkedveltségnek örvendő porrá tört cseppkövet szoptató anyák és tejelő állatok tejmennyiségének fokozására. Aggtelek cseppköveit összezúzva friss nyitott sebekre hintették, mint biztos gyógyszert a seb elmérgesedése ellen. Tudósunk mindezeket a babonákat feljegyezgette, a bűvös szereket összegyűjtögette és otthon csendes tudós szobájában vizsgálat alá vette. Gyenge kis kézi nagyítója mást mutatott, mint a nép regélt: csontmaradványok bonctani összetételét, a fogak állati eredetét. Már ez a kis párszoros nagyító is megfosztotta a csontokat fantasztikus eredetüktől, őslénytani, kihalt állatok maradványainak találta, amiről külföldi tudós barátainak be is számolt. Tagja volt az első német tudományos társulatnak, az Academia Naturae Curiosorum-nak, mely még 1625-ben alakult. Az akadémiának tudományos lapja is volt, az Ephemerides, vagyis évkönyv, amelyben a boroszlói orvos, Sachse kinyomatta a hozzá érkezett leveleket, amelyekben legnagyobb tudósok számoltak be megfigyeléseikről, egy-egy rendkívülibb égi tüneményről, vagy nem mindennapi megbetegedésekről és országukban dúló járványokról. Levelezésük a mai sajtót és a tudományos lapokat pótolta.
Paterson levelei nagy visszhangra találtak a komoly tudományos körökben, hiszen egész Európában ő írta le először biztosan felösmerhető módon a barlangi medve és barlangi oroszlán maradványait, alapját vetette az őslénytannak, a palaeontológiának, mely ma is még atyamesterének tartja. A vizsgálódásokra használt kis lupéjával nem volt megelégedve, hanem tovább haladt. Senkitől nem tanulta, senkit mesterének nem vallhatott, csak a boroszlói egyetemen látott üvegköszörülésen elindulva csiszolgatta, összerakta lupéinak üvegjeit, majd az üvegöntést elsajátítva újakat állított elő, amellyel már, csodák-csodája, a bolha lábának tüneményes rajzait és a lény szárnyának mesébe illő összetételét is látta. De városa hasznos dolgot kívánt tőle! A jó eperjesi polgárok tisztelték ugyan nagy eszét, híres gyógytudományát, azonban hasznosítani szerették volna kereskedő érzékkel megáldott lakostársai nagyítójának sikerét. Sok boruk megecetesedett, amelynek felszínén vékony hártyák úszkáltak. Ha már Paterson olyan nagy tudós vagy, hogy híred külföldre is eljutott, erre adj magyarázatot! Vizsgálgatni kezdte az ecetágyat, észrevette, hogy szabad levegőn, hosszú állás után nyálkás hártya képződik a bor felületén, amely most már ezerszeresen is nagyító mikroszkópja alatt apró, élő állatkáknak bizonyult. Büszkén írja meg levelét az akadémiának, Sachse annyira megörül neki, hogy a „boroszlói könyvek” 1871-es évfolyamában De Experimentes Microscopicis nagyhangú címmel közli, hogy Leeuwenhoek tudomást szerzett-e róla, nem tudjuk. Valószínűleg nem! Csodálatos fölfedezései közben ugyan mit érdekelték az elfogult hollandust egy kis ország ösmeretlen orvosának sejtései, bizonytalan fölfedezése, hiszen amit Paterson csak sejtett, hogy az ecetesedést baktériumok, szerinte „mozgó élőlények” okozzák, csak Kützing (1837), majd az ő előmunkálatai nyomán Pasteur ( 1864) fedezte fel. Talán Paterson látta először az ecetágy tanulmányozása közben a mycoderma aceti-t, azt a parányi, pontszerű gombát, amely az eperjesi hanyag szőlőművesek borát megecetesítette. A hazai viszonyok sem voltak alkalmasak arra, hogy megfelelő segítséggel, pénzzel ellátva kísérleteit továbbfolytassa, mikroszkópját tökéletesítse. Egyetemünk nem volt, amely felkarolta volna tudósunkat, a külföld pedig Leeuwenhoek pár évvel későbbi felfedezésével volt jogosan eltelve.
Elsőbbséget nem követelt magának, hiszen a levelezés abban az időben olyan nehézkes volt, hogy megkísérelni sem volt érdemes. Magyar sors, magyar végzet! Ma már nevét is csak egypáran ösmerik, pedig ha Paterson nem egy örökös harcban elfoglalt nemzet fia, hanem a nagy nyugat valamely népének sarja, ma neve Leeuwenhoekéval szerepelne együtt, mint a mikroszkóp feltalálója.
Bálint Nagy István
4. A magvakból vagy húsból készült forrázat tudományos neve infusum (szószerint: öntelék), a bakteriológiai gyakorlatban azonban a hús forrázatát bouillon-nak, vagy leves-nek is nevezik.
5. Anániás, az Apostolok Cselekedeteiben (5. rész, 1-11. vers) szereplő férfi, aki eladta örökségét és árát átadta a gyülekezetnek, de egy részt megtartott magának. Péter apostol ezért szemrehányással illette, mire Anániás holtan esett össze.


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
6. Spallanzani E.T.A. Hoffmannál, a múlt század híres német elbeszélőjénél is szerepel, mint szerkesztője az Olympia nevű ember-automatának. Ez a történet átment Offenbach: Hoffmann meséi c. operájának szövegébe is.
7. Semmelweis Ignác Fülöp. A sors különös kegyének kell mondanunk, hogy az emberiség egyik legnagyobb jótevője: a gyermekágyi láz kóroktanának és elhárítása módjának felfedezője a mienk volt. Mienk a szó legteljesebb, legnemesebb értelmében: nemcsak mert Budán született 1818-ban, s elődei már a 17. sz.-ban Szikra község r.k. anyakönyveiből kimutathatólag magyar honosok voltak; nemcsak azért, mert három év kivételével összes tanulmányait hazájában végezte s nemcsak azért, mert ő is mindenkor büszkén magyarnak vallotta magát s azt elnyomatásunk idejében külsőleg, ruházatával is kimutatta, de azért is, mert működésének jelentőségteljes mozzanatai a magyar földön játszódtak le. A világ által mellőzött, Bécsből kiüldözött férfiút mi tárt karokkal fogadtuk: rögtön kórházi főorvosi állást s a tanszék megürültével professzurát nyújtottunk neki. Nálunk fogott tollat a kezébe, itt írta meg összes munkáit, de nem magyarul, hanem azok nyelvén, kikre – mint maga mondá hatnia kellett: németül. Végül itt akadt azokra a nemes lelkű barátokra, kik nemcsak buzdítói, de vigasztalói is lettek ama szomorú esztendőkben, amikor a világ csak támadta tanítását.
Ám lássuk, miben is állott Semmelweis áldásos felfedezése és vegyük szemügyre, kövessük lépésről-lépésre hogyan is tette meg felfedezését?
Semmelweis 1844, július 1-én, éppen huszonhatodik születése napján megszerezte a szülészmesteri diplomát s még ugyanazon a napon jelentkezett a bécsi egyetem szülészeti klinikáján Klein tanárnál a klinika segédorvosi állására. 1846. július 1-én teljesedésbe ment óhaja s elfoglalta állását a bécsi akkor világhírű tanártestület legjelentéktelenebb, legszűkebb lelkületű és látókörű tagjának oldalán.
A világ legnagyobb szülőháza, az 1874-ben megnyílt bécsi közkórházi s egyúttal klinikai szülészeti intézet. Semmelweis idejében két ingyenes osztályra volt osztva: az I. osztályon az egyetemi hallgatók nyerték kiképzésüket s ennek főnöke az említett Klein tanár volt; a bábanövendékeket a Bartsch tanár vezetése alatt álló II. osztályon oktatták. A szülőnők felvétele a két osztály közt huszonnégy óránkint váltakozott, csak egyszer hetenkint tartott az elsőn negyvennyolc órán át. Csodálatos módon az I. osztály halandósága állandóan és lényegesen nagyobb volt, mint a II. osztályé és pedig 1840-1845 közt átlag háromszorta, sőt 1846-ban ötszörte nagyobb s volt idő, amikor az abszolút halandóság egyes hónapokban elérte a harmincegy százalékot is.
A két osztály halandóságának e különbségét nemcsak az orvosok ismerték. Nem maradt az titok a lakosság előtt sem. Ismeretes volt a szülőnők előtt, hogy az I. osztály mily nagy járulékát szállítja a halottaknak minden esztendőben. Szomorúan ecseteli Semmelweis, mennyire féltek e szerencsétlenek az I. osztálytól. Szívet tépő jeleneteket kellett végignéznie, amikor térden állva, kezeiket tördelve könyörögtek kibocsátásukért, akik a II. osztályra akartak bejutni, de nem ismerve a viszonyokat, az elsőbe tévedtek, melyet a sok férfi jelenlétéből ismertek fel. Gyermekágyasok megszámlálhatatlan verőérlökéssel, meteorisztikusan puffadt hassal, száraz nyelvvel, vagyis súlyos gyermekágyi lázban szenvedők, kevés órával haláluk előtt kérlelve erősítgették, hogy ők teljesen egészségesek – csak azért, hogy ne kezeljék őket. Tudták, hogy a kezelés előfutára a halálnak.
Mi volt tehát az oka az I. osztály rettentő halandóságának s a két osztály halandósága közötti szembeötlő különbségnek? A gyermekágyi láznak Semmelweisig érvényben volt kórtana nem adott erre magyarázatot. Azaz hogy Semmelweis nem tudta vele megmagyarázni. A többiek azonban nem kételkedtek benne, hogy azokat a rettenetes pusztításokat, melyeket a gyermekágyi láz az I. osztályon visz végbe, járványos befolyások okozzák.
Az összes s talán nem is túlozunk, ha azt mondjuk, hogy a százféle felfogás közül, mellyel a gyermekágyi láz okát magyarázni igyekeztek, az epidemiológikus felfogást vallották a legtöbben és ezúttal az I. szülészeti osztály halandóságának magyarázatául valamennyien.
Járványos befolyások alatt értették ugyanis a „pontosan meg nem határozható” atmoszferikus, kozmikus és tellurikus változások összességét, amelyek gyakran egész vidékekre egyidejűleg kiterjeszkednek és a gyermekágyas állapot által hajlamossá lett egyénekben gyermekágyi lázat idéznek elő. Induljunk ki mi is ezúttal ezekből a pontosan meg nem határozható befolyásokból és kövessük induktív gondolatjárásában Semmelweist saját elbeszélése nyomán addig a pontig, míg vele együtt felfedezéséig: a gyermekágyi láz kóroktanának pontos meghatározásáig el nem jutunk.
Helyesen vetette fel Semmelweis vizsgálódásai kiinduló pontjául a kérdést: hogyan van az, hogy járványos


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
befolyások Bécsben esztendők hosszú során át csakis a szülőház I. osztályán fejtik ki pusztító hatásukat és állandóan kímélik a szomszédos II. osztályt és kímélik magát Bécs városát? Vajon lehetséges-e, hogy e járványos befolyások huszonnégy óránkint lépnek fel s huszonnégy óránként megint el is múlnak, aszerint, hogy a szülőnőket az I. vagy a II. osztályra veszik fel?
Már ezek az előzetes szemlélődések magukban is teljességgel oda terelték Semmelweis ítéletét, hogy nem járványos befolyások azok, amelyek az I. osztály rettentő halandóságát előidézik. Európa szerte és pedig eredménnyel alkalmazott rendszabály volt akkoriban, hogy az elharapódzó gyermekágyi lázjárványok megfékezésére a szülőházakat bezárták. Bezárták őket, de nem azzal a szándékkal, hogy a szülőnők ne a szülőházban, hanem valahol egyebütt haljanak meg, hanem ellenkezőleg azzal a tudattal, hogy ha a szülőházon kívül szülnek, egészségesek maradnak.
Semmelweis előtt ez is bizonyíték volt arra, hogy nem lehet járványról szó, sem atmoszférikus befolyásokról, mert ezek a szülőház határain túl, a város bármely zugában is elérnék a szülőnőket. Joggal tételezte fel, sőt már ki is jelentette, hogy nem epidemiák dúlnak az I. osztályon, hanem endimiák, vagyis olyan megbetegedések, melyek a szülőház határai közé szorított okoktól függnek.
Mik lehettek ezek az okok – erről még sejtelme sem volt.
Joggal érvelhetett tovább Semmelweis, hogy a járványok sokszor éveken át szüneteket tartanak és fellépésük közben többnyire évszakokhoz, éghajlatokhoz és időjárási viszonyokhoz vannak kötve, holott a gyermekágyi lázjárványok minden évszakban a legkülönbözőbb éghajlatokban és bármily időjárási viszonyok közt is támadnak.
Sokan az I. osztály túlzsúfoltságát okolták; ha ez lett volna a nagy halálozás oka, akkor annak a II. osztályon még nagyobbnak kellett volna lennie, mert ez még zsúfoltabb volt, mint az első.
Mások ismét az I. osztály rossz hírét okolták; azt mondták, a nagy félelem, mellyel annak küszöbét átlépik, tenné, hogy a nők megbetegszenek és meghalnak. Csakhogy bizonyára hosszabb időnek, hosszabb halandóságnak kellett azt megelőznie, míg az olyan emberek közt, kiknek a szülőházi kimutatások nem állottak rendelkezésére, ismeretes dologgá lett, hogy az egyik osztályon többen halnak meg, mint a másikon. De azt sem tudta belátni Semmelweis, hogy a félelem, ez a lelkiállapot, miként teremthet olyan anyagi elváltozásokat, mint aminőket a gyermekágyi láz okoz.
Megvádolták még a katholikus vallásos szertartásokat is. A pap ugyanis díszben, az előtte haladó templomszolga csengetyűzése közben járult a beteghez, hogy ellássa őket a halotti szentségekkel; néha napjában többször is meg kellett jelennie, de míg a II. osztály betegszobájába olykép juthatott el, hogy a gyermekágyasok többi szobáját érintenie sem kellett, az I. osztály betegszobájába csakis öt termen keresztül juthatott. Elképzelheti mindenki, milyen benyomással volt a papnak napjában többször hallható végzetes csengetyűje a jelenlevő gyermekágyasokra. „Magam is nagyon kényelmetlenül éreztem magamat, – írja Semmelweis – amikor a csengetyűt ajtóm előtt elsietni hallottam; sóhaj tört ki keblemből az áldozatért, mely megint az ismeretlen ok miatt esik el. Ez a csengetyű kínos figyelmeztetés volt, hogy ennek az ismeretlen oknak minden erőmtől telőleg utánajárjak”. Semmelweis a pap humánus érzéséhez fordult és el is érte, hogy ezután csengetyűzés nélkül és kerülő úton közvetlenül a betegszobába nyitott be. Csakhogy a két osztály halandóságának különbsége erre se szűnt meg!
Voltak, akik abban vélték megtalálni a nagy halandóság okát, hogy a gyermekágyasok túlnyomó része a legszegényebb lakosság köréből való nőkből állott, kik terhességük ideje alatt nehéz munkával, nyomor és ínség közepett keresték kenyerüket. Ha ez lett volna az ok, akkor a halandóságnak a II. osztályon éppen akkorának kellett volna lennie, mert oda is hasonló sorsú nőket vettek fel.
Azt is mondták, hogy a szülészek kíméletlenebbül vizsgálnak, mint a bábanövendékek. Erre azzal felelt Semmelweis, hogyha ez igaz volna, akkor meg sem lehetne érteni, miért nem végződik minden szülés halállal, hiszen a magzat testének keresztülnyomulása a genitáliákon bármely vizsgálatnál is kíméletlenebb behatás.
Megtalálni vélték az okot a nők sértett szeméremérzetében is, mert az I. klinikán férfiak jelenlétében szültek. Semmelweis előtt érthetetlen volt, hogy a sértett szeméremérzet hogyan tudna lobos izzadmányokat létrehozni. A kezelésben nem lehetett ok, mert hisz az mind a két osztályon ugyanaz volt. Okolták a rossz szellőzést, a meghűlést, a diétahibákat, a klinika elhelyezését, sőt a nagy közkórházzal való összefüggését és nem gondolták


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
meg, hogy mindezek az ártalmak mind a két osztályon egyaránt megvoltak, következésképpen mind a kettőn egyenlő halandóságnak kellett volna uralkodnia.
De még egyéb oly dolgok is történtek a klinikán, amikhez szintén hiányzott minden magyarázat, Az összes vajúdók, kiknél a tágulási időszak annyira elhúzódott, hogy huszonnégy, negyvennyolc, sőt ennél is több órán át tartott, csaknem kivétel nélkül már a szülés tartama alatt, vagy a szülést követő huszonnégy-harminchat órán belül betegedtek meg s gyors lefolyású gyermekágyi lázban meghaltak. A tágulási időszaknak ugyanilyen elhúzódása a II. osztályon teljesen veszélytelen volt. S minthogy a tágulási időszak rendszerint csak először szülőknél húzódik el annyira, azért az először szülők különösen pusztultak a klinikán. „Nem tudtam, miért történik ez így, de sokszor láttam, hogy így történik” – mondja szokott őszinteségével Semmelweis.
Viszont feltűnően ritkábban betegedtek meg az úgynevezett utcai szülések, vagyis azok a gyermekágyasok, kiket a szülőház felé tartó útjukban lepett meg a szülés, holott nyilvánvalóan kedvezőtlenebb viszonyok közt szültek az utcán, mint benn, a szülőágyon szülők. Mi védte meg amazokat az I. osztályon működő ismeretlen befolyások ártalmas hatásától? És ugyancsak ritkábban betegedtek meg a koraszülő nők is.
Semmelweis statisztikai táblázatba foglalt számadatokkal szerette volna kifejezésre juttatni az utcai szülések kisebb halandóságát és szembeállítani az I. és II. klinika halandóságának lényeges különbségét. Skoda professzor indítványt is tett a bécsi tanártestületben, küldenének ki bizottságot, melynek többek közt egy ilyen táblázat összeállítása volna a feladata. Az indítványt el is fogadták, a bizottságot menten kijelölték, de a szülészet tanárának, Kleinnak óvástétele következtében adott magasabb parancsra a bizottság meg sem kezdhette működését.
Pedig a nagy halandóság láttára az állami hatalom is több ízben megmozdult; vizsgálatokat indított és tárgyalásokat tartott, vajon a megbetegedett gyermekágyasoknak nem volna-e az eddiginél nagyobb száma megmenthető.
Egy 1846 végén tartott tárgyalás elhatározta, hogy a nagy halandóságnak a hallgatók, főleg pedig a külföldi hallgatók az okai; feltették róluk, hogy durvábban vizsgálnak, mint a bábák. Ennek következtében negyvenkettőről húszra csökkentették a hallgatók számát s a külföldieket csaknem egészen kizárták. A nagy halandóság ellen azonban ez sem használt.
Az összes bizottsági jelentések megvádolták hol az egyik, hol a másik endemikus okot, csakhogy sohasem endemiáról szóltak, hanem mindig csak epidemiáról. Az endemia és epidemia fogalmának szerencsétlen összetévesztésében látta utólag Semmelweis az okát, amiért a gyermekágyi láz kóroktanát oly sokáig nem sikerült felfedezni.
Mély lehangoltság vett erőt Semmelweis lelkületén, amikor nap-nap után látta, mint pusztulnak el az ifjú nők életük virágában. Maga írja, hogy mindaz, amit látott, „oly szerencsétlen hangulatot keltett benne, mely az életet nem teszi kívánatossá; hiszen minden kérdéses volt, minden megfejtetlen volt, csupán a halottak száma volt kétségbevonhatatlan valóság”.
Gondoljuk csak el, mennyit szenvedhetett e hónapok alatt Semmelweis tehetetlenségének súlya alatt! Míg a laboratóriumi tudós zavartalanul, nem sürgetve, nyugodt hangulatban végezheti munkáját: Semmelweist nem a tudományos sikerek ambíciója hajtotta, hanem az emberi élet megmentésének sürgős vágya. És bár agyvelejével: tudásával és ritka éles logikájával egyaránt majdnem sikerült is megfejtenie a nagy problémát, agyvelejének minden egyes sejtjét nem a tudomány intendált érdeke, hanem szívének egy-egy csepp vére hozta működésbe.
És éppen akkor, amikor lelkületét és agyvelejét teljesen fogva tartja a gyermekágyi láz problémája, amikor a megfigyeléseket már-már kellő világításba helyezte, akkor adják tudtára, hogy állását el kell hagynia és az utazásáról hazatért elődjének, Breit dr.-nak átengedni a teret. Ily módon Semmelweis négy havi szolgálat után 1846. október 20-án elhagyta a klinikát. Olaszországba utazott két barátja társaságában, „hogy Velence műkincseinek látása felderítse hangulatát és kedélyét, melyet klinikai élményei már nagyon megviseltek”.
Február végén azonban Breit dr.-t váratlanul kinevezték a tübingeni egyetem tanárává s így Semmelweis 1847. március 20-án visszaérkezett Bécsbe, hogy régi helyét újból elfoglalja. Itt csakhamar azt a szomorú hírt kapja, hogy az általa nagyrabecsült és szeretett Kolletschka, a törvényszéki orvostanár meghalt. Boncolás közben egyik


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
tanítványa véletlenül késsel megszúrta az ujját. Kolletschkának ezután a karján nyirokedény és vivőérgyulladása támadt s mindkét oldali mellhártya, hashártya és agykéreggyulladás következtében meghalt; halála előtt néhány nappal az egyik szemében metastasis is jött létre.
És Semmelweis lelke elé ellenállhatatlan erővel tolult Kolletschka betegségének azonossága azzal a betegséggel, melyben annyi sok száz gyermekágyast látott elpusztulni. Hiszen a gyermekágyasok is vivőér, nyirokedény, hashártya, mellhártya, szívburok és agykéreggyulladásban haltak el, bennük is fejlődtek metastasisok. Minthogy tehát a bonclelet, a kóros termékek azonosak voltak Kolletschkában és a gyermekágyasokban, jogosult volt feltevése, hogy betegségeik is azonosak voltak, sőt azokat ugyanazon oknak is kellett előidéznie.
Kolletschkánál az előidéző ok: a hullarészek voltak, melyek az ujjon, a sértés helyén át felszívódtak s a véredényrendszerbe kerültek. És Semmelweis immár feltette maga előtt a kérdést: „vajon azon egyének véredényrendszerébe, kiket egy és ugyanazon betegségben láttam elpusztulni, szintén hullarészek vitettek be? És erre a kérdésre – mondja Semmelweis – igennel kellett felelnem”. Az ismeretlen helyi ok, mely az I. osztályon rettenetes pusztításokat vitt véghez, a vizsgálók kezéhez tapadó hullarészek voltak. És ezt a bécsi orvosi iskola bonctani irányzata okozta. Tanárok, tanársegédek és hallgatók részére nagyon sok alkalmat nyújtottak, hogy hullákkal érintkezésbe jussanak.
Maga Semmelweis is 1844-től fogva 1850-ig naponkint, kora reggel nőgyógyászati tanulmányokat végzett Rokitanskynak, a kórbonctan világhírű tanárának baráti engedélyével a boncteremben és igyekezett teljesen a bécsi iskola szellemében vizsgálatainak eredményét a boncolási lelettel ellenőrizni. Amikor a boncteremben elvégezte teendőit, felment a szülőszobába s megszabott kötelessége szerint végigvizsgálta az ott fekvő vajúdókat; természetesen az ily módon szennyezett ujját számtalan nő genitaliáival érintkezésbe hozta, aminek az lett a következménye, hogy például 1847 április havában háromszáz-tizenkét szülőnő közül ötvenhét halt meg, vagyis 18,26%.
Tehát váratlanul, mint a lángelmének évezredekre szóló pillanatnyi szüleménye, tisztán állott Semmelweis előtt a gyermekágyi láz pusztításainak valódi okozója: a vizsgáló ujjhoz tapadt bomló anyagok.
Vajon kit ne tett volna boldoggá e felfedezés? Ki ne ujjongott volna a tudatban, hogy íme, neki sikerült az emberiséget egy régóta suhogó ostorától megszabadítani? Kit ne ragadott volna el a meglátás pillanatának öröme?... Csak Semmelweis magatartásában nincs öröm. Sehol, sehol, munkáinak egyetlenegy sora sem árulja el, hogy a felfedezés pillanata örömmel töltötte volna el. Amikor felfedezésének történetét csaknem gyermek előtt is érthető, ragyogó világossággal elmondta már, szinte megrendítő önvallomást tesz:
„Meggyőződésemhez híven, tanúságot kell itt tennem, hogy csak a jó Isten ismeri azok számát, kik miattam idő előtt szállottak sírba. Én oly mértékben foglalkoztam hullákkal, mint amennyire csak kevés szülész foglalkozott. Ha ezt más orvosokra is értem, azzal csak oly igazságot kívánok öntudatunkra hozni, amelyet az emberi nem mérhetetlen szerencsétlenségére annyi évszázadon keresztül nem ismertek fel. Bármily fájdalmas, bármily nyomasztó ez a beismerés, nem a letagadásban rejlik az ellenszere; és ha nem akarjuk, hogy állandóvá legyen a szerencsétlenség, akkor ezt az igazságot az összes érdekelteknek tudomására kell hozni”.
Semmelweis felfedezésével a régi sok rejtély is megkapja magyarázatát. Világos volt például, hogy az utcai szüléseket, a koraszülőket mi óvta meg a gyermekágyi láztól. Egyszerűen az, hogy nem használhatták fel őket tanítási célokra, vagyis nem vizsgálták és nem fertőzték őket hullaméreggel szennyezett kezekkel. De meg volt fejtve az I. és II. osztály halandósága közötti különbség oka is: a bábáknak ugyanis nem nyílt oly gyakori alkalma kezeiknek hullarészekkel való szennyezésére, mint az orvosoknak. Semmelweis, hogy a szappanos vizes mosások után is még mindig a kézen tapadva maradt hullaanyagokat megsemmisítse, 1847 május második felében meghonosította a klórmosásokat. A hallgatók, amint átlépték az I. osztály küszöbét, klóroldatban tartoztak hullarészekkel szennyezett kezeiket megmosni. Ezen rendszabály következtében a halandóság lényegesen csökkent, bár sokszor még az öt százalékhoz közel járt. A II. osztály halandósága azonban még mindig kedvezőbb volt.
1847 októberében történt, hogy egy evesedő méhrákos szülőnő került az osztályra és tizenkét vele együtt egy szobában fekvő gyermekágyas közül tizenegy halt meg gyermekágyi lázban. Novemberben egy szúvas térdízületi lobban szenvedő szülőnő körül fejlődött ki valóságos kis endemia. Semmelweis erre úgy a kóroktant, mint a


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
prophylaxist kibővítette; felismerte, hogy nemcsak hullarészek, hanem bármely bomlott szerves anyag, esetleg a levegő útján is, okozója lehet a gyermekágyi láznak és elrendelte, hogy ezután minden egyes vizsgálat előtt alkalmazandók a klórmosások; végül pedig rájött még arra is, hogy az élő szervezetnek a vitális törvények alól felszabadult élettani termékei, például bomlásba jutó vér, gyermekágyi folyás is gyermekágyi lázat támaszthatnak. Ettől az időtől fogva már nem az I. osztály, hanem a II-ik mutatott ki kedvezőtlenebb egészségi viszonyokat. Az I. osztály halandósága egy százalék körül ingadozott.
Mily óriási eredmény a régi ijesztő számokkal szemben!
Semmelweis egy félév alatt kiépítette egész tanítását. A gyermekágyi láz örök-igaz kóroktanát röviden a következőkben foglalhatjuk össze:
A gyermekágyi láz nem egyéb, mint felszívódási láz, a gennyvérűségnek, pyaemiárak egyik alakja. A gyermekágyi láz minden egyes esetét, egyetlenegy esetet sem véve ki, bomlott szerves anyagok felszívódása idézi elő.
A bomlott anyag az esetek túlnyomó többségében kívülről jut a szervezetbe; ezt nevezi Semmelweis külső fertőzésnek; ezek azok az esetek, melyek a gyermekágyi lázjárványok képében lépnek fel, ezek azok az esetek, melyeket el lehet hárítani. Nem atmoszférikus befolyások idézik elő, hanem emberek.
Ritka esetekben a bomlott anyag a megtámadott szervezet határain belül képződik; ezek az autoinfekció-esetek és ezek az esetek nem mind háríthatók el, de nem szabad elérniük az egyes százalékot. Ide tartozik például az erőszakos fogóműtétek után zúzódott, üszkösödött szövetek felszívódása.
A bomlott szerves anyagnak három forrása van: akármelyikből jut valami az egyének szervezetébe, gyermekágyi lázat idéz elő. Első a hulla és pedig bármely korú és nemű hulla, tekintet nélkül a lefolyt betegségre, tekintet nélkül arra, hogy a hulla gyermekágyasé vagy nem gyermekágyasé; a hullának csakis a rothadási foka jő tekintetbe. Második forrás a betegek és pedig bármely korú és nemű betegek, kiknek betegségei bomlott anyagokat termelnek, tekintet nélkül arra, hogy a beteg egyén gyermekágyi lázban szenved-e vagy sem; csakis a bomlott anyag jő, mint a betegség terméke, tekintetbe. Harmadik forrás a vitális törvények alól felszabadult élettani szerves termékek, melyek a rothadás bizonyos fokát elérték (pl. lepedőre száradt vér, lochiák).
A bomlott szerves anyag vivője lehet a vizsgáló ujj, az operáló kés, a műszerek, az ágynemű, a szivacsok stb. szóval mindaz, ami bomlott anyaggal van fertőzve, s a szülőnők genitaliáival érintkezésbe jut.
A bomlott szerves anyag felszívódásának helye a méh belső felülete, a belső méhszájtól felfelé, mely a terhesség következtében nyálkahártyájától megfosztván, jól felszívó felületet nyújt. Felsebesedés azonban a genitaliák, sőt az egész test minden pontját felszívásra alkalmassá teszi.
A fertőzés ideje legtöbbször a tágulás időszaka, nemcsak azért, mert akkor a méh belső felülete már hozzáférhető, hanem azért is, mert a gyermek fekvését, elhelyezését kipuhatoló vizsgáló ujjal való behatolás alkalma gyakoribb.
A gyermekágyi láz prophylaxisául a következő kettős tételt állította fel Semmelweis: „Ne vigyetek be az egyének szervezetébe bomlott anyagokat!” és
„Távolítsátok el a szervezet határain belül termelt bomlott anyagot még a felszívódás előtt!”
Semmelweis ez axiómái a tízparancsolathoz hasonló megdönthetetlen biztossággal hangzanak és teljes joggal mondhatjuk, hogy Semmelweis nemcsak a gyermekágyi láz lényegét és elhárítását derítette fel, de elmondhatjuk azt is, hogy ami nagy vívmányokat a sebészet Semmelweis után elért, azok a prophylaxis e kettős tételében már bentfoglaltatnak. Hiszen ő maga is sebesültnek tekintette a nyálkahártyájafosztott, felsebzett méhű gyermekágyast.
Immár több mint nyolcvan esztendeje, hogy Semmelweis lerakta tanításának alapját. „Manapság már – hogy a nagy magyar szülészprofesszornak, Kézmárszkynak szavaival éljünk – Semmelweis tanításának alapigazságai szilárd épület alakjában állnak megdönthetetlenül előttünk”. És állni fognak örökké, míg csak nő szülni fog. De kihűlt hidegen pihen a szív, melynek melegsége annyi nemes tettnek, annyi irgalomnak és jóságnak s amellett az orvosi tudomány egyik legnagyobb diadalának volt forrása: nem érzi többé a sok sebet, melyet küzdelmei között kapott, – csak mi emlékezünk róla. De emberi természetünk nem éri be a tények bármi fájó s elmélyedő szemléletével, hanem magyarázatot keres a tényekhez.


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
Nagy emberek elbukását a sorssal vívott küzdelmünkben mindig az okozta, hogy a világ rendjével kerültek összeütközésbe, hogy nem állottak a világrendet igazgató korszellem talaján, hanem annál feljebb emelkedtek.
A világ minden gyengeséget megbocsát és engesztelhetetlen ellenséget csak az szerez, ki erényeivel, ki fensőbbségével kimagaslik embertársai közül. Igy állott Semmelweis is magasan a maga kora fölött, mely őt meg nem értette. Nem értette, mert nem látta a bomlott szerves anyagot, melyre Semmelweis mint a gyermekágyi láz egyedüli kórokozójára, egyenesen rámutatott.
Vajon elfogadhatjuk-e ezt Semmelweis ellenfelei mentségéül? Csak tegyük fel a kérdést: látta-e valaha valaki a gravitáció erejét? S mégis elismerjük fizikai hatásánál fogva. És látta-e valaha valaki a levegő hőmérsékletét vagy a levegő nyomását? Pedig, hogy vannak és léteznek, azt a természet és saját szervezetünk legkülönfélébb reakciói mutatják. És hogy van bomlott szerves anyag, ezt a szülőházi halandóság érzékeny reakciói mutatták, a klórmosások eredménye mutatta és Semmelweis imponáló statisztikai anyaga bizonyította.
Pasteurnek, Listernek, Kochnak kellett még eljönnie s még a bakteriológia előtt is mikroszkópokat kell tökéletesíteni, míg kimutatták, hogy: igenis van bomlott szerves anyag s hogy ez a bomlott szerves anyag nem egyéb, mint a kórokozó bacillusok mindenkor gyilkolni kész serege. Amint a tudomány eljutott eddig a pontig: nemcsak elismerésben és igazolásban részesítette Semmelweis tanait, de utat is nyitott nekik.
És itt meg kell egy pillanatra állnunk és elismeréssel felidéznünk Markusovszky Lajosnak, Trefort minisztersége alatt az orvosi oktatás maradandó nevű alapvetőjének nevét, ki nemcsak ifjúkori benső kenyeres pajtása volt Semmelweisnek, aki nemcsak egész életén át hív serkentője s bús időkben vigasztalója volt, de aki 1861-ben, ugyanabban az évben, amelyben a német orvostudomány irányítója: Virchow a leghatározottabban szállott síkra Semmelweis ellen három ízben is, legszebb apológiáját írta meg tanítása mellett. S amit csak a későbbi jövő kutatásai váltottak be, azt Markusovszky a tudomány múzsájának ihletése alatt már 1861-ben mondta ki és sürgette: „A szabatos fürkészetnek – mondja Markusovszky – azt hisszük, ki kellene még mutatni, mi és milyen azon rothadt szerves anyag, – szövet és vegytanilag – mely a fertőzést okozza: mi úton és módon jut az a szervezet belsejébe; mint működik ott vegyileg, élettanilag; melyek felszívatása és működésének feltételei...” Íme egy rövid, de fényes lap a magyar orvostörténelemből! A jövőnek Markusovszky által sürgetett „szabatos fürkészete” világosságot hozott a bomlott szerves anyag mibenlétében, mert ma már tudjuk, hogy ezalatt a gyilkos bacillusok értendők, és ezzel Semmelweis tanítása teljességgel s egyszer és mindenkorra igazoltatott. Évtizedek óta az ő elvei szerint jár el a világ úgy a szülészet, mint a sebészet terén; az ő tanítása tartja életben a szülőnőket; ő tette élettani s nem többé kórtani folyamattá a szülés aktusát és a gyermekágyat – s örvendetes idővé a régente rettegett nehéz órát. Világos, mindenki által jól megérthető alakban fejtette ki Semmelweis az ő örökérvényű axiómáit. A tiszta sebkezelésnek, az anti- és az asepsisnek általa felállított elveit manapság már az iskolás gyermek is ismeri. Annál csodálatosabb, hogy korának és Európának alig egy-két kivétellel összes szülészprofesszorai nemcsak hogy el nem fogadták Semmelweis tanítását, de támadásokban is részesítették vagy ki is gúnyolták érte. Hiába mentek a világ minden tája felé a felvilágosító levelek, hiába küzdött tudományos folyóirat hasábjain Semmelweis felfedezése érdekében a két világhírű bécsi orvostanár: Hebra és Skoda, ők még a bécsieket sem tudták meggyőzni, akik Semmelweist a „pesti bolondnak” hívták, élükön a bécsi szülésztanárral! Küszködésének egy-egy keményebb szavát „a magyar csikósostor pattogásának” nevezték! Maga Semmelweis is hiába igyekezett 1861-ben megjelentetett nagyszabású munkájával a lefolyt tizennégy év alatt is meggyőzetlen orvosi világot felfedezésének helyességéről meggyőzni.
Munkáját gúnnyal, sajnálkozással vagy agyonhallgatással fogadták. A tudomány hivatalos képviselői merev konoksággal zárkóztak el Semmelweis igaza elől s konokságuknak évente sok-sok ezer szerencsétlen nő esett még ekkor is áldozatul.
Semmelweis nem is érte meg tanításának elismertetését, de az érette folytatott küzdelmek súlyosan aláásták idegrendszerét. 1865. július 31-én végül is tébolydába kellett szállítani, ahol néhány nap múlva, augusztus 13-án egy még július havában végzett műtét alatt történt fertőződés következményeként beállott gennyvérűség, pyaemia, tünetei közt halt meg tehát ugyanabban a betegségben, mely az oltalmába vett gyermekágyasokat pusztította, s mely ellen küzdeni soha meg nem szűnt.
Sok időbe, nagyon sok időbe került, míg Semmelweis tanítása általános elismertetésre tett szert. Hiszen csak gondoljuk el, hogy éppen húsz évvel Semmelweis felfedezése után, 1867-ben, a nagynevű Lister azzal a


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
tévtanítással lépett a világ porondjára, hogy a sebek fertőzését a levegő okozza. Ezért óvintézkedései a levegőnek a fertőtlenítésében csúcsosodnak ki s egy szóval sem követeli, hogy műtét előtt a sebész megmossa a kezeit, holott Semmelweis első követelménye a szülőnőhöz közeledő orvos kezeinek nemcsak gondos megmosása, de fertőtlenítése is volt.
Megszámlálhatatlan azoknak a nőknek a száma, akiket Semmelweis mentett meg a halál angyalának hideg ölelésétől. Ezért méltán emlegeti őt ma már a tudomány is az emberiség egyik legnagyobb, ha nem a legnagyobb jótevőjének.
Győry Tibor
8. Hőgyes Endre, a veszettség elleni gyógymód megjavítója. A múltnak tisztelete, hatalmunk egyik eleme! Amikor Paul de Kruif élvezetes könyvében Pasteur gigászi harcát, fáradhatatlan kitartását, leleményességét olvassuk a veszettség kórokozójának felfedezéséről és e betegség gyógyításáról, önkéntelenül Hőgyes Endre hasonló fáradságos munkája jut eszünkbe, aki a veszettség elleni gyógymódot tette tanulmány tárgyává, ezt megjavította, az ojtóanyagot megváltoztatta, ami által a halálozási százalékot is erősen csökkentette. Európai nevet vívott ki ezzel magának, eljárását ma is világszerte használják.
A hajdúmegyei Szoboszlóról került a pesti egyetemre 1865-ben a tizennyolcéves élénk eszű Hőgyes, aki már tanulóévei alatt több pályadíjat nyert és ösztöndíjat élvezett. Zavartalan, komoly stúdiumokban eltelt öt év után már a diploma birtokában volt és az egyetem szolgálatába szegődött, ahol a tudományos, mikroszkópi búvárkodások érdekelték különösebben. Balogh professzor mellett gyógyszertannal, kórtannal foglalkozott, majd pár év múlva, 1875-ben már a kolozsvári tudományegyetem tanári karában találjuk, mint a fenti szakok előadóját. Nyolc év múlva az akkor már nagynevű kutatót a fővárosba viszik fel, mint a nevesebb erdélyi professzorokkal történni szokott.
Tanárévei alatt nagy előszeretettel foglalkozott bakteriológiával. Pasteur veszettség-ellenes gyógymódját tanulmányozta, emiatt hosszabb időt töltött a nagy mester mellett Párizsban.
Talán sehol a veszettség olyan sok áldozatot nem követelt, mint minálunk, aminek őstermelő főfoglalkozásunk a magyarázata. A nép mindenféle csodaszereket használt ellene, babonás szokásokat, de ezek a beteg sorsára semmi befolyással nem voltak. Párizsba indulása előtt még nálunk Lalics gyógymódja járta. Ezt a horvátországi tanítót a „véletlen” vezette rá minden komoly alapot nélkülöző gyógymódjára. Eljárását annyira komolynak tartották még a legmagasabb helyen is, hogy V. Ferdinánd arany érdemkereszttel, 6000 rénes forinttal és élete végéig járó évi 500 pengőforint kegydíjjal jutalmazta. A csalhatatlan gyógyítás pedig nem volt egyéb, mint ügyes ember szélhámoskodása, aki az egész országot megnyerte csodaeljárásának és nagyobb jövedelmet húzott belőle, mint maga Pasteur komoly felfedezéséből. No de ez az idő a sarlatánok, a babonás gyógymódok kora volt! Ez az eljárás még mellé nem volt egyéb, mint a régi görög babonák hű másolata, majd Galenus római orvos receptje, aki már a Krisztus utáni második században tárnicsgyökér porával kísérletezett a lyssa ellen. De Lalics mellett még száz és száz ilyen babonát, szélhámosságot ismert népünk, hiszen igen kifizető volt, különösen az állatgyógyászatban a csodaszerek jó pénzen való árusítása.
Ilyen viszonyok között tért haza Hőgyes Pasteur intézetéből. Nagy feltűnést keltett tudományos körökben, amikor arról számolt be, hogy a veszettségnek kórokozója van és ellene a franciák nagy mestere sikeresen küzd, sikeresen oltogat. 1888-ban „Jelentés a Pasteur-féle ebdühellenes védőoltásokra vonatkozó állatkísérletekről és az 1885 óta Pasteurnél gyógyított magyarországi veszett eb marottakról” című közleményével meggyőzte még a kétkedőket is. Különösen azzal az ügyes és bevált módszerével, hogy magyarországi betegeket szállított ki Párizsba, akik közül a legtöbben gyógyultan tértek haza, míg az itthon kezeltek majdnem ötven százalékban elpusztultak. Beszámolója annyira meggyőző és világos volt, hogy utána elkerülhetetlen egy budapesti Pasteur-intézet felállítása, amelynek vezetésével és szervezésével mást, mint Hőgyest nem bízhattak meg. Maga Pasteur nagy figyelemmel olvasgatja kutatásainak eredményét, szívesen ad helyet lapjában közleményeinek és „Le virus rabique des chiens des rues dans ses passages de lapin à lapin” című dolgozata már a párisi intézet Annales-ében jelenik meg. A németek rögtön felfigyelnek a magyar tudós felfedezésére, aki meg merte másítani a „nagy” és „szent” Pasteur módszerét és még mellé az a gyógyítás szempontjából hatásosabb is. Keresik vele az érintkezést, fölfedezésének tudományos leírását kérik, aminek Hőgyes szívesen tesz eleget és módszerének ösmertetése egymásután jelenik meg a legelőkelőbb, tudományos német lapokban.


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
Ugyan mivel változtatta meg az ösmeretlen magyar tudós a soviniszta francia módszerét olyan meggyőzően, hogy annak még Pasteur is helyt adott!?
Mindketten csak a betegség kitörésének elhárításán fáradoztak, aki már megveszedett, annak számára csak a halál van hátra. Pasteur erre a kezelésre szárított nyúlgerincvelő vírustartalmát, azaz a baktérium által produkált mérgek hatóanyagát fecskendezte be, addig Hőgyes hosszú kísérletezés után rájött, hogy sokkal eredményesebb a kezelés és sokkal kisebb a halálozási statisztika, ha a szárítás helyett friss gerincvelőemulzió hígításával nyert ojtóanyagot fecskendez be, mert így a vírustartalom egyenletesebb, adagolása megbízhatóbb. Valóban, míg Pasteur által gyártott anyaggal kezelt betegek 5-6 százaléka elhalt, addig a Hőgyes-módszerrel oltottaknak csak egy, sőt fél százaléka pusztul el.
A veszettség elleni immunitás mechanizmusáról” című, 1899-ben megjelent dolgozata minden tudománnyal foglalkozó nép laboratóriumába eljut; módszerét mindenhol tökéletesnek, jobbnak fogadják el. Hőgyes eljárását a párisi nemzetközi kongresszus egyhangú határozattal a legjobbnak minősítette s ma már a Hőgyes-féle dilúciós alapelv szerint készítik az ojtóanyagot Protopopoff módosításában Szófiában, Paltauff módosításában Bécsben, Lubinsky módosításában Breslauban, Philips módosításában Ohióban, Berlinben, Bataviában, aztán még Madridban, Brazilia és India egy-egy intézetében. Amint Ehrlich és Hata neve a tudományban összeforrt, úgy nőtt oda a veszettség elleni gyógykezelés módszerénél Hőgyes neve Pasteuréhez.
De van még egy világraszóló felfedezése, amelynek gyümölcsét az upsalai magyar származású egyetemi professzor, Bárány Róbert aratta le, sőt érte a Nobel-díj kitüntetettje is, ez a fül ívjárataira és a szem asszociált mozgásaira vonatkozó kísérletei és felfedezései. Itt megállhatunk egy percre és gondolkozhatunk felette, hogy a magyarul tudó Bárány Róbertnek tudomást kellett-e szereznie Hőgyesnek már a múlt század kilencvenes éveiben megjelent fölfedezéséről, vagy nem? Vigasztaljuk magunkat! Sokszor a tudósok egymástól függetlenül felfedezik ugyanazt, „jóllehet az sohasem lehet ugyanaz”, mondja de Kruif. De ezt bízzuk Sugár Márton fülészünkre, aki a külföldi sajtóban és tudományos társulatokban régen harcol Hőgyes elsőségéért és ha a Nobel-díj kiosztóinál nem is, de már sok helyen megszerezte világhírű tudósunknak a prioritást a szemmozgások, a nystagmus bonyolódott területén. Sugár olyan alapos felkészültséggel rohamozta meg a külföldi tudósok gyülekezetét, hogy az eredmény nem maradhat el. Éppen úgy, mint Győry Semmelweisnek, – habár halála után – de megszerezte a külföld babérkoszorúját, amelyet Sudhoff tavaly rakott le az Erzsébet-téri szobor hideg, de nemzetén át érző lábaihoz, ugyanúgy Hőgyes is ma már a szemmozgások ösmeretének terén Európa előtt is pionírja Báránynak.
Hőgyes nem állt meg a veszettség elleni gyógymód megjavításánál, hanem nagy érdemei vannak a vese kór és élettanára vonatkozó vizsgálatainak is. Úgy a tudományos körök, mint a magasabb fórumok igyekeztek az elismerés zászlóit lába előtt meghajtani.
Bálint Nagy István
9. Lőte József. Már fiatalon eljegyezte magát a bacillusokkal. Az éppen Kolozsvárt tanárkodó Hőgyes Endre mellé került, akivel együtt távozik a fővárosba, hiszen Hőgyesnek a veszettség tanulmányozása céljából végrehajtott kísérleteinél „egyetlen” munkatársa. 1887-ben kórtani pályamunkájával elnyerte a Budapesti Kir. Orvosegyesület 300 forintos Balassa-díjat a bizottság szép elismerő bírálata alapján. Ebben a dolgozatában tudtával először, de minden bizonnyal önállóan alkalmazza a módszeres vérvizsgálatot eleven állaton, a lépfenés fertőzés lefolyásában időről-időre a nyúl fülvisszeréből vett vérpróbának agarra ültetésével. Ilyen módon kimutatta, hogy lázas hőemelkedés akkor jelentkezik, amikor a tenyésztéssel már ki lehet mutatni a lépfenebacillusokat.
Többi dolgozataiban is mindig van valami értékes, új megállapítás, valami új gondolat. Elsőül mutatta ki, hogy a kísérleti gümőkór meggyógyulhat Koch intézetében magának a mesternek demonstrálta, hogy a köpetből készült, történelmi nevezetességű gümőbacillus-tenyészete meggyöngült a huzamos tenyésztés által, ami a mestert magát is meglepte. Kimutatta, hogy tenyésztéssel 40-42 órával is ki lehet fogni a lépfenebacillusokat halál előtt az eleven vérből, holott a közfelfogás szerint – csak pár órával jelenik meg a halál előtt a vérben. Megállapította, hogy nyúlon kísérleti veszettségben rendesen jelentkezik lázas hőemelkedés a szembeötlő veszettségi tünetek előtt. Az utcai veszettség (rage de rue) vagyis kóbor veszettség ragálya különböző esetekben különböző, némelykor egyenesen oly erős, mint a megállapodott ragály, a fix vírus. Kísérleti esetek példájával a nemzetközi irodalomban is megerősítette a lyssa recurrens fogalmát.


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
Kétségtelenül elsőnek mutatta ki, hogy a veszettséget át lehet oltani békára, amelynek szervezetében annyira meggyengült a ragály, hogy a nyulat nem öli meg, a tengerimalacot is csak hosszabb idő múlva. Övé az úgynevezett Hőgyes-féle veszettségellenes védőoltó módszer alapeszméje, amely szerint a megállapodott ragálytól elhullott házinyúl friss gerincvelejének általában központi idegrendszerének – sósvízzel készült dörzsölékét, emulzióját fecskendezik a beoltandó bőre alá. Madár testében is meggyöngül a ragály anyaga,
A bakteriológiában mennyi és mennyi életrevaló eszme, örökkön élő fölfedezés! S mindezt milyen szörnyű kedvezőtlen körülmények között hajtotta végre. Talán ha jól felszerelt laboratórium állott volna rendelkezésére, még értékesebb tudományos munkálkodás telhetett volna ki tőle. Egész életét nyomorúságos, ideiglenes intézetben töltötte, siralmas felszerelések között, szégyenletes összezsúfoltságban.
No de hiszen Jancsó tanárkollégája mondta, hogy „nagy fölfedezésekhez nem díszes laboratórium, hanem nagy koponya kell”. Úgy látszik, az utolsó megvolt Lőténél, csak az első hiányzott.
Bálint Nagy István
10. Fodor József. Az 1860-as évek elején egy víg kedélyű, úri nevelésű, kedvező anyagi viszonyok között élő diák került a pesti medikusok közé a somogymegyei Lakocsánról. Mindössze tizenhétéves volt, mert anyagi javakkal jól megáldott szülei 1843-ban még nagyreményű újszülöttjük világrajövetelét ünnepelték. Úgy élt, mint a többi diák, szorgalmasan tanulta az orvostudományt, de emellett zenét, nyelveket is. A mulatságokból sem vonta ki magát, vígan élvezte élete tavaszát, kihasználta fiatalságát. Tanárai nem sokat tudtak róla, hiszen abban az időben csak az kollokvált, akinek tandíjmentességre, vagy ösztöndíjra volt szüksége. Naponta találkoztak vele az előadásokon, mint legszorgalmasabb hallgatójukkal, vagy a bálteremben, mint a tanárkisasszonyok hűséges, ügyes táncosával, vagy a segélyegylet elnökévé, amikor szegény tanulótársai sorsának könnyítése végett kilincselte végig a tanári szobákat. Diáktársai bálványozták nyájas, szerény kollégájukat, aki gazdagsága ellenére figyelmességével szeretetet vívott ki köztük, pajkosságával csak vidámságot keltett, soha sérelmet nem okozott, sőt ellenkezőleg, ha bármi összekoccanás volt köztük, egy-egy jó ötlettel minden duzzogásnak véget vetett. Így jellemzi fiatalságát tanártársa, Genersich.
Tanárai akkor ösmerték meg valójában, amikor a fiatal diák a vizsgapadok elé áll és értelmességével, szakképzettségével mindnyájuk tetszését megnyerte. Mint az egyetem legjobban végzett növendéke hagyta el a betegszobákat, a laboratóriumokat, hogy egész életét a tanításnak, munkának szentelje. 1865-ben még felavatott orvosdoktor, a következő évben már tanársegéd, majd külföldi tanulmányútra indul. Érdeklődését a közegészségügy foglalta le, amellyel eddig nálunk senki sem foglalkozott. Németországban is csak ebben az időben kezdte Hygiene címen Pettenkoffer előadásait tartani, így természetes, hogy Fodor útja először is hozzá vezetett.
Itt lett szerelmes a közegészségügybe, mint önálló tudományba és áhítattal hallgatta a német tudós ajkáról a nagy kijelentéseket, hogy „a közegészségügy tudományának feladata a betegség okait, az egészség feltételeit kémiai és fizikai vizsgáló módszerekkel kutatni; tanulmányozni kell az egész életet, a ruházatot, a táplálkozást, a levegőt, a talajt, amelyen élünk és a lakásmódokat”. Nem elégedett meg az elméleti oktatással, amelyeket ő már itthon magának is kidolgozott, hanem átment Liebig laboratóriumába ahol a bacillusokat tanulmányozta. Majd közegészségügyi tanulmányainak mélyítése végett beutazta egész Nyugat-Európát. Megrakodva európai tapasztalatokkal és szellemmel, hazatérve a kolozsvári egyetem államorvosi tanszékét töltik be, ahonnan két év múlva Trefort miniszter és Markusovszky, a magyar orvostudomány legönzetlenebb harcosainak egyike, a budapesti egyetemre hozták vissza az újonnan felállított közegészségtani tanszékre. Fodor a legboldogabb emberek egyike volt. Hazulról földi javakkal úgy el volt látva, hogy a megélhetésért, a mindennapi kenyérért nem kellett küzdenie, egész életét még ifjú korában kialakult tervének szentelhette, a magyar közegészségügy tanulmányozásának és tanításának. De minket jobban, mint bacillusvadász érdekel!
Az elmúlt század végén lendült fel a bacillusvadászat. Ez a magyar orvostudomány feltöretlen ugara volt, amelyen még eke nem szántott. Fodor József kezdett nálunk először önállóan foglalkozni a bacillusokkal, mert Pasteur és Koch korszakalkotó felfedezései közel estek tudományköréhez, a járványos és fertőző betegségek tanulmányozásához. Különben is nagyon megragadták fogékony lelkét Halliernek ebben az időben sokat emlegetett gomba-felfedezései. Vizsgálódásai közben rájött, hogy nem lehet egyedüli oka a járványos és fertőző betegségeknek a talaj, a víz és a levegő, ezeknek szennyezettségén kívül más okának is kell lenni a járványok


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
tovaterjedésének.
Elfogadta Hallier gomba-elméletét, amely szerint a betegség oka apró, mikroszkóp alatt látható gombák Hitte, hogy Halliernek igaza van és ezt hangoztatta is, mikor Hallier felfedezése felett gúnyos kacaj keletkezett, hogy „a feltörekvő eszméket nincs mi úgy lesújtsa, mint nevetségessé tételük.
Hallier tana hivatva látszik az orvosi tudományban forradalmat idézni elő: forradalmat, felforgatóbbat s emellett gyümölcsözőbbet, mint ezt most még csak gyaníthatjuk is!” A múlt század kilencvenes évtizedében Pasteur, Koch és számos követői fölfedezésével a Fodor által bejósolt forradalom „az utolsó évtizedek nagy eszmékben szegény, tudományos különcködésekben, hajszálhasogatásokban gazdag” orvostudományában is bekövetkezett, amint kora tudományát egyik értekezésében jellemzi.
Fodomak, a teoretikusnak igaza lett. Tanítványa, Hőgyes, aki vadásztársa volt, jól ösmerte mestere véleményét a betegségek okairól, melyeket mind igazolt a nyolcvanas évek fölfedezése, hogy a legtöbb járványos betegségnek oka a láthatatlan, csak nagyítólencse alatt előbúvó bacillus.
Ennek szintén nagy családfája van, akár csak a teremtés koronájának, mert minden betegségnek más és más bacillus az oka. De Fodor azt kutatta, hogy annak mi az oka, hogy egyes emberi és állati szervezet ellene tud állni a behatoló ellenségnek. Szóval az ellenállóság, az immunitás okát kereste, ezt tette laboratóriumi vizsgálatának tárgyává. Tanítványa, Hőgyes a következőképen beszéli el mestere felfedezését:
Sok kísérleti egér és tengerimalac elpusztítása után Fodor rájött, hogy az egészséges állat vére nem tartalmaz bacillusokat, továbbá a mesterségesen bevitt mikróbák a vérben hamar eltűnnek, elpusztulnak, mert többé feltalálni őket nem lehet. 1887-ben újabb vizsgálatokkal kimutatta, hogy a lépfene bacillusai a kémcsőben is elpusztulnak a vérben és pedig a frissben gyorsabban, mint az állottban, ami azt mutatja, hogy a friss vérnek bacillusölő hatása van. Külföldi tudósok csak megerősítették Fodor ezen fölfedezését, mint Nutall, Flügge; Behring pedig tovább fejlesztette és így a nagy magyar bacillusvadász európai társaival együtt alapját vetette meg a mai vérsavógyógykezelésnek. Fodor tovább ment fölfedezése terén. Rájött hosszas kísérletezés után, hogy a lúgos vérnek nagyobb a baktériumölő képessége, mint a savas vérnek. Tapasztalatának annyira hitelt adtak, hogy Cantani olasz tudós az 1892-ik nápolyi kolera alkalmával a gyakorlatba vitte át felfedezését, bár minden eredmény nélkül.
A kilencvenes évek folyamán tovább fűzte vizsgálatait tanítványával, Rigler Gusztávval, a közegészségtan nemrég elhunyt professzorával. Feladták egymásnak a nagy feladatot, hogy fertőzött, immunizált állat vére lúgos kémhatás mellett mennyire teljesíti baktériumölő képességét?! Vizsgálódásaiknak eredményéről az egész Európa nagy tetszése mellett az 1897-iki budapesti kongresszuson számoltak be neves tudósok előtt. Kimutatták nagyszámú kísérleteik eredményeképpen, hogy azon állatok, amelyeknek vére lúgosabb, tovább ellenállnak a fertőzésnek, ezt pedig az aktív immunizálás tartósan emeli. Az antitoxin növeli a lúgos kémhatást és ezzel a bacillusokat is jobban pusztítja. Alapvető Fodornak ez a kijelentése, ha Mecsnikoff felfedezése, a fagotizmus sokak szemében változtatott is rajta, még ma is irányadó a bakteriológia történetében.
Így beszéli el Hőgyes mestere bacillusvadász kalandjait. Az ország lerakta lába elé az elösmerés koszorúját. Az akadémia tagjai sorába választotta s munkálkodásáért 200 arany nagy jutalomdíjával tüntette ki. A Természettudományi Társulat 800 forinttal jutalmazta a talajlégről szóló munkáját, a berlini egészségügyi kiállításon az Auguszta királyné alapította aranyérmet nyerte el. Számos külföldi tudományos testületnek tagja volt.
Őfelsége pedig a harmadosztályú vaskoronarenddel tüntette ki. Amilyen siker koronázta tudományos munkálkodását, olyan szerencsétlen volt magánélete. Sok csapás szántott át élete mezsgyéjén. Felesége hosszú szenvedésével férji türelmét és szeretetét tette próbára. Első leánya korai halála feletti bánata pedig a bacillusok közé kergette, hogy keresse a betegség okát, amely legszerettebbjeitől fosztotta meg. Sok tervét elgáncsolták a közegészség iránt kevéssé fogékony hazai állapotok, jóllehet azok külföldön megértésre és megvalósításra találtak.
A sors keze kifürkészhetetlen! míg egész életében nagy mesterével, Pettenkoferrel együtt az élet meghosszabbításán gondolkoztak és fáradoztak, ez neki nem adatott meg. Kínos szenvedés után, miután bal alsó végtagját amputálták, a feltartózhatatlan trombózis következtében fiatalon, ötvenhét éves korában, 1901-ben meghalt. Utolsó napjait nagyon elkeserítette, hogy hosszú kort élt öreg mestere, Pettenkofer saját kezével vetett véget tartalmas életének.


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
„Akarni kell meg nem öregedni”, mondogatta sokszor Hőgyesnek, de fájdalom, ez nála nem teljesedett be. Az első magyar bacillusvadász eredményekben gazdag életét akarata ellenére hamar befejezte.
Bálint Nagy István
11. Liebermann Leó, nemzetközi tekintély az egészségtudomány terén. Tudományos munkálkodását nagy figyelemmel kísérte a külföld s még a hétlakat alatt őrzött világhírű Carell-laboratórium ajtaja is megnyílt előtte. Inkább kémikus, mint orvos, akárcsak Pasteur.
Mikor 1901-ben megürül az első magyar bacillusvadász, Fodor József tanszéke, utódjául méltóbb embert, mint Liebermannt nem is szemelhettek volna ki. Ekkor, már ötvenéves korában lesz bacillusvadász és hosszú élete végéig, 74 éves koráig meg is marad annak. Fodor örökségét, laboratóriumát vette át, ahonnan választ adtak Európa nagy tudósainak, hogy tulajdonképpen mi is az oka az immunitásnak, a járványos bajoktól való mentességnek. Az ő idejében országunkat sem kímélő kolerajárványok pusztítanak, sokszor nagyszámú áldozatot követelnek. Ez a nagy emberveszteség terelte figyelmét a kolera bacillusai felé, utóbb az ellenállóképesség vizsgálására, amelynek egész életét szentelte.
Érdekes ember volt. Álmodozó, örökké tanító. Vizsgáin ő felelt, nem a szigorló, mert hiszen – sokszor emlegette ez az utolsó alkalom, hogy a vizsgázót még valamire megtaníthassa. Alma volt az egészségügyi nevelés, amelyre már az iskolában alkalmat kell adnunk. Miközben, mint miniszteri biztos az érettségik alkalmával a maturánsok szellemi képességét vizsgálgatta, mentes volt az a bukástól, aki kémiai képességet árult el.
Intézetében szerény, kisszámú tanítványaival szemben nem tanár, hanem nevelőszülő. A mai hygiene apostolai őt tisztelhetik apjuknak. Mindennek utána járatott, amit a külföldi lapokból tanítványai elébe tártak. Ez pedig volt elég, hiszen a bakteriológia fénykorát élte. „Meg kell nézni, hogy van valójában, egy kísérlet sohasem elég, ha már mások meg is csinálták” mondogatta sokszor.
Az immunológia volt kedvenc foglalkozása, de továbbra is megmaradt kémikusnak. Vizsgálataiban a kémiai irányt képviselte, mint Fischer Emil, a nagy fehérjekémikus. „Szelekciós hipotézise”, amelyben szellemes magyarázatát adja az immunitás problémájának sok szóra ad alkalmat. Ő maga hitt benne s igaza tudatában halt meg.
Bálint Nagy István
12. Jancsó Miklós. A múlt század nyolcvanas éveiben a kincses város köves utain két fura alak vonta magára Kolozsvár elegáns sétálóinak figyelmét. Az egyik idős bácsi, a másik rosszul fejlett, nyurga fiatal diák. Mindössze talán tizenkétéves. Öltözetük is már feltűnő, szeges cipő, turistanadrág, kezükben kisebb-nagyobb szúnyogháló. A céltalanul sétálókkal nem sokat törődtek, egymással voltak elfoglalva, mélyen belemerülve beszélgetésükbe. Az egyik tudós Parádi Kálmán, a városszerte ösmert „bogarász”, aki a fényes kávéházi asztalok helyett inkább a KisSzamos lapályos partjait, a Fellegvár körüli mocsarakat kereste fel, napokon keresztül bújta, hogy egy-egy ritkább szúnyogra akadjon, amelyen a sejten belőli emésztést tanulmányozta. A másik, fiatal bámulója, a természet nagy rajongója, szúnyoggyűjtésben önzetlen segítőtársa, Jancsó Miklós, a helybeli református Kollégium igazgatójának fia, a „szúnyogkirály”, mint ahogy diáktársai elnevezték. Ahová a mocsaras partok süppedő hínárjába az öregedő lábak már nem tudtak eljutni, a könnyű, fejletlen Jancsó minden veszély nélkül bejutott és fogdosta össze a szúnyogokat, hogy otthon vizsgálatoknak vessék alá.
Az orvostudományi egyetemre járva s annak elvégzése után az érdekelte őt, ami az orvostudományban nagy port vert fel akkor, a bakterológia, Ronald Ross és Battista Grassi malária-kutatásai, Pasteur és Koch Róbert világraszóló felfedezései, amelyek a kolozsvári professzorokat különösebben nem ragadták meg. A „szúnyogkirály” figyelmébe azonban élénken bevésődtek és egész életére döntően elhatározódott benne, hogy a szúnyogok iránti szeretetét megtartja, hiszen Ross és Grassi kimutatták, hogy mennyi bajnak kútforrásai ezek a leheletkönnyűségű, mindenhová odaférkőző kis bestiák.
Sokszor látható még doktor korában is szúnyoghálóval loholni az utcán, pedig már a Karolina-kórház orvosa, ami miatt bogarasnak, különcnek tartották. Hát még a kórházban mit csinál! Ahelyett, hogy fárasztó tanulása után pihenne, – hiszen törékeny, gyenge szervezetére ráfért volna, – kerüli a nyilvánosságot és az emberek nagy csodálkozásra a kórház fáskamrájában egy láda tetején mikroszkópjával bajlódik, összefogdosott szúnyogainak


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
kalickát készít és minden szabadidejét köztük tölti. Élete későbbi szakában, amikor a maláriának már elösmert, európai hírű kutatója, a Nobel-díjas Rossal levelezésbe kerül, aki későbbi tudományos munkájában hasábokon keresztül tárgyalja a „the admirable experiments of Jancsó”-t, amelyek a Karolinakórház fáskamrájából átalakított laboratóriumából indultak ki.
Ugyanott kezdte, ahol Ross és Grassi, részben tudta kutatásaikból, részben önállóan felfedezve a már felfedezteket. Prioritást soha nem kívánt, nem követelt magának, megelégedett a lassú, de annál kitartóbb érdeklődéssel. Az Orvosegyesületben magára vonta Erdély híres belgyógyászának, Purjesz Zsigmondnak figyelmét, aki midőn megkérdezte tőle, hogyan tud abban a sötét lyukban ilyen figyelemreméltó kutatásokat végezni, büszkén válaszolta: „Nagy fölfedezésekhez nem fényes berendezés, hanem nagy koponya szükséges”. Ez után hamarosan Purjesz klinikájának jobban berendezett laboratóriumában folytatja kutatásait: a malária-plasmodium fejlődését úgy a szúnyogokon, mint az emberen, az ivaros fejlődés menetét, a lappangási, inkubációs időt emberen, kininálló malária-plasmodiumok, saválló bacillusok mibenlétét.
Mikor a kolozsvári egyetem nyilvános rendes tanára lett, már kísérleteivel készen volt, hiszen a „Tanulmány a váltóláz parazitáiról” című, nagy feltűnést keltő dolgozata, amellyel az Orvosegyesület Mészáros-díját nyerte el, még 1906-ban megjelent. Szabadidejét többek között most már a maláriások gyógyításának szentelte, amiben a vizenyős, mocsaras környékű Kolozsvár bizony nem szűkösködött. Messzi földről keresték fel a „hideglázas” betegek a világhírű tudóst. Ross karjába ölelte és dolgozatában sohasem felejtkezik el magyarországi vadásztársa korszakalkotó munkálkodásáról.
Az Akadémia Rózsay-díjjal tünteti ki, majd 1928-ban a salvarsan élettani viselkedésére vonatkozó szövettani vizsgálódásaiért a Budapesti Kir. Orvosegyesület a Tauszk-díjjal jutalmazza.
Bálint Nagy István
13. A sárgaláz valószínűleg protozoon kórokozója, amelyet egy moszkitófaj, a stegomia fasciata közvetít, ma még biztosan nem ismert. Legújabban a sárgaláz okozójául egy dugóhúzó-alakú mikróbát írtak le, ezt a fölfedezést azonban még nem erősítették meg.
Jancsó Mihály


 Brehm: Az állatok világa / Jegyzetek
http://mek.oszk.hu/03400/03408/html/3190.html[2020. 10. 21. 17:37:29]
EHRLICH — A bűvösgolyó TARTALOM