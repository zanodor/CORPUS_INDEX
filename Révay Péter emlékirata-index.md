---
master_file: "[[@RevayPeterEmlekiratapdf]]"
---
# Index for Révay Péter emlékirata.pdf

users.atw.hu /magtar/cikkek/forras/revay.htm
Révay Péter emlékirata
104-132 minutes
Révay Péter Turóc vármegyei fősipán rövid emlékirata
Magyarország több mint 600 éve tündöklő Szent Koronájának eredetéről, jeles és győzedelmes voltáról, sorsáról
Révay Péter 1608 és 1622 között őrizte a magyar nemzet Koronáját, emlékiratait 1613-ban írta meg. A
történelem során egyedülálló módon öt alkalommal szemlélte és vizsgálta meg a Szent Koronát, így leírása
abszolút hitelesnek tartandó. Mindamellett írása élvezetesen foglalja össze azt a tudást, ami nélkül akkor
nemhogy koronaőr, de magyar ember sem létezhetett. Az újkori történelmünk és kultúrpolitikánk gonosz
tréfájának lehet csak tekinteni, hogy nem kötelező olvasmánya élő és felnövekvő nemzedékünknek!
Ezt a hiányosságot pótoljuk most. Mivel a szöveg eredetileg csak kevésbé tagolt, a könnyebb olvasás és
tájékozódás végett fejezetekre bontottuk. A szöveg aláhúzott címsorai eredetileg is benne foglaltattak a
szövegben, a nem aláhúzott címsorokat mi illesztettük be. A tartalomjegyzék soraira kattintva így rögtön a
keresett fejezetre ugorhatunk.
Minden olvasónknak kívánjuk, hogy fogadja szívébe Révay Péter tanítását és ennek szellemében éljen és
viszonyuljon a Szent Koronához.
TARTALOMJEGYZÉK
1. A MINDENHATÓ JÓ ISTEN SEGÍTSÉGÉVEL!
2. A SZERZŐ AZ OLVASÓHOZ
3. RÉVAY PÉTER FŐISPÁN EMLÉKIRATA A SZENT KORONÁRÓL
4. A KORONA SZÜLETÉSE
5. SVÁB PÉTER
6. I. ANDRÁS ÉS I. BÉLA
7. SALAMON, I. GÉZA ÉS SZENT LÁSZLÓ
8. KÁLMÁNTÓL III. GÉZÁIG
9. IMRE ÉS II. ANDRÁS



10. IV. BÉLÁTÓL III. ANDRÁSIG
11. A KORONA VISZONTAGSÁGAI – VENCELTŐL KÁROLY RÓBERTIG
12. NAGY LAJOSTÓL ZSIGMONDIG
13. A KORONA ELTULAJDONÍTÁSA
14. ULÁSZLÓ ÉS V. LÁSZLÓ
15. MÁTYÁSTÓL II. ULÁSZLÓIG
16. ELMÉLKEDÉS A SORSRÓL
17. AZ ELSŐ KÖTELEZVÉNY- ÉS ESKÜFORMA, TAMÁS GYŐRI PÜSPÖK, A SZENT KORONA
KETTŐSBIZOTTSÁGÁNAK EGYIK TAGJA RÉSZÉRE
18. A MÁSIK KÖTELEZVÉNYFORMULA, SZAPOLYAI ISTVÁN, MAGYARORSZÁG NÁDORA, A SZENT
KORONA KETTÓSBIZOTTSÁGÁNAK MÁSIK TAGJA RÉSZÉRE
19. II. LAJOS ÉS A KORONA VISZONTAGSÁGAI MOHÁCS UTÁN
20. A KORONA FERDINÁNDHOZ KERÜL
21. MIKSA
22. RUDOLF
23. A SZENT KORONA ÉS A KIRÁLYI JELVÉNYEK LEÍRÁSA
24. A SZENT KORONA VISSZASZERZÉSE ÉS ŐRZÉSE
25. A SZENT FELSÉGJELVÉNY KETTŐSBIZOTTSÁGÁNAK TAGJAI, RÉVAY PÉTER TURÓCI FŐISPÁN ÚR,
PÁLFFY ISTVÁN POZSONYI FŐISPÁN ÚR ÁLTAL TETT ESKÜ FORMÁJA
A MINDENHATÓ JÓ ISTEN SEGÍTSÉGÉVEL!
Magyarország szent, ősi, dicsőséges Koronájának, mely a győzhetetlen és hatalmas felséges úr, Mátyás római
császár és magyar király, akkori trónörökös áldásos vezérlete, oltalma, pártfogása alatt véres harc nélkül,
siralmas jajszó nélkül, nagy költség nélkül, polgárháború nélkül, Prága mellett szerencsés katonai felvonulással
és pompával, hatalmas tömeg örömujjongása közepette mindenki szeme láttára visszaadatott, majd 1608-ban a
magyarországi koronázás szabályszerű és szerencsés megtörténtével, miután majdnem hetven éven keresztül a
felséges ausztriai ház védelme és pártfogása alatt rejtőzött és nyugodott, mialatt Magyarországot a polgárháború
és a török zaklatta, szerencsével és egyrészt színlelt, másrészt biztos és kétségbevonhatatlan diadallal hazatért,
miután végre 1613-ban Isten segítségével a fényességes és hatalmas Annának, a fenséges római császárnénak
és Magyarország királynéjának koronázása is szentségesen végbement, Magyarország drága kincsének, a
szentséges homlok felséges ékességének, a vallás és törvény szent biztosítékának, a béke és háború üdvös
zálogának, a jó és balsors biztos próba kövének, valamint a nemes, érdemes, bátor, harcedzett magyar főrendek
és nép dicsősége örök pillérének, mely nyájas békeidőben Pozsonyban, hazai trónuson uralkodik és székel,
szorgalmának e csekély ajándékát, tiszteletének jámbor szülöttét, engedelmességének illő bizonyságát, őri
hivatalának örök emlékművét, amit igaz hittel irt, hű igazsággal készített, illő hazaszeretettel, hűsége
múlhatatlan fogadalmaként, ajánlja és szenteli az 1613- évben híve, Révay Péter turóci főispán, a Szent Korona
kettősbizottságának tagja.
ŐÓ



A SZERZŐ AZ OLVASÓHOZ
Mivel mindazok, Jámbor Olvasó, akik a nemzetek törvényeit, a népek szokásait, az emlékezetre méltó szavakat
és tetteket írásban szokták hírül adni, alighanem a legnagyobb szolgálatot teszik az emberiségnek, már ha
ékesszólásuk közben nemcsak a mesék báját keresik, hanem a történtek valóságát és emlékezetét is megőrzik,
ezért törekvésük és fáradozásuk nemcsak dicséretet és ajánlást érdemel méltán, hanem támogatást és hálát is.
Nem tudom, mely sors engedte nekem, aki pedig (távol legyen a dicsekvés!) mindeddig háború és béke roppant
fáradozásai meg államügyek között forgolódva szolgálok már néhány esztendeje hűségesen magyar hazámnak,
királyaimnak és kegyelmes uraimnak, hogy szinte valami felsőbb szellem sugallatára kétségtelenül fontosabb
dolgoktól saját üdülésemre fordítsak néhány órát, és összeálIítsak egy rövid emlékiratot Magyarország Szent
Koronájáról (melynek őrzése jelenleg az én feladatom).
A Szent Korona szentsége iránt érzett páratlan áhítatom és tiszteletem miatt magamnak akartam volna ezt
megtartani, magánjellegű írásműveim között örök titokban rejtegetni, ha legmagasabb rangú államférfiainknak
meg hasonló írásaink néhány kedvelőjének és pártfogójának véleménye és ösztönzése akaratom ellenére nem
késztet kiadására. Ámde azt hiszem, ez esetben és e témában nem róhatják fel nekem, hogy a fontosabb gon
doktól, az államügyektől mint valami portyázó kirándultam erre a kellemesebb irodalmi foglalatosságra. Bizony, a
tudomány és a történelem ismerete még a fejedelmi férfiú számára is olyannyira szükséges ékesség, hogy
anélkül nem férfi, annak csak árnyéka, nem nevezhető igazán fejedelemnek, annak csak kísértete. Magam tehát
az atyai nevelés hatására sosem fordultam el ettől, és családom is, mely Isten kegyelméből csaknem háromszáz
éve a legmagasabb országos tisztségekkel felruházva virágzik Magyarországon, mindig a legnagyobb
ékességnek tartotta a tudományt, a tudományok, a tudósok pártfogolását és szeretetét, a művészi tevékeny
séget. Nos, ami Emlékiratomat illeti, valóban azt tartalmazza, amit a címe feltüntet. Nem más ez ugyanis, mint
rövidke elbeszélés a Szent Koronáról, amit világos és egyszerű stílusban úgy szőttem össze, hogy mindaz, amit
más szerzők jámbor és alkalmas módon mondani tudtak róla, itt mintegy foglalatban megtalálható legyen. Bárha
nem is kételkedem abban, hogy hazánk jogtudósai számára fölösleges e munkám, mégis akadnak jó néhányan,
akik nem töltenek olajat e lámpásba, még csak valami közhelyet sem mondanak e tárgyról, de hogy mi a
történeti igazságtól indíttatva szentnek, angyalinak, apostolinak vagy valami hasonlónak mondjuk a Koronát,
azért bizony kinevetnek és megmorognak. Azt akarom tehát, hogy nemzetünk számára a szent áldozat legyen
ez, mind az el múlt események emlékezetének ápolására, mind azért, hogy a jelen és a múlt összevetése révén
gondoskodni tudjunk jövendőnk biztonságáról, s egyúttal más nemzetek is világosan megérthessék, mely okból
állítjuk és hisszük mi magyarok Koronánk szentségét. Eleget szóltam Emlékiratom érdekében, ha szánsz időt
elolvasására. A rossz nyelvek ellen számomra elegendő védelem a Szent Korona felsége és szentsége. Kései
unokák századáig elegendő bizonyítéka ez hűségemnek és szolgálatomnak. Üdv, Olvasó!
RÉVAY PÉTER FŐISPÁN EMLÉKIRATA A SZENT KORONÁRÓL
Ha fényeskedett valaha valamely nemzet katonai erénnyel, úgy látszik, a magyarok nem alaptalanul tulajdonítják
maguknak az előbb természettől és neveltetésből, aztán szent hitből eredő kivételes vitézség
hasonlódicsőségét. Ugyanis őseik, a hunok még a pogány babonaság cimmeriai sötétjében botorkáltak, majd
rövid idő alatt Pannónia termékeny földjét is nagy sikerrel hatalmuk alá hajtották, és Misiában, Thráciában,
Macedóniában, Illyricumban, Germániában, Galliában, Itáliában is súlyos harcokat vívtak. Miután pedig Krisztust
szólították, virtusuk és bátorságuk megnövekedett, hiszen:
Indok gyújtja, lohasztja a bátorságot a harcban, és naponta annyival öregbedett, amennyivel tüzesebben
lángoltak a megismert keresztyén vallás és jámborság szeretetében; ellenségeik félelmére és iszonyú rette
gésére mindig derekasan és vitézül oltalmazták a keresztyén társadalmat.
Így hát nem igazságtalanul szokták őket (még ha az irigység gyakran eltitkolja vagy mellőzi is ezt) a hit
pajzsának, a vallás védőfalának, a keresztyének bevehetetlen bástyájának nevezni. Tágas mező nyílna előttem
a beszédre, ha a győzelmeket, ha a törökön aratott diadalokat, ha a nem meghódítás, hanem oltalmazás végett,



az egész keresztyénség háborús terheinek felvállalásával megszerzett tartományokat, ha a dicső hadizsákmányt
akarnám felsorolni. De úgy határoztam, hogy ama hatszáz évből, mióta a magyarok monarchiája virágzik, azt
foglalom össze egyszerűstílussal és röviden a királyok sorrendje szerint, ami a harcedzett magyar nemzet szent
felségjelvényére, annak eredetére, sikereire, sorsára vonatkozik, mintegy csokorba kötve mindazt, ami az üres
óráimban olvasott klasszikus szerzők e tárgyat illető szórványos megemlékezéseiből eszembe jutott, részint a
Szent Korona szentségétől indíttatva, részint a dolog méltánytalanságától ingerelve, mert bizony azt látom, íróink
végzetes nemtörődömséggel vagy szűkkeblűen írtak e tárgyról, vagy éppenséggel hallgatással mellőzték azt; mit
sem törődöm az álláspontok tarkaságával, amivel bízvást szembe merem szögezni az igazság ismeretét és a
Szent Korona iránti jámbor buzgalmat. Isten segítségével vágok tehát a dolognak.
Amikor a magyar nemzet az isteni gondviselés szándéka szerint elhagyta a pogány sötétséget, beiratkozott a
keresztyének anyakönyvébe, és búcsút mondott a szentségtelen babonaságnak, megtérése hallatlan örömet és
vidámságot okozott minden európai számára, és a hivők sokkal erősebbekké váltak, hiszen minden virtus alapja
a krisztusi hit. Az tudniillik, hogy a vallási különbség mekkora zavarokat szokott kelteni s folytonosan táplálni, jaj,
sokkal jobban tudott dolog, mintsem hogy itt bővebb fejtegetésre szorulna. Nagyszerű esemény tehát, hogy a
magyarok népes és harcias, az ellenség iránt természettől fogva engesztelhetetlen nemzete a kegyelem ez
újonnan fölvett közössége révén az ősi gyűlöletet kölcsönös keresztyéni jóindulatra fordította, hogy erejét és
fegyverét a többi keresztyénnel együtt szegezte szembe bármi ellenséggel. A mennyei igazság eme üdvözítő
forrásából eredt, illetve jött létre a Szent Korona is, és hazánk azóta királyság.
Jól tudom ugyan, hogy Nagy Károly uralkodása alatt sarjadni kezdett Magyarországon az igaz vallás, mivel
azonban a magyar lelkek nem nagyon merülhettek el ebben (hiszen minden kezdet nehéz), hanem épp csak
hogy kóstolgatták, már amennyire a harctéri vereséget követően rákényszerültek, az történt, hogy halála után
belső zavargások támadván, visszacsúsztak a korábbi sötétségbe, és e csírák a nagy vadságban egykettőre
elpusztultak, eltűntek, míg aztán előbb Géza, majd fia, István, bámulatos buzgalmat tanúsított a keresztyén
vallás ledőlt alapjainak helyreállításában, nemcsak ő maga hitt forrón és állhatatosan a keresztyén vallásban,
hanem isteni hatalommal felvértezve a vad nemzet körében is széltében-hosszában plántálta, növelte, hatalmas
költséggel templomokat, tekintélyes egyházakat állított. Szerencsésnek bizonyult saját és Krisztus ellenségeivel
szemben, miért is ellenségeit legyőzve birodalmát jelentékenyen kiterjesztette, megszilárdította, és fejedelmi
állásról királyi trónra emeltetett, felséges jelvénnyel ékesíttetett; kétlem, hogy az összes többi királyság összes
többi felségjelvénye között egy is volna ennél dicsőbb és szentségesebb.
A KORONA SZÜLETÉSE
Tudniillik ez idő tájt a keresztyén hit és vallás Lengyelországban is jelentékeny gyarapodásnak indult annak a
Meskónak a jámborsága és tevékenysége következtében, akit a lengyel évkönyvek másképp Mieceszlávnak
neveznek, akiről azt olvassuk, hogy Ziemomiszl lengyel fejedelem fia volt, születésétől fogva vak, ámde életének
hetedik évében szeme világát megnyerte, amiből kortársai azt jósolták, hogy uralkodása alatt Lengyelország
csodamód megvilágosodik majd. Erről az előjelről kapta a Mieceszláv nevet, mivelhogy népének dicsőségét
magától értetődően karddal fogja megszerezni; és e remény éppen nem volt üres vagy hiú, mert megvetve a
bálványok hamis tiszteletét, keresztyén módra keresztvízben megtisztult, felvette a keresztyén vallást, és
nemzete vakságát eltávoztatva (ahogy önmaga hétéves vaksága ezt előre mutatta), Lengyelországot az isteni
szellem fényével és ragyogásával világította meg, ekképpen - Isten igéje szerint - a Lélek kardjával szúrva,
vágva az emberek szívét és elméjét, a lengyeleknek múlhatatlan dicsőséget szerzett. Ez a Mieceszláv tehát
ugyanarra a dicsőségre pályázva, mint a mi Szent Istvánunk, hogy utódaira tekintélyesebb fejedelemséget
hagyjon, Lampert krakkói püspök követsége révén felkereste Hetedik Benedek római főpapot, királyi címet és
jelvényt kérve tőle magának és utódainak.6 Isteni szellem égi sugallatára azonban a főpap, szándékát megvál
toztatva, a neki szánt Koronát a keresztyén időszámítás ezredik évében a kalocsai érsek útján István
fejedelemnek küldte el egy kettős kereszttel együtt, hogy azt Magyarország királya előtt hordozzák. Ez a kereszt
- a bekövetkező viszontagságok előjátéka- és jelképeként -, nem tudom, az idők mostohasága vagy inkább az



emberek gondatlansága következtében elveszett; helyébe léptek a mindeddig egyre sűrűsödő csapások,
úgyhogy nem minden alap nélkül nevezte valaki Ungariát [Magyarország] Angariának [Nyomorország], mint
aminek folytonos nyomorúság alatt kell sínylődni. Maga a Korona viszont, mint az alábbiakban világosan
meglátszik, annyi sok háború és ellenséges mozgalom hányattatása, veszedelmek viharai közepette is mind ez
ideig csodaképpen megőriztetett.
Bámulatra méltó és csak a mi időnk eseményeivel összevetve vizsgálható, hogy Koronánk születésével együtt
ugyanazon időben annyi sok nemzet előtt nyílt meg az örök üdvösség reménye, és az istenség nemcsak a
magyaroknak meg a lengyeleknek, mint már előrebocsátottuk, hanem a dánoknak is és szinte az egész
Északnak megengedte, hogy elutasítsa a hamis szellemeket és eltörölje a bálványok hazug kultuszát. Valóban,
az új keresztyén alkotmány egyszerre három államban és királyságban virult ki, és ezek mind e napig nemcsak
az isteni név és dicsőség vallásának örvendeznek, hanem a német nép nagy tömegével mostanáig virágzó
Római Császárság szövetségének is, és közös erővel őrzik szilárdságukat bármely ellenséggel szemben, meg
dicsőségüket is növelik. Magában a római birodalomban a mi Szent Koronánkkal egykorú és ahhoz hasonló
intézményt állított fel Ottó, amit Henrik bővített, megerősített, ezzel hozták létre és őrizték meg hatszáz éven
keresztül gondosan a hét választószent tanácsát, ami a császárnak, egyben római királynak nevezett fejedelem
választásának és állításának jogát kizárólag a németeknek, méghozzá bizonyos fejedelmeknek biztosítja.
Ki ne csodálná hát amaz idő szerencsés és áldott voltát, melyben annyi nemes és pompás, dicső és bámulatos
dolog történt a keresztyén társadalomban?
SVÁB PÉTER
István királyt rokona, Sváb Péter követte. Az újdonsült királyságban szokatlan, kellemetlen és sanyarú sors tette
próbára szinte még bölcsőjében a Koronát. Aba ugyanis erővel elrabolta, a királyságból kiűzött Péter pedig
Harmadik Henrik császár segítségéért folyamodott, hogy visszaszerezze. Tekintélyes német csapattal
haladéktalanul benyomult Magyarországra, megszerezte a felségjelvényt, amelyet azonban egyáltalán nem
tartott meg magának, hanem újra a visszahozott Péternek adta, akit a királyi trónra ültetett.
Ezzel a tettével Henrik császár múlhatatlan emlékezetet és dicsőséget érdemelt ki, részint azért, mert megóvta a
Szent Korona méltóságát, részint mert egy akkora birtokot, melyre a fejedelmek áhítozni szoktak, érintetlenül
hagyott, sem az ország szépsége, földjének termékenysége, sem nagysága nem csábította arra, hogy birtokba
vegye. Egyes írók ugyan azon a véleményen vannak, hogy a nagy jótékonyság ürügyén az időben adófizetőjévé
tette volna Magyarországot, de szerény ítéletem szerint ez méltánytalanság ezzel a kiváló császárral szemben.
Nem tartom ugyanis meggondolásra méltónak sem, hogy ennek a nagy császárnak akár csak eszébe is jutott
volna segítség örve alatt vagy színleléssel kárt okozni az övéi által elnyomott és hozzá mint valami szent
menedékhez futó Péternek, ahogy valaki állítja; sőt, nem kell-e inkább a császár tettét igaz érdemnek vallanunk,
nem kell-e nevének örök dicsőségére hirdetnünk, hogy a törvényes királyt székére visszahelyezte, korábbi
méltóságának csúcsára állította? Kétségtelen, hogy a Koronában a mennyeit, a szentet tisztelte, és ez tiltotta
meg neki, hogy akár csellel, akár fegyverrel megháborítsa. No de aztán, mert semmi sem lehet egyszerre
szerencsés és hosszan tartó, Péter király öröme igencsak rövid volt, megfosztották szemétől, királyságától, nem
sokkal később életétől is. Ó, mennyire ingatag az emberi sors! Ó, mennyire megbízhatatlan a szerencse! Mert
akiket a méltóság legmagasabb fokára emel, azokat taszítja a mélység legmélyebb fenekére; úgy illik, hogy az
efféle példát állandóan eszében forgassa mindenki, aki az országok és államügyek kormányánál ül, hogyannál
mértékletesebben éljen az istenség által neki engedett hatalommal, ne kövessen el semmit gőgösen, semmit
méltánytalanul, semmit meggondolatlanul, semmit erőszakosan, félje az Istent, aki nem irgalmaz a bűnösnek.
I. ANDRÁS ÉS I. BÉLA
Henrik császár a magyaroknak e tettét nagyon rossz néven vette, ellenségükké vált, és ezért, mikor az ország
kormányát már András tartotta, újra erős hadsereget állítva visszatért Magyarországra, hogy a Péteren el



követett jogtalanságot megtorolja és a Koronát hatalmába kerítse. De András király, aki kémeitől idejekorán
tudomást szerzett a császár jöveteléről, maga is akkora sereget gyűjtött, amekkorát csak tudott, a mezőkön, ahol
Henriknek haladnia kellett, minden füvet és gabonaasztagot felégettetett, a marhát távoli helyre hajtatta, hogy ne
maradjon zsákmány vagy élelem az ellenség számára. Sőt, cselt is vetett neki, ugyanis elfogta Gebhart
regensburgi püspök, a hajóhad és utánpótlás parancsnoka levelét, melyben az tudakolta a császártól, hol
kellene várnia hajókkal és élelemmel a hadsereget. A királya császár nevében azt válaszolta neki, hogy az
ország kedvezőtlen és zűrzavaros helyzete miatt ő magának tüstént vissza kell térnie Németországba, ezért a
lehető legnagyobb gyorsasággal rombolja szét a hajókat, nehogy az ellenség hasznára maradjanak, és ipar
kodjék Regensburgba. A püspök, aki már Győr közelében járt, igaznak vélve a dolgot, teljesítette a parancsot a
császár legnagyobb veszedelmére és bajára, mert mind magát, mind seregét az élelem és takarmány akkora
szüksége szorongatta, hogy kénytelen volt András királytól békét, élelmet és biztonságos elvonulást kérni.
Kívánsága nem teljesült addig, míg esküvel meg nem fogadta, hogy kudarcát nem fogja megtorolni, sem ti
tokban, sem nyíltan, sem tettel, sem szándékkal, sem András király, sem utódai ellen nem lép föl ellenségesen.
Ez volt csak jeles hadicsel, inkább éhséggel és szükséggel, mint fegyverrel győzni az ellenségen, de még
nagyszerűbb, hogy a király csupán az ártatlant ól való félelemmel és a Korona szentségével győzte le a
császárt.
András király megszerezvén a győzelmet, miután megérezte, hogy fáradt és hanyatló életkorra jutott,
elhatározta, hogy idejében gondoskodik utódjáról az uralomban, és a Szent Koronával kisfiát, az ötéves
Salamont akarta felékesíteni. Miután ez megtörtént, megtudta, hogy rokona, Béla herceg, sérelmezi ezt, a
Koronát, a királyi méltóság jelképét vagyis szimbólumát, és a kardot, a hercegség jelvényét vörös takaróra
helyezve Béla elé tette, szabad választást engedve neki a kettő között. Béla azonban, akit talán figyelmeztettek,
vagy tán magától is bölcs volt, életének veszedelmét elkerülendő engedett az időknek, és az illetetlen Korona
mellől a kardot emelte föl, ezzel nyilvánítva magáról, hogy elégedett a hercegi címmel. Szándékát akkor eltitkolta
ugyan, de nem sokkal később apósának, Boleszláv lengyel királynak csapataival és pénzével támogatva
megtámadta az országot, elrabolta a Koronát, Moson városka mellett ütközetben legyőzte a királyt, és elfoglalta
az országot. Bizony, megtanulhatjuk e példából, milyen igaz és megdönthetetlen szabály az, hogy a bűnt mindig
ugyanaz a bűn bünteti. Hiszen Pétert az fosztotta meg az uralomtól, akit ugyanattól s egyben életétől is
hasonlóképpen megfosztott Béla; akár idegenek, akár hazaiak voltak is azok, akik a Koronát erőszakkal illették
és elrabolták, nem úszták meg büntetlenül. Többnyire igaz bizonyítékot szolgáltattak arra, hogy
megszentségtelenítését a legsúlyosabb végzet követi, mint ahogy Béla sem kerülhette el a hasonló büntetést,
hiszen három egész évet sem tölthetett az ország élén: igazságszolgáltatás közben leszakadván a királyi trónus,
teste, csontja annyira összetört-zúzódott, hogy kínok közepette kellett kiadnia lelkét, Egyébként jóságos
fejedelem volt, polgárait nyugalomban, békében kormányozta, elsőként rendelt Magyarországon súlymértékeket,
megteremtette a hitelesített pénzt, piacokat állított, az alattvaló adóját enyhítette, csökkentette; buzgósága és
jósága annyira meggyarapította mind a nemesség, mind a parasztok jólétét ez időben, hogy a szomszédok
között szinte senkit sem tartottak oly vagyonosnak és tehetősnek, hogy a magyarokkal gazdagságban
vetekedhetett volna.
SALAMON, I. GÉZA ÉS SZENT LÁSZLÓ
Miután Béla király szánalomra méltó baleset következtében eltávozott az élők sorából, az emberek Salamont
tartották a Korona legjogosabb örökösének, de Isten titkos akaratából háttérbe szorult ama sikertelen vál
lalkozásai miatt, melyeket idegen nemzetek segítségével indított hazája ellen. Mert Negyedik Henrik császárt,
Harmadik Henrik fiát, a Korona visszaszerzésére ösztökélte, segédcsapatokért könyörgött, és ezek támo
gatásával vissza is szerezte a felségjelvényt, mellyel ismételten megkoronázták; de a sváb őrség elbocsátása
után Géza súlyos háborút indított Salamon ellen, úgy vélekedne, hogy idősebb lévén, őt illeti a Korona; a
megbékélés után azonban az idősebb engedett az ifjabbnak. Mint a történetírók elbeszélik, Salamont újra
megkoronázták Pécsett Szent Péter bazilikájában, ami több más épülettel együtt nyomban a koronázást követő
éjszakán leégett. E tűzvész kétségtelenül jelentette, hogy Salamon ismételt megkoronázása: a polgárháború és



a kiontott rokonvér, valamiképp megsértette a Szent Koronát, és az a mohóság, mellyel méltóságának
megszerzésére törekedett, előbb-utóbb megbosszulja magát; így is lett. Ugyanis Géza nem sokkal utóbb
háborúban legyőzte Salamont, megszerezte a Koronát. Ámde Géza nemcsak e szerencsés győzelem jegyében
nyerte el a királyságot, hanem csoda folytán, égi jóslattal is, mert László, Isten kedveltje, angyalt látott, aki az
égből hozott Koronát fivérének fejére tette. Mi lehet, könyörgök, ékesszólóbb érv a Korona isteni volta mellett,
mint az, hogy a mennyei gondviselés, a királyok jámborsága és az ország boldogsága egyesül benne?
Géza megbékélt országot szerzett, és nagyszerű tettei miatt a Nagy melléknévvel illették, majd váratlanul
elragadtatott a világról, és közös megegyezéssel, szavazattal fivérét, Lászlót kiáltották ki királynak, ő azonban
ezt a méltóságot sokáig állhatatosan visszautasította, azt sem tűrte, hogy Salamon életében fejét a szent
felségjelvénnyel ékesítsék, királyként üdvözöljék, véteknek tartván, hogy a koronázott király életében a szent
felségjelvénnyel jelöljék. Mivel azonban buzgón kérlelték, és látta, hogy a főemberek szíve megkeseredett
Salamonnal szemben, nehogy az ország valami kárt szenvedjen, kormányzói és hercegi címmel felvállalta
gondját. Úgy vélekedett ugyanis, hogy a királyi méltóság teljessége nem a trónon, hanem a jeles és dicséretes
tettekben található. Amilyen ritka László jámborsága és páratlan szerénysége, oly nagy dicsőséget érdemel az
utókor szemében. A jogart bizony megvetette e nagy és felelősségteljes lélek; ámde amikor észrevette, hogy
Salamon visszaél az ő nyájasságával és szerénységével, megzavarja az ország állapotját, legfőképp pedig,
hogy a szomszédos nemzetek seregeit hazája ellen ingerli, nem annyira saját, inkább a haza és a magyar
nemzet üdvét féltve felgerjedt, és végül is győzelmet aratott Salamon fölött, a polgárháborúnak békével vetett
véget. Bizony, nincs dicséretesebb és üdvösebb kormányzat az isteni Lászlóénál, mely teljes kegyelettel és
vallásossággal ápolta, tisztelte a Koronát. Egész Dalmáciát és Horvátországot szerencsés rendelésből vér nélkül
megszerezte a Korona és a magyar uralom számára.
KÁLMÁNTÓL III. GÉZÁIG
A tökéletes és jámbor László király halála után az ország kormányát a következők tartották sorra kezükben:
Kálmán, aki előbb váradi püspök volt, Második István, Kálmán fia, akit a köznép Villám melléknévvel emlegetett,
Második Béla, aki szíves vendéglátással fogadta a Jeruzsálem visszaszerzésére sereget vezető Konrád
császárt, Harmadik Béla, Második és Harmadik Géza. A Korona e királyok idejében sem volt ment a
hányattatástól, gyakran szenvedte, mint tengeren a szélhányta, viharverte hajó, az uralomhajhászok, cselvetők
áhítozását, átkos mesterkedéseit, gyászos áskálódásait, amelyeket hosszú volna elbeszélni. Mert sokszor
sokféleképpen gyötrődött saját polgárai és fiai között, akiket elragadott az iránta való epekedés és az
uralomvágy; ezek közül egyesek háborúban, békében fényes dicsőséget szereztek a hazának, mivel a Szent
Korona igaz és őszinte imádata vezette őket, mások, akár a helytartók, rövid ideig örvendeztek a királykodásnak,
szinte mindjárt uralkodásuk kezdetén meghalván.
A mindezen időket saját hazája ölében túlélő Korona minden derék királyt minden veszedelemtől megvédett,
nem kellett félni attól, hogy a gonoszok gyalázatot hoznak a közre, s romlatlan szabadságban őrizte nemzetét.
Ugyanebben a században győzelmes háborúkat vívott önszántából vad népekkel a hitért és üdvösségért;
felségével legyőzte vagy féken tartotta a velencéseket, görögöket, oroszokat, szarmatákat, kunokat és más
szomszédos nemzeteket.
Emlékezetes pedig, hogy egyebeket mellőzzek, az, ami Harmadik István idejében történt. Míg őt a dalmát
háború foglalta le, fivére, László, kihasználva a király távollétével kínálkozó alkalmat, féktelen és pimasz
uralomvágytól tüzelve, ravasz fondorlatot szőtt a Korona elragadására abban a hiszemben, hogy azt
megszerezve könnyűszerrel megszerzi a királyságot is. Ezért bámulatos ügyességgel ellopta a felségjelvényt, és
néhány ranggal, tisztséggel, ajándékkal megvesztegetett főember támogatásával királlyá kiáltották, miközben a
törvényes király elnézte testvére őrültségét. Ugyanis engedett, mint a tapasztalt hajós, aki megtanulta, hogy az
időjárás szerint alkalmazkodjék a hullámveréshez. Valóban bölcs dolog mindig az időtől kérni tanácsot, mert az
többnyire vértelen győzelemmel küzdi le a jogtalanságot, erőszakot, veszedelmet. A királyok állítója, a Korona
oltalmazója, a mindenható jó Isten ezt a bűnt sem tűrte soká bosszulatlanul, mert a Korona meggyalázóját, a



koronás király vetélytársát váratlan végzet sújtotta le. István pedig mindjárt újabb nehézségbe botlott, mert
László másik öccse, István, Vak Béla fia, akinek hatalmába került a Korona, a birodalmat magához kaparintotta.
Nagyon is igaz az, amit Seneca ír valahol: az istenek nem tartják gyönyörűségek között a derék embert,
zaklatják, gyötrik, amidőn maguknak készítik. Nincs irgalom a királyoknak és a méltóság felsőbb fokán állóknak
sem, nehogy véletlenül túl sokat tulajdonítsanak szerencséjüknek, vagyonuknak, hatalmuknak, és elbízzák
magukat. A király azonban - úgy látszik nem hagyta cserben soká önmagát, a jó ügyet és a királyi tekintélyt,
fegyverrel támadt Lászlóra, véres csatában legyőzte. Ekképp a királyi jelvények az országgal együtt
visszaszálltak Istvánra. Mert végül a Szent Korona támogatásával győzelemre jut a királyok igaz ügye, és az
olyan fejedelmeket, akiknek az istenség ítéli oda az uralmat, akiknek egyenlőképpen fekszik szívükön a
szelídség, jámborság, igazság és az alattvalók jóléte, az olyanokat a mennybeliek is védelmezik, és végül
bármely veszélyből, bajból kimenekülnek.
IMRE ÉS II. ANDRÁS
Nem hallgatható el az sem, ami Imre király uralma alatt történt. Öccse ugyanis, András herceg, megvetette
bátyja tunyaságát, és egyesek gonosz tanácsaira hajolva ifjonti hévvel mindegyre azon igyekezett, hogy kiűzze a
királyságból és megfossza a felségjelvénytől; amikor azonban már harcra került a sor, és mindketten
felkészítették katonáikat az ütközetre, Imre letette fegyverét, majd a Koronával és a jogarral ragyogva egyedül
tört át öccse seregének zömén; ez a látvány annyira megdöbbentette a herceget és katonáit, hogy fegyverüket
elhányva bűnbánóan bocsánatot kértek. Nem így történt egykor Negyedik Henrik császárral. Őt a mainzi, a kölni
és a wormsi főpap kereste föl, és fia, Ötödik Henrik nevében követelte tőle a jelvényeket, a császár uralkodói
ruhában trónján ülve hallgatta őket, úgy vélekedvén, hogy a követek ekkora fenségnek engedni kényszerülnek,
de amikor vonakodott fia kérésének eleget tenni, azok hirtelen rárontottak, megfosztották koronájától és
jogarától. Ennél sokkal szerencsésebben járt Imre királyunk, akinek öccse nagyobb becsben tartotta a királyi,
mint az a fiú a császári méltóságot. Ugyanis a Korona katonák, harcra kész csapatok, ijesztő fegyvercsörgés
között érintetlen, csorbítatlan maradt a királlyal együtt, amazzal szemben viszont, akiről azt beszélik, hogy
hatvankét szer ütközött meg az ellenséggel, bírói székén ülve tógások alkalmaztak erőszakot. Nem könnyen tu
dom eldönteni, honnan a nagy különbség e két tett és példa között: alighanem Koronánk szentségéből és
tiszteletéből; a király tőle nyeri felségét, miatta tartjuk szentségesnek és sérthetetlennek. Garai Miklós, Ma
gyarország hajdani nádora szokta volt gyakran mondogatni, hogy a szent felségjelvénnyel koronázott királyt,
még ha valami otromba vadállat volna is, súlyos bűn nélkül nem lehet megsérteni. Ezzel szemben a római
császárság méltósága inkább az augustus címnek és nevezetnek tulajdonítható, nem a felségjelvénynek, mely
ország szerint különböző a birodalomban, és amelyet - mint a történelemből tudom - sosem tekintettek csodás
tulajdonságokkal jelesnek. Mert miután - mondja Vegetius - a császár fölvette az augustus címet, hű
engedelmesség illeti, mint e világi és testbeli Istent. Imre, akit tehát e Szent Korona tisztelete tartott meg
biztonságban a fegyverek között, kegyesen megbocsátott András öccsének meg a többieknek, akiket e méltóság
megsértésének bűntudata gyötört és könyörögtek neki. Amennyire csodálatra méltók tehát ez istenségtől adott
Koronára vonatkozó tapasztalatok a magyarok között, melynek megsértését szinte az egész nép romlásával kell
kiengesztelni, annyira fájdalmas és siratni való, hogy a fejedelmi férfiakat a becsvágy, az államok e rákfenéje és
mérge tévútra vezeti, úgy magával ragadja, hogy akiket a természet egymásért szült, ellenséggé lesznek, és
nem törődnek sem a vérségi kapcsolattal, sem az egymásrautaltsággal, sem a Korona szentségének
méltóságával. Hát a hatalom édessége a természetes szeretet erejét is fölülmúlja? Eltörli a vallás, igazság,
szégyen tiszteletét? Kívánja bizony az uralmat, méghozzá bűnös módon kívánja - hogy Liviustól kölcsönözzek - ,
aki keresztülgázol a kor, a természet, az erkölcs, a hazai és nemzetközi jog rendjén, ámde az effajta, vétkesen
nagyravágyók törekvése nem szokott szerencsés véget érni. Ezt igazolja világosan, hogy sok egyebet
elhallgassak, Lászlónak, Istvánnak, az ő fivérének, Kis Károlynak meg András hercegnek a példája. Ezek
mindnyáját alaposan meggyötörte és megbüntette a sors, mert a szóban forgó Korona és a felség szentségét
megvetették.



Imre elhalálozása után fia, László nyerte el a királyi méltóságot, de nem hosszú időre. Utána aztán mindenki
készséges és szíves egyetértésével András herceg nyerte el a királyi tisztet, aki, mint előrebocsátottuk,
fegyveresen, riadó kürtök és csatarendben álló seregek között kért bocsánatot a Koronától. Ez mint népének jó
pásztora, igazságosan és békességesen uralkodott idehaza, a csatamezőn vitézül harcolt, késő századokig
fényes hírnevet szerzett a Szentföld és városa visszaszerzéséért folytatott hadjárattal. Ö volt az, aki a Korona
iránti tiszteletből, az alattvalóival szemben érzett szeretetből és jóindulatból (hogy egy szóval foglaljam össze)
öregbítette Magyarország szabadságát, a nemességet nevezetes kiváltságokkal ajándékozta meg, melyekre
hazai szokás szerint Magyarország minden királya felesküszik.
IV. BÉLÁTÓL III. ANDRÁSIG
Az isteni András eltávozván e világból, Negyedik Béla idejében (minthogy e földön semmi sem lehet állandó,
erős és örökös) a forgandó sors zord csapása és a tatárok ocsmány nemzetének betörése megtörte a Szent
Korona békéjét és nyugalmát, vagy azért, mert népünk körében a belső gyűlölködés elsorvasztotta a Korona
tiszteletét, vagy mert Isten bölcsessége megengedte, hogy ne csak jó, hanem balsorsban is szerezzünk ta
pasztalatot róla, és annál inkább fényeskedjék. Ó, nemes és nevezetes csillag, mely égtájon rejtőzködtél, hová
rejtetted istenséged sugarát, míg az átkozott nemzet jószágodon kegyetlenkedett? Királyod, Béla, a bal
szerencsés harcos, seregét elveszítve, emberi támogatástól megfosztva nem maradhatott meg a hazában,
Ausztriába majd Dalmáciába futva kellett életét mentenie, és mivel ott sem lehetett biztonságban, az Adriai-
tenger szigeteire kelt át. Az országot három teljes éven át az iszonyú, bősz nemzet tartotta, birtokolta. Ó, isteni
szerencse! Mely istenség védnöksége alatt maradtál sértetlen, mely szállásadó hűsége, milyen őr gondja
mentett meg a barbárok irgalmatlan dárdaesője, nyílzápora, a rablás, szentségtörés, gyilkosság, égő városok és
várak, vérrel áztatott mezők, holttestekkel borított rétek között? Bizonnyal apostoli Koronának kell neveznünk
téged, hiszen csak a szent környezetedet körülvevő szent apostolok módja és példája szerint állhattad ki és
viselhette d el a pogány nemzet vadságát és a menekülést. Ha sok író el is hallgatja megmaradásod csoda
voltát, egyetlen szállásadód vagy őrződ neve sem került napfényre, aki megóvott volna attól, hogy ellenséges
fondorlatot szőjenek ellened, és senki sem henceghet azzal, hogy emberi buzgalommal, gondoskodással őrzött
meg téged. Te mégis győztél, és mikor az istenség elűzte, megfuttatta a barbárokat, te, valóban diadalmas
Korona, fényes hadi dicsőséget szereztél.
Béla halála után Ötödik István jutott hatalomra, és szerencsésen harcolt a csehek, kunok, bolgárok ellen.
Helyébe a Kunnak nevezett Lászlót választották, aki a cseh háború folytatásaként a cseheket legyőzte egy
csatában, melyben maga Ottokár király is elesett. A Szent Korona nem tudta elviselni ezt az illetlenül élő,
gyalázatos erkölcsöknek és szerelmeknek hódoló királyt, hanem megengedte, hogy megöljék maguk a kunok,
akiket kedvelt, ezzel adta a szentségtörés büntetésének új példáját.
László után Harmadik András kapta a felségjelvényt, Velenceinek nevezték, mert velencei anyától született és
Velencében nevelkedett.
A KORONA VISZONTAGSÁGAI – VENCELTŐL KÁROLY RÓBERTIG
Amikor a nálunk Lászlónak mondott Vencel szerezte meg a hatalmat, Koronánknak újabb viszontagságot kellett
elszenvednie. Ugyanis Nyolcadik Bonifác főpap Róbert Károlyt ajánlotta királyul a magyaroknak, ezek azonban,
hogy ne engedjenek joghatóságának, vagy hogy szabadságuk a királyválasztásban ne szenvedjen csorbát,
Vencelt hívták be Csehországból, Vencel tizenhárom esztendős fiát, úgy gondolva, hogy ezzel kisebbítik a
Magyarország kormányát Károlynak szánó Kilencedik Benedek főpap tekintélyét, hatalmát és átkának
komolyságát. E régi magyarok oly sokra tartották a Korona tiszteletével elválaszthatatlanul összefüggő
szabadság szeretetét, hogy elfeledve Hetedik Benedek régi jeles jótéteményét, amelynek révén a Szent Koronát
szerezték, megvetették még az egyházi törvénykezés végső, villámcsapással fenyegető erőfeszítését is. Vencel,
részint az előkelők szándékának ingadozása, részint a főpap fenyegetőzései miatt nem érezte magát



biztonságban a trónkövetelő Károly támadásával szemben, és atyjának gyorsan megjelentette, mekkora
veszedelemben van, az pedig erős sereget gyűjtve, erőltetett menetben Pesthez érkezett, melyet a Duna választ
el az ország fővárosától, Budától; itt alkalmas helyen tábort ütve üzent a fiának Budára, hogy ne keljen át a
Dunán és ne kerüljön másképp szülője szeme elé, mint azzal a bizonyos, a magyarok számára szent Koronával
koronázva. Egyetértvén ezzel (bár mint az eredmény mutatta, eléggé elhamarkodottan) a főemberek is, a fiú
engedelmeskedett a parancsnak, és a Koronát fejére téve járult az atyai ölelésre; ezt aztán Vencel, mintha
tüzetesebben meg akarná vizsgálni, a saját fejére tette, és a veszedelemre hivatkozva megtagadta, hogy
visszaadja a magyaroknak, megpróbálván, igaz-e, hogy ahol a Korona, ott a magyar királyság is. Magával vitte
tehát fiával együtt Csehországba, amikor az harmadik éve uralkodott. Ez volt a Korona első utazása, midőn a
hazai olajfáktól távol, a legnagyobb veszedelemben idegenek hatalmában tartózkodott, míg aztán Vencel
második távozása után a magyarok, akik attól féltek, hogy a római főpap a királyállítás jogát és hatalmát végül is
egyszer magához kaparintja, és ezért egyáltalán nem óhajtottak a Károly befogadását ismételten komolyan
sürgető főpap szavára hajlani, a méltóságot Ottónak, Bajorország fejedelmének juttatták, aki miután Venceltől
visszaszerezte a Szent Koronát, Magyarországra jött, és Fehérvárott bemutatta az országnagyoknak. Mihelyt
megpillantották, mintha szelleme ösztönözte volna őket, valamennyien Ottó pártjára hajoltak. A történetírók
eltérően vélekednek arról, hogy Ottó kéréssel és ingyen, avagy fizetségért szerezte-e meg ez égi kincset. Én
pedig azt nem tudom eldönteni, dicséretre vagy kárhoztatásra méltó-e Vencel, aki a fenyegető veszedelemtől
megijedve cserbenhagyta a gondjaira bízott országot, és a királyság szent zálogát Csehországba vitte magával.
Ha viszont a mulandó arany értékét megvetve azért adta át Ottónak a nemes kincset, hogy az Magyarországra
visszavigye, Vencelt nem érdemtelenül sorolhatnám a legbőkezűbb uralkodók közé. Amikor aztán Ottó
Magyarországra jött, hogy a Koronát nagyobb biztonságban és védelemben szállíthassa, a magyarok szokása
és törvénye ellenére hiú okoskodásból és félelemből egy gömbölyű palackba dugva rábízta egyik udvarnokára,
aki nem is sejtve, micsoda érték van abban, nem sokat törődött a palackkal, a nyergére kötötte, és az út közben
leesett, másnap találták meg szorgos keresgélés után. Bizony, csodálatra méltó, hogy az országúton közlekedők
sokasága nem vette észre, úgy ítélem, ez isteni gondviselésből történt így, hogy legalább a Korona maradjon
meg sértetlenül és épségben a hazában. Ottó pedig külföldi lévén és túlzott hatalomvágyáról ismeretes, nem
illette valami nagy hálával a visszakerült Koronát. Mert az élet már csak olyan, hogy a jótéteményre szinte
semeddig, a sértésre pedig örökké emlékezünk. Vagy talán a Szent Korona az égiek akaratából titokban
felhasználta Ottó bűnét, nem azt akarta, hogy az nagyra becsülje őt, hanem hogy hatalmában megmenthesse
magát, így találjon a meghasonlott haza valami gyógyírt és nyugvást. László erdélyi vajda még ez út során
elfogta Ottót, börtönbe vetette, és a Korona hazakerült.
Az erdélyi vajdától nehezen tudott szabadulni a Korona, végül a főpap számos parancsa és súlyos
figyelmeztetései, fenyegetései után a vajda Károlynak adta a Koronát, ez pedig, hozzájáruIván valamennyi rend
szavazata és akarata, szokás szerint megkoronáztatott. Károly király megvédte a koronát az általános
nemtörődömségtől és a nemzet most már megszűnő széthúzásától, mivel nemcsak belső s méghozzá roppant
erős ellenségei fölött aratott nagyszerű győzelmet, hanem a külföldi királyokkal és fejedelmekkel, elsősorban
Negyedik Károly császárral és a lengyel királlyal is helyreállította a megbomlott kapcsolatot, rokonságot és szö
vetséget, ekképp dicsőségesen megmenekült, és Isten különös kegyelméből a belső áskálódásoktól is
megszabadult. Azt mondják, oly nagy területen uralkodott, hogy neki engedelmeskedett és évente megszabott
adót fizetett Dalmácia, Horvátország, Ráma, Szerbia, Holics, Lodoméria, Kunország, Bulgária, Magyarország,
valamint a Garganus-hegy meg Salerno. És ami a legemlékezetesebb, a Korona káprázatos szerencséjének
tudható be, úgy vélik, hogy e Károly uralma alatt és az ő akaratából került bevezetésre Galliából Magyarországra
az a bírói perrendtartás és gyakorlat, amit a perek felvételében, folytatásában, halasztásában és eldöntésében
most is tartanak.
NAGY LAJOSTÓL ZSIGMONDIG
Károly után fiát, Lajost kenték királlyá. Negyven évig és majd két hónapig tartotta az uralmat. Hadviselésben
szinte a legbátrabb és a legszerencsésebb volt, az igazságszolgáltatásban a legméltányosabb, mindenki iránt



engedékeny és jóságos. E jámbor király uralkodása alatt a Szent Korona megpihent és kissé fellélegzett,
ragyogó fényessége sugárzott, mialatt a királyi család ellenségein bosszút állt, Itáliában, Apuliában világra szóló
győzelmeket szerzett. Kiűzte Magyarországról a zsidókat, a kunokat keresztyén hitre térítette. A szarmata
koronát az ország szövetségével dicsőítette meg.
Lajos halálát az egész országban minden nemű és rangú ember hároméves gyásszal siratta, Mária pedig, a
leánya, apja kitűnő érdemeire valótekintettel valamennyi honpolgár akaratából és szavazatával királlyá jelöltetett,
megkoronázták a szent felségjelvénnyel, és megkapta a hatalmat. De számos főember hamar megunta és
megelégelte a nőuralmat. Ezért nem a legszerencsésebb előjelek között úgy határoztak, hogy Kis Károly
meghívása végett Nápolyba küldik a zágrábi püspököt, aki e küldetést készséggel elvállalta, és arra hivatkozva,
hogy hűségnyilatkozat tételére és személyes esküje teljesítésére Rómába zarándokol, egyúttal a főemberek
akaratának is eleget tett. Károly pedig uralomvágytól ösztökélve nem elégedett meg saját országával, hanem
elfogadta a békétlen, nyugtalan, polgárháborúktól zaklatott kormányt. És Mária magyar királynő meglá
togatásának örve alatt, tudniillik atyai nagybátyja volt, egyúttal mintha a Mária és a főemberek közt dúló viszályt
akarná elsimítani, haladéktalanul benyomult Budára, országgyűlést hirdetve nyilvánosan királlyá kiáltatta ki
magát, aztán Fehérvárra ment a főemberek gyűlésébe, ahol részint fenyegetésekkel, részint egyesek
pártolásával mindenekelőtt kicsikarta a Koronát (melyet, mint Bonfini emlékezetül hagyta, valaki odacsempé
szett), és azt az esztergomi főpap a fejére tette. De a hatalom nem maradt sokáig Kis vagy Második Károly
oldalán. Mert bizony úgy látszott, hogy megsértette a Szent Korona törvényeit, midőn megvesztegetéssel, ravasz
fondorlattal, inkább képmutatásból, semmint őszinte védelmező szándékkal Mária ellenében hozzája férkőzött.
Mária tehát lekaszaboltatva őt, visszaszerezte a felségjelvényt, és azt a rendek egyetértésével a teljhatalommal
együtt vőlegényére, Zsigmondra, Negyedik Károly császár fiára bízta, miután csaknem négy esztendőn keresztül
rengeteg nehézség közepette kormányzott.
Nem tudom, Zsigmond uralkodása alatt a Szent Korona dicsőséget szerzett-e többet, vagy kárt és csapást, mert
azonfelül, hogy a magyarok feneketlen gyűlölete némely összeesküvők jogos megölése miatt a börtön
gyalázatára és végső életveszedelemre juttatta, végül is Isten kegyelméből és a Szent Korona pártfogásával,
kedvezésével megszabadulván, nemsokára kétszeres vereséget szenvedett Európa újdonsült ellenségétől, a
töröktől, Nikápolynál és Galambócnál, a franciák összeférhetetlensége és könnyelműsége miatt, akik a magyar
király parancsa ellenére szerencsétlenül csatába, ütközetbe nyomultak. Az ő vezérsége idejében találkozott a
Szent Korona Európában a magyar fennhatóság alatt álló Bulgáriában a törökökkel, akikkel mindama kegyetlen
időkig nem életéért és épségéért, hanem tisztességéért és Isten dicsőségéért vívott háborút, mégpedig a
görögök becstelen széthúzása miatt, akik polgárháborújukban barbár segítséghez és szolgálathoz fordultak
szövetségért, úgy vélekedve, hogy több hűség lakozik a pogány, mint a keresztyén nemzetben. Joggal
kérhetném, hogy a halhatatlan istenek büntessék meg a görögöket, ha gonosztettükért elegendő büntetést nem
szenvedtek volna, hiszen egykor ragyogó és híres birodalmuk, mely fegyverrel és tudománnyal egyaránt
tündöklött, a példátlan török szövetségben úgy tönkrement, hogy már emlékezete is kiveszett, bizony-bizony
előjelként vagy inkább példaként mindazok számára, akik a törökök csábos pártfogása alatt keresnek hitszegően
búvóhelyet, és hazájukat a legnyomorúságosabb szolgaságba hajszolják. Zsigmond nem utolsó érdemének kell
tekintenünk, hogy ő hozta be Magyarországra elsőként a római császárság jelvényét, és annak felségét a Szent
Korona istenségéhez csatolta, azt hiszem, nagyon szerencsés jegyben, és azért, mert a mindenható Isten azt
akarta, hogy a magyarok a keresztyénség örökös ellenségével szemben, saját nyakuk már-már meghajolván,
annál biztosabban nyerjenek segítséget a keresztyén fejedelmeknél.
A KORONA ELTULAJDONÍTÁSA
Miután Zsigmond életének napja leáldozott, az ország kormányát két éven keresztül veje, Albert, Ausztria
főhercege irányította, aki, mert a római császárság hét választója a császári méltóságot fölajánlotta neki,
Magyarország előkelőinek akaratából és egyetértésével elvállalta e kivételes tisztet. A szent felségjelvény őre
Pálóczi György esztergomi érsek volt, akinek halála után Albert igen gyorsan megszállta Esztergomot.



A királyné azonban a kincstár átvizsgálása közben ellopta a szent felség jelvényt, és valami menyecskére bízta,
hogy rejtegesse. Ó, Szent Korona szánandó sorsa! Hiszen ki ne sajnálná, gyászolná, hogy az ország szent
jelvényét asszonyi ravaszság ragadja, rabolja el, és egy méltatlan asszonyszemély ölében rejtekezik? Bizony
más helyzet, más sors ez, mint amikor diadalszekerét vállukra emelő főurak hordják körül katonai tisz
teletadással. De a királyné hírhedett csele rosszul sült el.
Ugyanis Albert király és császár korai halállal meghalván, az özvegy Erzsébet egyetértésével Lengyelországból
behívták UIászlót, akinek megérkezése előtt Erzsébet megszülte az Utószülöttnek nevezett Lászlót, majd e
szülés után előbbi elhatározását megbánván, az alig négyhónapos, bölcsőjében sivalkodó csecsemőt az ellopott
Koronával megkoronáztatta. Akarata szerint végbemenvén szülötte koronázása, újabb cselt vetett a Szent
Koronának. Mégpedig az előkelőkkel Visegrád várához menvén, az igazi Korona helyébe ügyes
szemfényvesztéssel egy hamisítványt tett a szekrénybe, és a valódit fiával együtt Harmadik Frigyes császárnak
adta át.
Ez volt a Korona újabb, második utazása, midőn az idegen asszonyban megbízó, óvatlan és hanyag magyarok a
királyi felség isteni jelvényét szentségtörés révén elveszítették, és az elválván tőlük, a magyarok között
meghonosodott az új, természetellenes gyűlölség, meghasonlás. Innen ered a folytonos széthúzás, a
szakadatlan, véres háborúság. Az idő szerint Garai László bán volt a Szent Korona őrzője, kipróbált hűsége
miatt a királyné legbelsőbb tanácsadója, és akadnak történetírók, akik azt állítják, hogy a Korona ellopása sem
ment az ő segítsége nélkül, amiért állítólag általános szidalommal és gyalázattal illetve elfogták és megfosztották
a visegrádi kapitányságtól. Helyébe egyesek szerint Sciamatuleus Vincét állították; nem nagyon tudom, ki volt
ez, Bonfini éppenséggel a lengyelek között említi, akik Ulászlót, a szarmaták fejedelmét Magyarországra
követték. Herburt János is azt hagyományozza Lengyel krónikájában, hogy a nevezett király kíséretében volt, és
azt mondta, hogy a király a visegrádi kapitánysággal ruházta fel. Azt ugyan megengedem, hogy Visegrádot ez az
idegen bírta, de a Korona őrségét a király semmiképpen sem bízhatta rá, mert az akkor Frigyes császár
hatalmában volt. Ezért hát véleményem szerint egyáltalán nem számíthatjuk őt a királyi jelvények őrizői közé.
És, kérdem, lehetett volna-e valami méltatlanabb, vészterhesebb, mint háttérbe szorítva a honos nemzet férfiait,
akikbe szinte maga a természet oltotta bele valamiképp a szent felségjelvény szeretetét és tiszteletét,
nemzetünk előjogait a honi törvények ellenére, a legsúlyosabb veszélyeztetéssel megsértve, törvénytiprással
idegenre bízni e hivatalt? Igaz, a magyar történelem írói (hogy mellesleg ezt is megemlítsem), mint sok másban,
a személyek és helyek megnevezésében is igen gyakran képzelegnek, a kereszt- és vezetékneveket elhagyják
vagy eltévesztik. Bonfini megemlíti Atha nádort, László erdélyi vajdát, Balázs koronaőrt, Imre kincstartót, Simon
esztergomi kapitányt, hogy a többiekről ne is szóljak, vezetéknevük közlése nélkül, hát ki tudja, kik lehettek
ezek? Magam is gyakran bosszankodom, és nemzetünk szerencsétlenségét szoktam okolni azért, hogy ha
őseink ki is tűntek tehetségükkel, erényükkel, fegyverükkel, mégis oly kevesen akadtak, akik írásban rögzítették
a hazai történelmet, minden bizonnyal megelégedve a virtussal, mely dicséreteset véghezvinni szeret, de
dicséretre nem pályázik, és tetteik üdvös emlékezetét nem hagyták az utókorra, megfeledkezvén arról, hogy a
hírnév megvetésével a virtust vetik meg, hogy kinek-kinek az utókor adja meg a tisztességet, és a hősöket az
évkönyvek nem múló dicsérete, messzire szóló nemes elbeszélése tiszteli és szenteli meg. Külföldi tudós férfiak
vállalták e feladatot, és senki sem tagadhatja, hogy ezek a magyarországi személyek és helyek
megnevezésekor, ami a történelem megértéséhez elsősorban szükséges, állandóan tévedésbe estek. Kérem,
legyen szabad a tudósok bocsánatát kérve felsorolnom néhány efféle, a magyar nevekben elkövetett hibát. Az
ékesszóló Jovius történeti művében egyébként jól ismert családokat Pechrinek, Sircannak, Secalnak, Glessnek,
Dotinak, Turacnak, Jannak, Panphilinek, Ferenczinek, Gnarnak, Americnak, Cibachnak, Morénak, Zdrininek,
Bachiának, Revalinak, Scendennek nevez, Zoyter Menyhártot szerepeltet, Vagitit, Turro Vallát, Bizarus Péter
Turrigert, Callimachus Hunjadjant, Herburt János Tharczi Tamást, Tallonti Matkót, Marcell Imrét, Ens Gáspár mi
időnkbeli derék író emHti Ragaczi Zsigmondot, Hasqui Illést, Janusi Jánost, Budjant, Istwanit, Neander Mihály
meg Vrantit. Elmés és tudós legyen aztán, aki ezek kereszt- vagy vezetéknevét kitalálván érteni is képes! De e
hibák javítását magukra az írókra hagyván, témánkra térek vissza.
Á ÓÉ Á Ó



ULÁSZLÓ ÉS V. LÁSZLÓ
Mivel a Korona Frigyes császárnál rejtőzött, Ulászló nem tudta magát szabályszerűen megkoronáztatni, ezért
aztán azt a koronát rakták a vitéz Ulászló király fejére, melyet a fehérvári kápolnából Szent István király
ereklyeképmásáról hoztak. És amilyen volt ez a koronázás, tudniillik természetellenes, szokatlan, szerencsétlen,
olyan volt Magyarország állapot ja, boldogtalan, gyűlölségtől, széthúzástól, ellenkirályok marakodásától, átkos
hadakozásaitól zaklatott, és a Korona megsértésének nyilvánvaló bizonyítékaként szenvedte a királynélküliség
minden zavarát. Mert mindaz, ami ennek isteni szentségére volt bízva, jogtiprást, kárt vallott, míg aztán a
Muráddal kötött fegyverszünet megtöretvén, a bulgáriai Várna városkája mellett lefolyt a szerencsétlen csata,
mely gyászos ütközetben a nemesség virágával együtt a távollevő Koronát engesztelő áldozatként maga Ulászló
is elesett.
Ekképpen Utószülött Lászlót, Albert magyar király fiát a királyválasztó országgyűlésen közös szavazattal és
akaratból királlyá kiáltották. Ö akkor a Szent Koronával együtt Harmadik Frigyes császár őrizetében és kezei
között volt, akihez a rendek először követeket küldtek, hogy királyukat, Lászlót visszaköveteljék, de amikor ezek
semmit sem értek el, a rendek az országgyűlésben Hunyadi Jánost országkormányzóvá választották, és közös
akaratból, országgyűlési rendelettel megparancsolták neki, hogy a királyt és a Koronát fegyverrel szerezze
vissza. A császárt azonban semmiféle kérés, fegyver, háború, kellemetlenség, kár nem kényszeríthette arra,
hogy a királyt visszaadja. És bár az ausztriai Újhely erődített városának ostroma után nagy sokára, tudniillik
majdnem a hetedik évben visszaszerezték az akkor már tizenkét esztendős Lászlót, a Korona továbbra is
földönfutó maradt, mert illetéktelen tulajdonosai számára hallatlanul kedves volt ekkora kincs birtoklása, és
Frigyes császár nem törődött sem gyűlölséggel, sem a kapzsiság, törvénysértés vádjával, csak hogy
Magyarország nagyságát és sorsának meghatározóját kezei között tarthassa. És bizony a magyaroknak vagy
szakadatlan és bizonytalan kimenetelű háborút kellett volna folytatniuk, vagy mindörökre nélkülözniük kellett
volna a Szent Korona ragyogását és látványát, ha a sors és a jó magyar szerencse visszaszerzésének teljes
feladatát és dicsőségét fenn nem tartja az isteni Első Mátyás győzhetetlen király számára.
MÁTYÁSTÓL II. ULÁSZLÓIG
Ugyanis Utószülött László váratlan halállal kimúlván, a szerencsés sors Corvin János fiát, Mátyást kiszabadította
a cseh fogságból, és felemelte a királyi trónra. Az ő jóvoltából, vezérsége és oltalma alatt nemsokára fel
ragyogott Magyarországon a Korona, e felettébb áldott csillag! Majdnem huszonöt év elteltével visszatért a hazai
tűzhely mellé, miután súlyos háborúk, pusztítások, gyászos vereségek után hatvanezer arany fejében Frigyes
császárral létrejött a megállapodás visszaadásáróI. Hazahozatalára az országgyűlés e főembereket küldte:
István kalocsai érsek, János váradi főpap, Újlaki Miklós erdélyi vajda, macsói és szlavón bán, Pálóczi László
országbiró, Szapolyai Imre királyi kincstartó, Thuróczy Benedek; e tekintélyes tanácsurak szívesen vállalták
feladatukat, és serényen hozzáfogtak, majd amikor mindent a dolog nagyszerűségéhez illőn előkészítettek,
háromezer ragyogó lovas kíséretében elsiettek Ausztriába Újhely felé, ahol Frigyes császár a Koronát őrizte;
amikor a császár megtudta, hogy ezek közelednek, a kapukat bezáratta, az őrséget megerősítette és a falakra
körös-körül fegyvereseket áIIított. Kifogásolta a követek nagy számát, hozzátéve, hogy ilyen módon nem
követségbe szokás érkezni, hanem a földek dúlására, városok ostromára. Csak a váradi főpapnak engedi, hogy
kétszáz lovas kíséretében odamenjen, a többiek vonuljanak vissza. A püspök a mondott számmal bement a
városba, a többiek Sopronba húzódtak vissza. Miután tehát egy hónapot eltöltöttek a tárgyalásokkal, az öreg
Pálóczi Lászlót a Korona azonosítására hívták, mert valami pletyka szállongott arról, hogy a császárnál az igazi
Korona képére két másik is van. Pálóczi bizonyos jelből eredetinek ismerte meg a Koronát, azután a többi küldött
ragyogó lovassággal Újhely elővárosához ment. Itt újra vita támadt a két fél között, tudniillik sem a császár a
Koronát, sem Mátyás király követei a pénzt nem akarták elsőként átadni. Végül is kölcsönösen szavukat adva,
ugyanazon pillanatban adták és vették át a kapunál a Koronát meg a pénzt. Nehéz volna elbeszélni, micsoda
üdvrivalgással, örömtánccal, pompával, vidámsággal futott össze a sokaság az út egész folyamán látására, s
micsoda ünneplés és tömeg kísérte be Budára.



Mátyás pedig a Korona visszatérte után a legnagyobb szerencsével viselt hadat egyazon időben Kelet és Nyugat
császáraival, a velencéseket adófizetőivé tette, Bécset elfoglalta, az ausztriai Új helyt, melynek kapujában
egykor a Szent Koronáért járó pénzt számlálták, szinte egész Ausztriával egyetemben elfoglalta. Továbbá
leigázta Morvát, mindkét Sziléziát és Lausitzot, idehaza és külföldön számos jeles tettet hajtott végre, birodalma
szilárd és legyőzhetetlen volt. Lehet-e nyilvánvalóbb bizonyítéka a Szent Koronában rejtőző isteni
gondviselésnek? Míg idehaza nyugodott, országának minden dolga a legnagyobb sikerrel, szinte önmagától
folyt, boldogság kísérte. Távollétének idejében viszont mind magukat a magyarokat, akik hanyagul őrizték, mind
az idegeneket, akik valami csellel megbántották, sőt ezek utódait is a legsúlyosabb büntetések érték. Amikor
pedig Mátyás végzete után a Korona Corvin Jánosnak, törvénytelen ágyból született fiának hatalmába került,
ismét új követelők támadtak, amiből megint veszedelmes viharok kerekedtek. Mert az előkelők különféle pártokra
oszoltak. Az országnagyok egyike Csehországból UIászlót, másik a Lengyelországból Albertot hívta be, egy rész
Corvint kívánta az ország kormányára, vagy erényei és atyja érdemei miatt, vagy pedig azért, mert ő tartotta
kezében a Szent Koronát.
Végre, mikor már soká és hevesen küszködtek a rendek a különféle szándékok között, megegyeztek abban,
hogy Ulászlót hívják az országba, aki tekintélyes hadsereggel rendelkezett, és aki aztán Visegrádot, a Korona
székhelyét ostrommal fogta körül, és nagyon iparkodott azon, hogy Corvinnal megegyezzen a Korona önkéntes
visszaadásáról. De mialatt Ulászló a Korona megszerzésére törekedett és annak lakhelyét ostromolta, Miksa
császár megszerezvén Bécset és Ausztria többi városát meg az egész tartományt, elfoglalta Székesfehérvárt,
megszállta Veszprémet. Ennyibe került a magyaroknak Ulászló és Corvin veszekedése a Koronáért. A török
zsarnok önként tekintélyes segítséget ígért Corvinnak, hogy hozzájuthasson az atyai királysághoz, de ő
hazaszeretettől égve inkább a megegyezésre szánta rá magát, és néhány jószággal együtt elnyerve a hercegi
méltóságot, beleegyezett a Korona visszaadásába. Megbízta aztán Budai Balázst, a Korona őrét, hogy Visegrád
várával együtt adja át azt Ulászlónak. Balázs, kétségkívül azért, mert a Szent Koronától önös hasznát és javát
várta, nagyon rövid ideig élt, és nem örvendezhetett soká a Korona birtokának. Örököst sem hagyott hátra, a vár
és az egész birtok ismét visszaszállt a Koronára. A sors üldözte-e Magyarországot, hogy a Szent Korona
méltósága idegenekhez kerüljön, és teljességgel nélkülözze a királyi nemzetség ékességét, vagy pedig a Korona
Corvin törvénytelen származását szentségéhez méltatlannak tartotta?
ELMÉLKEDÉS A SORSRÓL
Döbbenettel, csodálattal és szorongással látom e helyt, hogy Szent Koronánk sem kerülhette el azt a biztos, a
bölcsek által sokszor megállapított, sorsszerű változást, mely az öt századik esztendő körül szokott be
következni, nálunk éppen Első Mátyás halála után. Az ötszázadik esztendő táján ugyanis az uralom és a polgári
berendezkedés sok államban megváltozott; ha a természetnek valamiféle (hogy úgy mondjam) gazdálkodása
mindjárt nem rombolta is le és semmisítette meg teljesen, de jeles csapásokat és változásokat szenvedett.
Eléggé ismeretes, hogy az ázsiai birodalom 520 éven keresztül volt az asszírok kezén, mely idő után a médek
foglalták el. Az athéni császárság Cercopstól Corusig 490 éven át maradt fenn, azután demokráciára változott.
Ugyanennyi ideig virágzott a lacedaemonok állama a Heraclida királyok alatt Lycurgustól Nagy Sándor koráig,
amikor elpusztult. A consulok a királyok elűzése után körülbelül 500 évig igazgatták a római államot Augustus
császárságáig.
Bizony, Krisztus 1000. évétől, a Szent Korona születésétől, Szent István uralkodásától Mátyás haláláig 490
esztendőt számlálunk, mikorra Magyarország az életerő teljében és csúcsára érkezett, saját, győzhetetlen
királya alatt virágzott és pompázott.
Aztán pedig, ez idő tájban a cseh Ulászló következvén, lassacskán elgyengült, megöregedett, elvirágzott,
különböző okok miatt, melyeket most nem sorolok fel, Magyarország a csapásoknak egészen a mi korunkig
szakadatlanul húzódó sora alatt súlyos bántalmakat szenved a keresztyének vad és esküdt ellenségétől, és ha
ezt a keresztyén fejedelmek egyesült erővel le nem győzik, félő, bizonnyal félő, hogy gyalázatos szolgaságba
hajt minket.



Ó, idők? Ó, erkölcsök? Joggal mondhatom, amit saját koráról ír Pomponius Laetus. A gonosz démonok úgy
behálózták agyunkat, hogy odahagyva a valódi ellenséget, akit hosszú békében üdülni engedünk, fegyveres és
vértől csöpögő kezünket önmagunkra és a mieinkre fordítjuk, ítéljék meg mások, vádolhatók-e azonközben a
fejedelmek, akik e veszedelmes gaztettre zsoldot fizetnek. Azt azonban ki merem mondani, hogy az összes
keresztyénnek egyedül a kereszt jele alatt kell harcolnia, hogy a mi hitünk egy, egyetlen államunk Isten városa,
melynek polgárai vagyunk, és a köztünk folyó háború csak polgárháború lehet. De visszatérek a tárgyra.
Később, mikor a zágrábi püspök a Koronát Visegrádról Budára szállította az ország főtemplomába, az Isteni
Anya egyházába, a teljes papi testület és a rendek elébe vonultak, majd két őrt állítva, mégpedig Orbán egri
püspököt és Báthori Istvánt, szekérre helyezték, és az előkelők népes kíséretében, a király hátul haladván, nagy
tisztelettel bevitték a királyi várba, ahol őrséget állítva a koronázás napjáig őrizték.
A Szent Korona eddig többnyire egyetlen személy hűségére és gondjára volt bízva, erre az időre azonban, ha
későn is, számos példa és veszedelem komolyan megokosította a magyarokat, hogy gondoskodjanak a Szent
Korona biztonságosabb és szigorúbb őrizetéről, ezért törvény útján felállították a szent felségjelvény
kettősbizottságát, mely intézmény azonban azon kívül, hogy a hivatal nem volt mindig betöltve, végül szinte
kizárólag politikai jellegűvé vált, sőt a Szent Korona távollétében meg is szűnt, és aztán (mint alább szóba kerül)
csak akkor állt helyre, amikor Mátyás császár visszaadta a Koronát a hazának.
Ha még mindig csodálná valaki, hogy nemzetünk, más országoktól eltérően, miért volt oly nagyon aggályos és
buzgó Koronája őrzésében, miért költött oly nagy összegeket mind védelmére, mind visszaszerzésére, miért
nem átallt annyi háborút vívni, gyászos vereségeket, véres csapásokat osztogatni és elszenvedni, az, úgy
vélem, felhagy a csodálkozással, ha ennek okát mindazon kívül, amit előadtam, alaposabban megfontolja.
Tanúnak hívom azokat, akár hazaiak, akár idegenek, akik messziről meglátták e felségjelvényt, mondják meg
őszintén, nem fogta-e el őket valami páratlan tisztelet iránta. Elsősorban pedig a mieink érzik ezt, akik tudják,
hogy isteni kinyilatkoztatás és angyali parancs folytán Magyarország első királya, Szent István szerezte meg ezt
a Koronát, és azt vallják, hogy nemcsak a királyi homlok ékességéül és fenségére kell megőrizni, hanem sokkal
inkább azért, hogy a magyarok számára örök jelképe és emlékezete legyen a megismert és felvett keresztyén
igazságnak. Ezért sajátos tisztelettel övezik, szentségként imádják, és nem tudom, erősebben vonzza-e a
mágnes a vasat, mint ahogy a Korona titokzatos erejével, magnetikus tulajdonságával kiváltja, vonzza a
szeretetet és engedelmességet. Ezért van az, hogy bárhova kerül is, magával ragadja harcias pannonjait, akik
úgy vélekednek, hogy minden költséget semmibe véve, a veszedelmeket és viszontagságokat megvetve
követniük kell, és bármiféle méltatlanságtól meg kell menteniük. Hozzáteszem, hogy mivel hazánkban a
választásnál majdnem többet ér a koronázás, amit nem lehet mással jogszerűen végrehajtani, csak a Szent
Koronával, őrzésére még nagyobb gondot és buzgalmat fordítanak. Akad jó néhány császár, hogy királyokról ne
is beszéljek, akit nem is ékesítettek a legfőbb birodalmi koronával, tudniillik azzal az arany császári koronával,
mellyel egyedül a római főpapnak van joga és lehetősége koronázni, Rómában, mint az ősi birodalomnak
dicsőségben, az elődök diadalaiban és a szerencsés sors bámulatos emlékműveiben messze legfényesebb
városában, a koronázást is ugyanott szokták végrehajtani, vagy valahol Itáliában. Az itáliai utazás azonban a
legtöbb császárnak csakúgy, mint udvarnokaiknak, akik kísérik őket, túlságosan költséges és veszedelemmel
fenyegető volt. így Habsburg Rudolf, az első császár e néven, sem volt hajlandó arra, hogy a birodalmi
felségjelvény felvételére Itáliát meglátogassa, mert tudta, hogy a császárok Itáliába való érkezése vidám és
ragyogó reménnyel teljes, hazatérésük viszont szomorú és siralmas. Ez a császár csakúgy, mint Első és
Második Konrád, Madarász Henrik, Negyedik Lajos és sok más, sőt, Ferdinánd, Miksa, Rudolf is puszta
választás után igaz és törvényes császárnak számított, teljes birodalmi joghatósággal és tekintéllyel ren
delkezett. Magyarországon viszont még ha minden rend egyetértésével és szavazatával kiáltják is ki a királyt, és
az ország kormányát sok éven keresztül dicsőségesen tartja is, ha ezzel az ősi Koronával fel nem ékesítik és
meg nem szentelik, minden engedélye, adománya, kiváltságlevele értéktelen, semmis, és méltán tartják csak
kormányzónak. Könnyű volna számos példával bizonyítani ezt, de a többit elhagyva csak kettőt hozok elő.
Mindenki tudja, hogy Ulászló Magyarország választott királya volt, és hazánk védelmében Várnánál nyílt



ütközetben vitézül, bátran, nagyszerűen küzdött Muráddal, a törökök hatalmas császárával, és hogy e csatában
életét vesztette. De mert a Szent Koronával koronázva nem volt, egyetlen kiváltságlevele sem számít
érvényesnek. Ugyanígy Első Mátyás adománylevelei, melyeket koronázása előtt majdnem hat egész éven át
kibocsátott, nem érvényesek és nem hatályosak, hacsak a koronázás után ugyanő meg nem erősítette és
újította őket. Bizony, úgy vélik, hogy Magyarország királyai méltóságuk teljét, dicsőségüket a Szent Koronától
kérik és kapják, neki tulajdonítják az üdvös és hasznos törvények kibocsátását, a fölöslegesek eltörlését. A
Koronát mintegy a törvények törvényének tekintik, a magyarok neki szoktak fizetni büntetést és váltságdíjat, neki
tesznek ünnepélyes esküt, neki hagynak és ígérnek egyházi és világi örökségeket, neki adják vissza minden
vagyonukat, mint valami forrásnak, melyből minden ered, ezért számos várat és a szabad királyi városokat a
Szent Korona tulajdonának nevezik, szentül és sértetlenül megtartják a törvényt, hogy ezeket sem magának a
királynak, sem bárki más halandónak nem szabad más hasznára vagy javára fordítani vagy (ahogy mi mondjuk)
elidegeníteni. Végül is akkora ereje van, hogy aki megsérteni szándékozik, nemcsak felségsértésben bűnös,
hanem a vallás és az istenség ellen is vétkezik. Bámulatra méltó, hogy azok a hatalmas és ősi királyságok,
Szlavónia, Dalmácia, Horvátország, Bosznia, Szerbia, Holics, Lodoméria, Kunország, Bulgária, melyeket a
magyar királyok egykor bekebeleztek és a sajátjukhoz csatoltak, melyek más királyságok módjára minden kétség
nélkül rendelkeztek saját koronával, ez angyali Korona iránt mégis oly nagy fokú szeretetet és tiszteletet
tanúsítanak, hogy saját felségjelvényüket elhanyagolva csak erre áhítoznak tárt karral, és királyuknak csak azt
ismerik el, aki ezzel a Koronával ékeskedik. így ez az angyali Korona saját ragyogásával sok más királyság
koronájának fényét homályba borította, úgyhogy nemcsak hogy nem nagyon használják őket, de még az sem
világos, honnan származnak. És hogy ezek a tartományok, melyeket nagyrészt elfoglalt a török zsarnokság,
mind mostanáig tartják a királyság nevét, emlékezetét, hírét a keresztyének körében, azt a Szent Koronától nyert
jótéteménynek kell tulajdonítaniuk. A királyság és a csatolt részek határai között nem maradhat meg más
korona, mint ahogy az ég vagy a föld sem tűr meg más Napot. Emlékszünk arra, hogy Bocskai fejére Ali basa
egy koronát rakott, amelyet Ahmed török zsarnok küldött. Ámde hogy mi lett az ő vége és mire fordult az időben
a haza sorsa, elhallgatom, nehogy az emlékezés felszaggassa és újra felvérezze sebeinket. Az pedig, hogy
ennek a koronának az országban való jelenlétét a haza okosabb polgárai milyen keserűen és méltatlankodva
fogadták, fölös teljességgel nyilvánvaló mind a bécsi végzésekből, mind az ország alkotmányából. Egyesek
ugyan azt hiszik, hogy ez valamikor a szerb királyságé volt, amire abból következtetnek, hogy amikor Murád
elzavarta Szerbia és Rácország despotáját, Györgyöt, fiait elfogta, leányát feleségül vette, egy koronát is
szerzett kincstára számára, az nála rejtőzött, ez pedig ahhoz hasonlatos. De elbocsátva és elbúcsúztatva a török
szolgálatból származó koronát, beszédünket az angyali Koronára fordítjuk vissza.
Mondottuk, hogy az ország Koronáját Orbán püspök és Báthori István őrizte. Őket István szerémi püspök és
Báthori András követte, de az ország nemessége visszavette tőlük a Koronát, mert sokan úgy vélték, hogy nem
kevésbé méltatlan, mint amilyen veszedelmes is ilyen fontos dolog őrizetét élethossziglan ugyanazokra bízni. És
eskütétel után megőrzés végett Szapolyai István nádorra és Tamás győri püspökre bízták a Koronát. Amikor ők
voltak a szent felségjelvény őrei, vagyis a kettősbizottság tagjai, a visegrádi várnagy Némai Kolos László volt. Ö
régi magyar szokás szerint szigorú kötelezvény- és esküformulát szerkesztett a Korona őrzésére és
megtartására maga és vezére nevében.
Méltónak látszik az emlékezetre, ezért szó szerint ide kellett iktatnom, hogy meglássék, milyen módot tartottak
egykor a Szent Korona őrzésében, és kitűnjék őseink iparkodása, buzgósága, serénysége.
AZ ELSŐ KÖTELEZVÉNY- ÉS ESKÜFORMA, TAMÁS GYŐRI PÜSPÖK, A SZENT KORONA KETTŐSBIZOTTSÁGÁNAK EGYIK TAGJA RÉSZÉRE
Én, Némai Kolos László, Visegrád várának várnagya tanúsítom, és a jelen levélben foglaltak útján tudatom
mindenkivel, akit illet, hogy mivel Krisztusban főtisztelendő atyám, Tamás győri és választott egri püspök úr, az
én uram más emberei között engem a Szent Korona őrzésére várnaggyá állított és nevezett e Visegrád várában,



ezért keresztyén hitemre, tisztemre és becsületemre fogadom, esküszöm az élő Istenre és Szűz Máriára és
minden szentekre, hogy nevezett püspök uram iránt e tisztemben hűséges leszek és híven szolgálom, a mondott
várat és a Szent Koronát híven őrzöm és megtartom. Egyébként, ha püspök uram akár meghalna, akár balsors
sújtaná, a visegrádi várat és a Koronát hűségesen megőrzöm uram vagy őhelyette öccse, a tisztelendő Ferenc
budai prépost úr számára, és a Szent Koronát tudta, szabad akarata és kifejezett egyetértése nélkül soha el nem
mozdítom erről a helyről, ahová azt uram meg a tekintetes és nagyságos Zápolyai István szepesi gróf úr,
Magyarország nádora letette, kezemmel azt nem illetem, és oda nem adom azt sem a királyi felségnek, sem a
főpapoknak és báróknak, sem senki másnak. Ha pedig püspök uram, vagy az előbb említett esetben a nevezett
Ferenc prépost úr ezt a várat és a Szent Koronát vissza akarná venni, engem innen elmozdítana és mást akarna
a helyembe állítani, minden vonakodás, ellenkezés és színlelés nélkül visszaadom és visszaszolgáltatom.
Hozzáteszem azonban, hogy sem püspök uramat, sem fent nevezett öccsét nem vagyok köteles a várba
beengedni annyi emberrel, amennyi több és erősebb lenne nálam, várnagytársamnál és a hozzánk tartozóknál,
és nem tartozom uram vagy öccse népéből többet bebocsátani és befogadni, mint amennyi megállapíttatott,
illetve amennyivel társam, tudniillik a nádor úr által megbízott várnagy az idő szerint rendelkezik. Ha azonban
megtörténnék, hogy valamely hatalmasság ezt a várat megostromolná, abban az esetben köteles vagyok a vár
védelmére bebocsátani a főtiszteletű úr és a nevezett nádor úr vagy fia, a tekintetes és nagyságos János úr
embereit, de csak annyit, amennyivel az időbeli kinevezett társam rendelkezik. Továbbá, ami e visegrádi vár és a
Szent Korona őrizetét illeti, a nevezett nádor úrhoz és következésképp fiához, János úrhoz kötelesen és
pontosan ugyanaz a hűség köt és fűz, amivel püspök uramnak és következésképp öccsének, az említett Ferenc
úrnak köteleztem magam, e részben semmivel sem tartozom többel magának püspök uramnak és említett
öccsének, mint az említett nádor úrnak és fiának, János úrnak. Mindezek megtartására híven, sérthetetlenül és
változtathatatlanul újra meg újra esküszöm, és ígéretet teszek uramnak, Tamás püspöknek és fivérének, az
említett Ferenc prépost úrnak, keresztyén hitemre, tisztem és becsületem elvesztésének, esküszegésem örök
gyalázatának terhe alatt. Mely dolog hitele, bizonysága és érvénye végett e tulajdon nemesi címeremmel
megjelölt saját pecsétemmel hitelesített levelet püspök uramnak, következésképp említett fivérének is adtam és
juttattam. Kelt a fent nevezett Visegrád várában, az Úr 1493. esztendejében.
A MÁSIK KÖTELEZVÉNYFORMULA, SZAPOLYAI ISTVÁN, MAGYARORSZÁG NÁDORA, A SZENT KORONA KETTÓSBIZOTTSÁGÁNAK MÁSIK TAGJA RÉSZÉRE
Én, Némai Kolos László, főtiszteletű uram, Tamás győri és egri püspök stb. képviseletében Visegrád várának
várnagya tanúsítom és a jelen levélben foglaltak útján tudatom mindenkivel, akit illet, hogy mivel Visegrád várát
és Magyarország Szent Koronáját a királyi felség és az egész ország akaratából ugyanezen püspök uram a
tekintetes és nagyságos Szapolyai István szepesi gróf úrral és ez ország nádorával egyenlőképpen és közösen
tartja, mikor püspök uram engem ugyanezen vár várnagyává és a Szent Korona őrévé állított és kinevezett, azt
is akarta, hogy a nádor urat bizonyossá és bátorságossá tegyem iránta való engedelmességem felől. Ezért
fogadom és ígérem keresztyén hitemre, tisztemre és becsületemre, esküszöm a szent Evangéliumra, az élő
Istenre és a dicsőséges Szűz Máriára, minden szentekre, hogy e vár és a Szent Korona megtartásában és
őrizetében a nádor úr iránt, vagy ha őt (Isten őrizz) halál vagy szerencsétlenség sújtaná, fia, a tekintetes és
nagyságos János úr iránt egyenesen és pontosan ugyanazt a hűséget tanúsítom, mint amire nevezett püspök
urammal és következésképp fivérével, tisztelendő Ferenc budai prépost úrral szemben köteleztem magam, és
hogy e tekintetben nem vagyok jobban és erősebben kötve és kötelezve püspök uram és az ő fivére, mint a
nádor úr és nevezett fia iránt. Továbbá, hogy a nádor úr és következésképp a fent mondott esetben nevezett fia,
János úr, az ő jelenlegi és jövőbeli várnagyuk és a hozzájuk tartozók ellen semmiféle szándékkal, mesterséggel,
csellel és csalással sem nyíltan, sem titokban, sem közvetlenül, sem közvetve a Korona és a vár birtokát illetően
semmit sem próbálok, semmire sem csábítok, és hogy a Koronát arról a helyről, ahová Visegrád várában
nevezett püspök uram és a nádor úr letette, a nádor úr tudta, megkérdezése és kifejezett, szabad akarata és
beleegyezése nélkül, nevezett püspök uram vagy a már említett esetben fent nevezett öccse kérésére és



önhatalmú utasítására sem el nem mozdítom, sem máshová nem viszem, meg nem mutatom senki élőnek a
világon, sem magam nem érintem kézzel, sem enyéimnek nem engedem ezt, semmiféle kitervelt módon nem
próbálok ellene semmit sem magam, sem mások útján. Tovább, hogy fent nevezett püspök uramat vagy mondott
fivérét sohasem engedem be annyi emberrel, amennyi több vagy erősebb nálam, a nádor úr várnagyánál,
tudniillik társamnál, meg a mi embereinknél, és uram meg fivére embereit nem engedem vagy fogadom be a
várba nagyobb számban, mint amennyit ő és a nádor úr már megállapított, vagy amennyivel várnagy társam,
tudniillik a nádor úr embere az idő szerint rendelkezik. Ha mégis megtörténnék, hogy a hatalmasok valamelyike
a várat megostromolná, abban az esetben a vár védelmére mégis tartozom beengedni a nádor úr népét a
püspök úréval azonos számban, valamint ugyanannyit, amennyivel az az idő szerinti társam rendelkezik.
Általában pedig a vár és a Korona körüli tisztemben semmit sem teszek, amivel valami módon megsérthetném a
nádor úr és fia becsületét, vagy ami részükről nemtetszést válthatna ki, ami nekik kárt, veszedelmet, botrányt
okozna. Mindezeket keresztyén hitemre, tisztem elvesztésének, esküszegésem örök gyalázatának terhe alatt
előrebocsátva, újra meg újra esküszöm és ígérem, hogy hűségemet a nádor úr és fia, a nevezett János iránt
sértetlenül és változtathatatlanul megőrzöm. Ennek hitelét, érvényét és bizonyságát nyilvánítandó, e tulajdon
nemesi címeremmel megjelölt saját pecsétemmel hitelesített levelet a nádor úrnak és következésképp fiának
adtam és juttattam. Kelt Budán, Szent Demeter napján, az Úr 1493. évében.
II. LAJOS ÉS A KORONA VISZONTAGSÁGAI MOHÁCS UTÁN
Ulászlónak e halandó életből való távoztával az országot Második Lajos kapta meg, aki még atyja életében,
szinte még a bölcsőben elnyerte a királyi fej díszt. Lajos uralkodása alatt a Korona Perényi Imre nádor kezében
volt, majd annak halála után, azt mondják, Perényi Péternél maradt, akinek és az előbb koronaőrként már
említett Szapolyai Jánosnak hűségére bízták.
A szerencsétlen mohácsi vereség után, melyben ama kor vétkei következtében a főrendek és a nemesség
virága, a magyar katonaság szinte megsemmisült, és Második Lajos király is elesett, Budát páni félelemtől
űzetve pusztán hagyták, Szulejmán bevonult oda, aztán három sárgaréz oszlopot vive magával, eltávozott, más
kegyetlenséget nem követett el ott, mint a történeti emlékek beszélik. Csoda, hogy abban a városban, mely
nemcsak - mint valamelyik író mondja - kies fekvésben hasonlíthatatlan Európa többi városához, de nagyon
népes is, a drága épületekkel rakott, híres és gyönyörű királyi székvárban Szulejmán, semmiféle fegyveres
őrséget nem hagyott, nem rombolta le bástyáit, falait, amit a városok megszállóinak többsége meg szokott tenni,
nehogy véletlenül az ellenség számára búvóhelyet kínáljanak, mint (hogy a többiekről ne beszéljek) Athila is a
germániai Argentína elfoglalása után széthányatta annak falait, hogy a bejárás mindenki számára megnyíljék,
amiről máig úti várnak, németül Strassburgnak hívják. De Buda végzete akkor még nem teljesedett be, az
istenség megóvta a mohó és hatalmas ellenségtől, mert a végtelenül kegyelmes Isten megelégedett ezzel az
atyai fenyítéssel, és nemzetünket ama véres és gyászos vereséggel akarta tisztességesebb életre ösztönözni.
Nem sok idő közbejöttével azonban - midőn az isteni figyelmeztetés, csekély lévén, nem igazította meg a vad
erkölcsöket, a bűnök sokasodtak, a főemberek önzése mérhetetlenné vált, hitszegéssel, marakodással,
rablással, gyilkossággal, háborúkkal versengtek annyira, hogy a Szent Korona tiszteletét semmibe véve, a
polgárháborúban szövetségbe hívták a keresztyénség esküdt, örökös ellenségét - Isten haragja, mint a
kegyetlen betegség szigorú orvosa, hasonlóképpen komoly orvossághoz folyamodott, a legsúlyosabb
megtorlásra gerjedt, és elveszett, jaj, Buda az ország javával együtt, és a keresztyénektől szerzett zsákmány rej
tekhelye lett. Hogy Visegrádra, a Korona otthonára a szerencsétlen mohácsi ütközet milyen sorsot hozott, arról a
történetírók körében teljes a csend. Mégis kétségtelen, hogy a Szent Korona akkor elkerülte a török erőszakot és
veszedelmet, Isten oltalmában és védelmében, aki nekünk kinyilatkoztatta és adta. De aztán bámulatra és
búsulásra méltó módon sodródott ide-oda: Szapolyai János erdélyi főkapitány ugyanis, aki nagy hatalommal
rendelkezett, és bátorságával régebben rendre utasítva a keresztesek dögvészes bandáját, kiérdemelte egyesek
nagyrabecsülését, úgy vélekedett, hogy megérdemli a királyságot, felingerelve tehát és saját véleményére hajtva
nem kevés főembert, elérte, hogy királlyá választották, a Koronát, mely az ő és Perényi Péter hitére volt bízva,
önhatalmúlag kihozta Visegrád várából, és Pál esztergomi érsek kezéből felvette. Könnyen meg lehet ítélni, hogy



ez az elhamarkodott koronázás, mely iszonyatos háborúk eredete és oka lett, kevéssé őrizte a Korona
méltóságát. Több országnagy ugyanis Ferdinánd főherceget támogatta, akinek felesége Lajos király nővére,
Anna volt. Ferdinánd elfoglalta Budát, az ország fővárosát, akár csak Székesfehérvárat, ahol a királyokat
koronázni szokták, és János seregét megszalasztva-futtatva királlyá kiáltatott ki, majd Székesfehérvárott
felékesítették a Szent Koronával, mert Perényi Péter bizonyos méltánytalanság és sértés miatt elpártolt Jánostól,
és Ferdinándnak adta. A szent felségjel vénytől megfosztott, az országból kiűzött Jánosnak egyedül,
szökevényként kellett bolyongania, és részint a bánat, részint erejének, pénzének fogyta iszonyú ötlettel arra
kényszerítette, hogy (borzad a lélek említeni is) a keresztyénség ellenségeinek segítségéhez folyamodjék. Mit
nem tanácsol, lám, az önzés és az uralomvágy? Hogy - míg a hatalmat hajhásszák - minden igazat, tiszteset
elfelejtsenek; és Euripides szerint cselekedjenek: az uralom kedvéért sértsd meg a jogot, minden másban
gyakorold a jámborságot. A zsarnok, aki észrevette, hogy a segítség reményében folytatott háború révén
alkalma nyíIik Magyarország megszerzésére, örömmel élt is vele, és Jánost pártfogásába vette. Nagyon jól
tudta, hogy ősei hasonló alkalommal igázták le Görögországot, Bulgáriát, Holicsot, Szerbiát, ezért nagy sereget
vezetett Magyarországra, elfoglalta Budát, és pártfogolt ja, János birtokába engedte, sőt, a Szent Koronát is
visszaadta. Azt tette, amit a lovász ok szoktak, akik, hogy a vad lovakat kezes hátaslovakká szelídítsék, eleinte
nem raknak rájuk zablát, nem sarkantyúzzák, csak szelíden simogatják és laza kötőfékkel lassacskán szoktatják
a szorosabbhoz, úgy számítva az időben Szulejmán, hogy alkalmasabb először tetszetős csellel kísérletezni,
mint nyílt erőszakkal. Hogy pedig miféle alkalommal jutott a Korona a barbár kezére és a szerencse micsoda
nyilainak szolgált céltáblául, hogy úgy mondjam, egy füst alatt elbeszéljük.
Miután Szulejmán János biztatására nagy sereggel Magyarországra rohant, Perényi Péter, aki már Ferdinánd
pártján állt, egész családjával és a királyi felszereléssel együtt biztosabb lakozás és őrzés kedvéért Siklós
várából Sárospatakra akart menekülni, de útközben fogságba esett és a Koronával együtt Szulejmánhoz vitték.
Kire-kire ráhagyom annak megfontolását, mekkora veszedelemben volt a Korona. Hiszen akkor valami csodás
végzet rendeléséből a magyarok vallása, üdve, dicsősége teljességgel a zsarnok hatalmába esett. Ámde a
kegyetlen zsarnokot alighanem megvakította az istenség, mert úgy látszott, hogy sem a vallást nem törli el, sem
az üdvösséget nem becsüli, sem a dicsőséggel nem törődik. Mihelyt ugyanis feloldotta a bécsi ostromot, Jánost
az előkelőkkel együtt magához hívta, és önként visszaadta neki a felségjelvényt meg a többi királyi ékszert. Ki ne
csodálná a kegyetlen zsarnok kegyes cselekedetét? Ki merne, kérdem, még mindig kételkedni abban, hogy a
Szent Korona a mindenható Isten védnöksége alatt áll? Hát e példa nem erősít meg még inkább legjobb
vélekedésünkben? Hát még mindig kételkedhetünk abban, hogy nincs fölötte hatalma semmi ellenségnek? Ha
ez sértetlen és diadalmas, a haza is épségben marad, csak kitartsunk az ősi apostoli vallásban, ápoljuk,
mozdítsuk elő a közjót, kövessük a törököket szüntelen gyűlölettel, legyen idehaza jámborság, hit, egyetértés,
bármennyit szenvedjünk is az ellenségtől, nem fogunk megtörni, hanem erőt kapunk az égtől, és szorongatott
pálma módjára fölserkenve kigyógyulunk háborús sebeinkből, visszanyerjük életünket és erőnket.
A KORONA FERDINÁNDHOZ KERÜL
Miután Jánost elragadta a végzet, és a Koronát valamiképp csecsemő fiának, Jánosnak fejére tették, György
barát tűnt ki azok közül, akik János és anyja, Izabella mellett álltak, ez, miután a Szulejmán által csellel és erővel
elfoglalt Budáról a királynéval együtt Erdélybe menesztették, kudarcai miatti elkeseredett méltatlankodásában
elpártolt Izabella királyné hűségétől, és az ország Koronáját, mely kezében és hatalmában volt, baráti szolgálata
jeléül elküldte Bécsbe. Mások ugyan másképp vélekednek, hogy tudniillik, Magyarország előkelői sürgetvén a
békét és a megegyezést, maga Izabella küldte vissza a felségjelvényt és a királyi ékszereket Ferdinánd
királynak. Bárhogy volt is a dolog, nem kétséges, hogy a Korona Isten akaratából tért vissza Ferdinándhoz.
Hogy a Korona bolyongása és annyi viszontagsága után milyen volt az ország képe és helyzete? Állapota
bizonnyal a legzavarosabb volt, míg az országnagyok egymás közt marakodtak, és Vatiniuséhoz hasonló gyű
lölettel üldözték, kölcsönösen karddal kaszabolták egymást. Mert a polgárok dühe súlyosabb veszedelmet idéz a
kapukra, mint a legvadabb ellenség. És, mint Livius mondja: A polgári pártoskodás sok népre nagyobb



pusztulást hozott, mint a külső háborúk, mint az éhínség vagy a betegség, mint a legnagyobb országos csapás,
amit az Isten haragjában reánk küld.
Ebben a gyilkos széthúzásban az országnagyok némelyike Szapolyaihoz, másik a Ferdinándhoz húzott,
legtöbbje a szerencse forgása szerint igazodott, gyakran hívták Magyarországra a barbár és kegyetlen török
mocskot, mely annyi rosszindulattal és kegyetlenséggel tombolt, hogy azon idők pusztulását és tragédiáit
könnyekkel nem lehet eléggé megsiratni.
Hát maga János és követői milyen előnyöket szereztek a barbárok színlelt barátságából és támogatásából?
Bizony, semmi tiszteset, mert védelmezőik az édes haza pusztítói voltak. Mennyire igaz, nagyon is igaz, hogy a
törökök barátságának vége mindig az elnyomás, a pusztulás és a biztos szolgaság! Nem szólok arról, hogy ama
szerencsétlen időkben az emberek végtelen sokaságát hajtották aljas és örökös szolgaságba. Elhagyom a bécsi
ostromot, Sziget erős bástyájának elvesztéséről semmit sem mondok. Milyen kedvezésben részesült János
felesége, aki az ellenség megejtő hízelgésének, az oltalom csábos ígérgetés ének hitelt adva asszonyi tehe
tetlenségből egyszülött fiával együtt Szulejmán védnökségébe ajánlotta magát? Szulejmán Erdélybe zavarta,
Budát, amit apjának színlelt jósággal átadott, elragadta, őt pedig királyságától elkergette, megfosztotta. Milyen
gyümölcsöt hozott ezen kívül a török szövetség és segítség istentelen, törvénytelen és mértéktelen hajhászása?
Jaj, csak mi ne tapasztalnánk saját korunkban hasonló sorsot, csak ne akadályoznák császárunk
szerencséjének futását belső egyenetlenségek és lázongások, Krisztusra, ha a keresztyének vetélkedése nem
válnék a törökök hasznára, ha nem lenne éppen a mi széthúzásunk a törökök dühöngésének legfőbb táplálója,
hatalmuknak forrása, akkor már nemcsak a sok vérrel és fáradsággal bevett erős Esztergomot tudhatnánk
sajátunknak, hanem Budát is, melyet Mátyás császár kétszeri ostrommal, nagy és erős csapatokkal vívott,
miközben elfoglalta Pestet, Székesfehérvárt és Buda alatt számos őrséget. Az emberek gondolkodásmódja
kétféleképpen szokott megjavulni, vagy saját bajaikon okulnak, vagy mások vereségeinek példája figyelmezteti
őket. Lelkemből kívánom, hogy legalább saját bajaink tegyenek már végre óvatosabbakká bennünket. De félek,
hogy e régi mesét - mint mondják - süketeknek mesélem. Egyesek lelkét ugyanis annyira betöltötte és fölizgatta
a csip-csup ügyekért való bosszúállás vágya, hogy szívesebben pusztulnak együtt azokkal, akiket gyűlölnek,
mint védik a hazát, melynek születtünk, és jobban szeretik a nyakasságot veszedelemmel, mint az
engedelmességet biztonsággal. Mi lehet közelebbi rokonságban a sárkány és a vipera természetével, mint ez az
istentelenség? De hagyva a kellemetlen siránkozást, végezzük dolgunkat!
MIKSA
A honpolgárok még Ferdinánd császár életében királlyá tették fiát, Miksát, akinek atyja önként és szívesen
átengedte a Koronát. Kivergődvén ugyanis a polgárháborúból, mintha saját polgárai körében nem volna eléggé
biztonságban, a Korona az osztrákok védelmére és szeretetére bízta magát, mert bizony megvetette a mi
nemzetünkből és vérünkből való fejedelmeket, akiknek bűnnel szerzett hatalma nem lehetett hosszú életű, meg
a királyi örökösök is kihaltak, utánuk a felséges ausztriai ház szerzett újonnan birodalmat, és míg a hazai
zavargásoktól messze, békességben tartózkodott, a távolból gondoskodott a jólétről és dicsőségről.
Miksa pedig atyja példáját követve fiát, Rudolfot jelölte királynak, és az ország rendjeinek egyetértésével
nyilvánosan átadta neki az országot és a felségjel vényt. Bizony, amilyen dicséretesen, olyan bölcsen tesznek
fejedelmeink, akik nem annyira a maguk, mint hazánk javát akarják, amikor még életükben, idejében
gondoskodnak a királyságról, jól tudva, hogy a halandók természete éhes az uralomra, türelmetlenül várja a kirá
lyi méltóságban való részesedést, az átmeneti állapot kedvez a lázadó és nagyravágyó törekvéseknek, és hogy
milyen sok baj, veszedelem következik a királyok halála után, ha nem gondoskodnak időben az utódról. Tudniillik
az árvaságban az előkelők pártokra szakadván, az állam, mint kormányos nélküli hajó, hányódik vagy akár el is
süllyed a lázongás tengerében, amire kézenfekvő és eléggé fájdalmas hazai példáink vannak. A magyarországi
királyválasztás az összes rendek egyetértésével történik, hajdan pedig a rákosi mezőn fegyverek közt folyt le, de
bizony az egyetértés, főleg felfegyverzett tömeg körében, nagyon is ritka. Ezért aztán gyakran megesett, hogy



annak akarata szerint választották a királyt, aki mellett nagyobb erő, több férfi, nagyobb kíséret állt, miért is a
választás szabadsága a törvény legsúlyosabb sérelmére néha-néha csorbát szenvedett.
RUDOLF
Rudolf császár és királyunk kezében és hatalmában volt a Korona egészen 1608-ig. Bárki megértheti, hogy az
isteni gondviselés messzemenőkegyelméből történt, hogy a Szent Korona császári méltósággal tündöklő
felséges királyok házi oltárán őriztetett idestova hetven évig, azon egész idő alatt, míg a törökök ellen változó
szerencsével és sikerrel kegyetlen háborút vívtunk, mialatt belső viszályok, forrongások közt hánykolódtunk,
mígnem az áldott béke védelmében ragyogó dicsőséggel visszakerült a hazába. A bécsi egyezményben
valamilyen isteni sugallatra úgy határoztak, hogy az ország Szent Koronáját vissza kell hozni a hazába, úgy
látszott azonban, hogy a vonakodó Rudolf császárt inkább kényszeríteni, mint kérlelni kell visszaadására, ezért
Mátyás császár, Magyarország akkori helytartója és kormányzója Magyarországról, Ausztriából és
Morvaországból sereget gyűjtött, Prága felé indult, és a szent kincset, mint valami száműzöttet, valamennyi
magyar örömujjongása közepette hazabocsátotta. Alább kissé bővebben elbeszéljük ezt az eseményt, amivel
kapcsolatban célszerűnek tartom, hogy rövid leírást adjak a Szent Koronáról és a többi királyi jelvényről.
A SZENT KORONA ÉS A KIRÁLYI JELVÉNYEK LEÍRÁSA
Tehát a Szent Korona színaranyból van, - az ötvösségnek inkább égi, mint emberi mesterségével kör alakba
öntve, oldalsó kerületén egyenlő közökben háromszög alakú virágos csúcsok emelkednek ki körben, a négy
szemben fekvő sarokban egymást kölcsönösen metsző bolthajtásokkal, melyek egy keresztben futnak össze,
magán a kerületen pedig a homlokzati részen almát tartó Üdvözítőnk képmása, az ellenkező oldalon a Szent
Szűz Máriáé, aztán az apostolok, a keresztyén királyok, császárok, vértanúk szentséges sora, mint látszik, görög
betűkkel, az arany alakokat és a hozzájuk tartozó jelvényeket ábrázoló képek az egészen keresztül a legfelül álló
keresztig váltakozva követik egymást, az egyes szent ábrák között drágakövek és gyöngyök, ami egyáltalán nem
közönséges szokást és módot követ, úgyhogy feltűnő is. A fül természet szerinti helyéről kétoldalt drágalátos,
fehéren csillogó ékkövek lógnak a fülre mintegy függelékként, melyek a szent fő könnyű mozdulatára is
kölcsönös összhangban ütődnek egymáshoz, hogy a két fület figyelmeztessék az isteni és emberi igazság
meghallgatására, ennek révén pedig arra, hogy mindent Isten nevének dicsőségéért, a jó hírért és névért kell
cselekedni; e kilenc láncocska és kilenc csúcs, mely a Korona homlokzati és nyakszirt felőli részén
meghatározott közökben nagyobb gyöngyökkel ragyog, a Magyarországba bekebelezett kilenc ország és
tartomány, úgymint Dalmácia, Horvátország, Szlavónia, Szerbia, Bosznia, Holics, Lodoméria, Bulgária,
Kunország hatalmát és fényét jelképezi. Azt hiszem, nem hiába rendezték el ezt így, ugyanis a csúcsok,
drágakövek, ábrák, aranyozott függelékek számában nagyon pontosan és következetesen a kilences figyelhető
meg. A kettős köb van ugyanis benne, vagyis kétszer négy- és háromszög, tudniillik a háromszögek között
vannak még két-két pontból álló sorokkal határolt négyszögek is, és így a párosnak és páratlannak, vagyis az
egész számsornak a teljessége és tökéletessége fejeződik ki benne. Akinek már most szívügye és dolga a
számok és arányok misztikájának vagy a Szent Koronát díszítő gyöngyök és drágakövek jelentésének
nyomozása, áldozza rá tehetségét a mi beleavatkozásunk nélkül. Az isteninek, amilyen ez a Korona,
tökéletesnek kell lennie, s ez tökéletes királyokat is kíván, ezek tökéletessé teszik a népet, és így aztán végül az
ország is boldog és tökéletes, a tökéletesek pedig Isten rendeléséből sokáig fennmaradnak. Azt hiszem
azonban, a Korona egész ékessége a szent ábrákkal együtt sajátságos jelentésével mást sem akar, mint hogy a
megkoronázott király maga és vezérlete alatt hasonlóképpen a magyarok egész nemzete, mely a boldogságos
apostoli vallást elnyerte, annak teljes megismerésére, ápolására, szeretetére, sőt fegyverrel való védelmezésére
minél állhatatosabban törekedjék.
Azonkívül jó okkal kell beszélnünk a Koronához tartozó királyi felszerelésekről, melyek nemcsak a koronázás
ünnepélyességéhez kívántatnak meg szükségszerűen, hanem a koronás királyt titkos jelbeszéddel a királyi
kötelességek derekas és jámbor vállalására is figyelmeztetik.



Szent István palástja, vagyis királyi köpönyege nem annyira régisége és drágasága, mint inkább hímzésének
szentsége miatt csodálatos; selyemből készült, égszínkék, az egyik részén Isten trónusa látható meg az összes
apostol isteni fenséggel, a másikon Krisztus győzelme a kereszt jegyében aranyból hímezve; diadal köpeny
formájú; ha .pedig valaki e szent palást pontosabb leírását óhajtja, elmélkedjék önálló buzgalommal az alábbiak
alapján: Hátul az öv alatt körös-körül e szavak olvashatók:
AZ INDICTIO 14. ÉVÉBEN (1031) ISTVÁN KIRÁLY ÉS GIZELLA KIRÁLYNÉ KÉSZÍTETTE ÉS ADTA EZT A
MISERUHÁT SZENT MÁRIA FEHÉRVÁROTT LEVÖ EGYHÁZÁNAK.
A vállak között, Krisztus képénél ez áll:
ELLENEIN DIADALMAS KRISZTUS RÖPPEN AZ ÉGBE.
A jobb vállon, a Boldogságos SZŰZ képénél ez olvasható:
FELRÖPPENT AZ EGEK MAGASÁBA A SZENT ANYA KÉPE.
A bal vállon, Szent János evangélista képénél:
MENNYEI SZOLGASEREG SZOLGÁL A KIRÁLYOK URÁNAK.
A tetején, hátul a rojt fölött:
MINDENEKETKORMÁNYZÓ KRISZTUS KÉPE: A TRÓNUS.
A nyakrész körül, a feszület baloldalán:
Ó, MENNYBÉLI REMÉNYSÉGI
A feszület jobb oldalánál nagybetűkkel:
R.R.E.T.O.B.VMBRA,
E betűk titkát csak maga a szerző, Szent István ismerte, ha valaki akarja, találgassa, hogy mit jelentenek, de ami
a legvalószínűbbnek látszik, az így hangzik: A Római Egyház és az Egész Olympus Királynője, Szent Szűz
Mária, a Harcos Királyság Pártfogója; vagy esetleg: A Királyok Királya a Világ Áldott Meghódítója, Szent Szűz
Mária az Angyalok Királynője.
Ha ezt Istenre vagy Krisztusra értjük, nagyon szép a mondás, mindenesetre szebb, mintha Benedek főpapra
vonatkoztatjuk. Ha pedig Szent Istvánra, hát ő valóban áldott (Benedictus = áldott) volt, hiszen a keresztyén
hitnek nemcsak Magyarországon volt terjesztője, hanem a szarmaták és géták között is. Az VMBRA (umbra =
árnyék) szó betűi után nincsenek pontok, hogy egyetlen szót alkosson, értelme tehát: Ennek az égi és lelki
királyságnak a földi csak árnyéka.
Az elöljáró ugyanis a hatalmas Istennek képe és árnyéka, és evilágon ugyanaz a törvény áll a király, mint a többi
ember előtt, hiszen: Por és árnyék vagyunk. Vagy mert a szent öltözéken a szent ábrák hímzése csak árnya a
valóságos dolgoknak. Nincs bizony, ami e hímzés szent tartalmánál hívebben fejezné ki a jó király természetét.
Nincs fontosabb a királyi méltóság számára, mint hogy az Istent, akinek képét e földön viseli, megismerje,
tisztelje, szentségét, igazságosságát vallásos áhítattal őrizze sértetlenül, és keresztyén hittel felvértezve
kivánatos győzelmet arasson az ,ellenség fölött, a jól végzett munka jutalmát pedig ne a földön, hanem az
egekben várja.
Azután a jogar, amit a megkoronázott királynak az esztergomi főpap szokott átnyújtani, az igazság és jog
vesszejét jelenti, némiképpen eltér a királyok szokásos jogarától, rövidebb, a tetején gömbölyű, igen hasonlatos
a magyar gombos buzogányhoz, mely hadiszerszámot más nemzetek szokásától eltérően csak a magyarok



vezérei szoktak használni, rajta ugyanúgy, mint a Szent Koronán, négy sorba lefüggő drágakövek, melyek arra
figyelmeztetnek, hogy ha a szükség úgy hozza, harcolni kell a törvényért és a nyájért.
Az aranyalma vagy éggömb, amin egy kereszt áll, titkos szentséggel jelöli a szerencse forgandóságát, hogy
tudniillik valamint az éggömb is forog, úgy a királyok szerencséje sem biztos és állandó, hanem méltányta
lanságok és veszedelmek nyilainak kitett, a királyok méltóságuk csúcsáról nagyon könnyen csúsznak le egyik
percről a másikra, mégis Krisztus szeretetében, aki e világ földjét és egét szent vérével teljességgel megváltotta,
a királynak, feledve minden veszedelmet és kellemetlenséget, uralkodnia kell az istenség által reá bízott nép
fölött, úgy kell szolgáltatnia jogot és igazságot, hogy az élők és holtak legfelsőbb bírája ítéletének
megfelelhessen. Azt mondják, az aranyalmát vagyis gömböt elsőként Konrád császár gondolta ki, mármint azt,
amit a császárok használnak, mert a miénkről nem áll az, amit a császáriról beszélnek, hogy nyitni és csukni
lehet, belsejében pedig föld van, ami azt jelenti, hogy a méltóság csúcsára állított egyeduralkodó éppúgy por és
hamu, mint a többi halandó.
Továbbá Szent István kardja, ősi formájú, egyenesre vágott heggyel; e kardot ő, aki a keresztyén hit annyi sok
ellenségét győzte le, a jövendő királyok számára hasonló célra hagyta; ezt szintén sajátos magyar szokás
szerint a megkoronázott királya szabad ég alatt a díszes tömeg szeme láttára könnyű lovaglás közben a világ
négy sarka felé meg szokta rázni, a bárhonnan fenyegető ellenséget ekképp háborúval fenyegeti, utánozva (mint
Bonfini mondja) a rómaiak példáját, akiknél a Mars-mezei oszlopnál a hadba induló consul szokta volt lándzsáját
a négy égtáj felé elhajítani.
Valamint Szent István kesztyűje és saruja, melyek a király erkölcseinek tisztaságát és ártatlanságát jelentik.
A SZENT KORONA VISSZASZERZÉSE ÉS ŐRZÉSE
Vegyük most már szemügyre a Szent Korona őrzésének helyét. A legkevésbé sem látszik csodának, hogy a régi
magyarok az ország pompázó virágkorában nem akarták a Szent Koronát Budán, a királyi székhelyen, az ország
felséges fővárosában őrizni (a Birodalom és más országok példájára, melyek koronájukat szintén nem hagyják a
királyok hatalmában, hanem vagy szent testületekre bízzák, vagy erődített és titkos helyekre rejtik), hiszen oda
majd minden nemzet mindenféle népsége ellátogatott, és mint az már lenni szokott, akkora embertömeg, sokféle
tevés-vevés, forgalom közepette gyakran keletkezett pártütés, támadt súlyos veszedelem; attól tartottak, hogy ott
a királyi homlok szent ékessége, amelynek akkora fontossága van, kárt szenvedne. Ezért az emberi szemtől és
'az emberek tömegétől távol, nyugodt, biztos, természettől rendelt, erődített, magas hegyen fekvő, szinte égi
otthonban, Visegrádon helyezték el. S méghozzá olyan gonddal és vigyázattal, hogy sem a Szent Korona őrei
nek nem volt szabad oda bármikor belépni, sem másoknak nem engedték, akiket a szent felségjelvény tisztelete
arra indított, hogy hajlékát legalább a küszöbről köszöntsék. Ámde végül a magyarok legsúlyosabb veresége és
a sors mostohasága következtében Magyarországot elfoglalta az ellenség, e hely is megingott, meg a magyarok
épsége és dicsősége is roskadozni, ingadozni kezdett. Az istenség kegyelméből Visegrád várát nemrégiben
foglalta vissza az ellenségtől s adta vissza nekünk a nemes Mátyás császár hadvezéri hatalma, és még élénken
emlékszünk a Szent Korona nagy tisztelettel és vidámsággal kísért bevonulására, amelyet a diadalmas császár
is megnézett és megszemlélt. A legszerencsésebb előjele és előjátéka volt ez a bekövetkezendő eseménynek,
hogy egyszer majd vissza fogja adni a Szent Koronát - ami időközben meg is történt a hazának. Ha pedig
Visegrád várával, a Szent Korona otthonával összehasonlítod Pozsonyt, ahol a Szent Korona pillanatnyilag
székét tartja, a hely forgalmasságán kívül szinte semmi sincs, ami ennek és a Szent Koronának javára szólna.
Nem tudom azonban írásban elbeszélni, milyen diadalmenetben, a magyar nemzetnek mekkora dicsőségére,
Mátyás császárnak halhatatlan hírnevére adta vissza Második Rudolf a Szent Koronát, a rengeteg nép micsoda
üdvrivalgással és örömmel fogadta és kapta vissza. Megteszik ezt talán majd mások, akiknek több a tehetségük
és az idejük, e helyt csak a két Mátyás királynak a Szent Korona visszaszerzésévei kapcsolatos tevékenységét
kell szemügyre vennem és összehasonlítanom.



Első Mátyás a Szent Korona visszaszerzéséért Harmadik Frigyes császárral, sok véráldozatot követelő,
kegyetlen háborút folytatott, rengeteg kárt okozva és szenvedve, mégsem tudta megszerezni a Koronát, míg le
nem fizetett érte hatvanezret. Ezzel szemben Második Mátyás, aki senki mögött sem második, Magyarországnak
akkor a császár nevében kormányzója, a bécsi határozatok ösztönzésére a Szent Korona visszaadására
törekedett, a magyar hadsereg vezérével, Thurzó György gróffal együtt fegyveres sereg élén Csehországba
ment, Prágánál tábort ütött, és a császárt oly nyomatékosan sürgette, hogy az végre engedni kényszerült,
mintha a testvére iránti szeretetből és annak jeles érdemei miatt tenné; és a császár és testvére, a főherceg
közti megbékélés létrehozásában derekasan közreműködő Dietrichstein Ferenc bíboros, olmützi püspök meg a
cseh előkelők közvetítésével Prágától két mérföldre visszaadta az egész magyar sereg kitörő ujjongása és
örömtánca közepette, így tehát Mátyás vér és gyilkosság nélkül szerezte meg a Koronát, majd ragyogó
hadsereg kíséretében először Bécsbe, aztán Pozsonyba ment a boldog koronázásra, mintegy a visszaszerzés
pompás jutalmának elnyerésére. Maga a Szent Korona pedig a szent ládában lepecsételve és arany lepellel
letakarva, a király diadalszekerére helyezve sok magyar és a diadalmenetben elöl haladó zászlóvivők,
testőrkatonák kíséretében, kürtszó és dobpergés, öröm ujjongás, üdvrivalgás között távozva a várból, Szent
Márton templomában helyeztetett el 1608 Erzsébet-napján. Ó, e boldog nap, melyen láttuk, hogy a Szent Korona
visszatért a hosszú száműzetésből és diadalmaskodott, meg azt is láttuk, hogy a tekintetes Mátyás fejedelem
roppant érdemeiért és fáradozásaiért egyhangú szavazattal, minden rend közös egyetértésével és ujjongó
üdvözlésével Forgách Ferenc bíboros, esztergomi érsek kezéből legérdemesebb felséges fejére került.
Valóban Mátyásunknak, e győzhetetlen császárnak, a földkerekségen mindenütt elterjedt, ismert dicsőségét és
erényét a legszenvedélyesebben és legméltóbban kellene terjesztenünk, azok azonban akkorák és oly szá
mosak, hogy felsorolásukra és még inkább érdem szerinti méltatásukra nemcsak az én csekély tehetségem
elégtelen, de a legkiválóbb szónokoké is. Nagyon jól tudom, hogy a nagylelkű hősök és fejedelmek természete
olyan hogy amelyikük legméltóbb a dicséretre, az kívánja legkevésbé azt.
Élni fog bizonnyal, és jogos magasztalással virágzik majd a hálás utókor körében Mátyás császár jeles virtusa és
dicsősége. És mi lehet magasztalásra méltóbb, mi lehet örvendetesebb, mint hogy halhatatlanná válik?
Magyarország királyává való koronázása után édes hazánkból kiűzetett az ellenség mesterkedése, abbamaradt
az elégedetlenkedők lázongása, a gyűlölet, a megrögzött versengés, az irigyek vad és gőgös lelke megtört,
füstbe mentek a vérgőzös tervek, a korábbi idők keserűsége és iszonyú pusztulása megszűnt, ránk ragyogott az
óhajtott mennyei béke és nyugalom, melynek oltalmában virágoznak törvényeink, és az az alkotmányos hatalom,
mely a dühöngő háborúban hallgatott, melynek csak puszta neve is méltán viszi győzelemre és magasztalja fel
Magyarországot, visszatért és helyreállt a gyakorlatban. Bizony, szerencsések és boldogok vagyunk, kik annyi
csapást elviselve megértük ezt az aranykort, és szívemből kívánom, hogy legyen ez örökös és szilárd, ne
zavarjon meg minket semmi új viszály vagy csapás.
Minek tulajdoníthatnám a jó eme bőségét és a dolgok szerencsés folyását a császár áldott voltán kívül, ha nem
az angyali Koronának, melyhez mint valami ráadás és záródísz csatlakozott a cseh korona hatalmas országának
elválaszthatatlan szövetsége és a császári méltóság felséges nagysága; ezeket a Szent Korona mintegy saját
hatalma alá vonta, és kiváltotta, megnyerte vele szinte az egész keresztyén világ pártfogását és támogatását.
A Szent Korona visszaadása és a szent felségjelvény kettősbizottságának újjászervezése pedig (nehogy az
utókor előtt rejtve maradjon) így történt:
Második Mátyás koronázásának szerencsés végbemenetele után a karok és rendek az egyéb országgyűlési
törvények közé közös egyetértéssel a felségjelvény szent kettős bizottságának újjászervezéséről törvényt hozva,
kérték a királyi felséget, hogy azt az isteni és halhatatlan jótettet, amit a Szent Koronának a magyarok számára
való visszaadásával gyakorolt, tetőzze be azzal, hogy most ezt a gyakorlatban is végrehajtja, és egyúttal
megneveztek a királyi felségnek négy mágnást azzal, hogy a király válasszon ki közülük két koronaőrt;
mérlegelve pedig a személyi javaslatot, ő felségének úgy tetszett, hogy ezt a gondnokságot és tisztet Révay
Péter turóci főispánnak és erdődi Pálffy István pozsonyi főispánnak adja, az előkelők és tanácsosok gyűlésében



a hűségre és lelkiismeretességre a legszigorúbban megesketve őket. Mihelyt, pedig a vasládikóba zárt Koronát
a királyi teremből az országnagyok kíséretében ünnepélyesen a pozsonyi királyi vár tornyába vitték, és
Liechtenstein Károly herceg, Illésházy István akkori nádor és Meggaui Lénárd Helfrid királyi főkamarásmester
lezárva az őröknek adta át; a rendek kérték a koronaőröket, hogy nyissák ki a ládát és mutassák meg a kincset.
Ez megtörténvén az egyik koronaőr a Koronát fölemelte, megmutatta a körülállóknak, és újra meg újra tudakolta,
igazinak és ősinek ismerik-e fel ezt a Koronát. Miután ezek ezt megerősítették és a Koronát páratlan áhítattal
megcsókolták, visszahelyezték, és az őrzőhelyet bizonyos előkelők pecsétjével lepecsételték. Hogy pedig a
koronaőrök tiszte mennyire teljes gonddal és nyugtalansággal, bárki megítélheti mind a Korona elbeszélt
viszontagságaiból és veszedelmeiből, mind pedig ezek esküjéből, melynek szabványa a következő:
A SZENT FELSÉGJELVÉNY KETTŐSBIZOTTSÁGÁNAK TAGJAI, RÉVAY PÉTER TURÓCI FŐISPÁN ÚR, PÁLFFY ISTVÁN POZSONYI FŐISPÁN ÚR ÁLTAL TETT ESKÜ FORMÁJA
Minekutána ő királyi felsége, valamint Magyarországnak a jelenleg folyó pozsonyi országgyűlésen összegyűlt
összes karai és rendei hűségemre és őrizetemre bízni méltóztattak Magyarország Szent Koronáját és az ahhoz
tartozó összes kincseket, esküszöm az élő Istenre, hogy a szent királyi felség és Magyarország iránt hűséges és
engedelmes leszek, az ország nevezett Szent Koronáját a legnagyobb hűséggel, szemes gonddal, éberséggel
és buzgalommal, vigyázattal őrzöm, ő királyi felsége és az ország előzetes tudta és akarata nélkül senkit annak
megszemlélésére és megvizsgálására nem engedek, másnak át nem adom, és minden egyes évben meghatáro
zott időpontban többször is eljövök ide, Pozsonyba, és a mondott Szent Korona őrizetének helyét alaposan
átkutatom, ellenőrzöm, és teljes szorgalommal, hűséggel gondoskodom arról, hogy mindig érintetlenül és
biztonságban maradjon. Ha pedig valami gyanúsat vagy kedvezőtlent észlelnék a kapuknál, záraknál, falaknál,
arról ő szent királyi felségét vagy a nádort haladéktalanul értesítem. Továbbá ha megtörténnék, hogy az or
szágban valami mozgolódás vagy kavarodás támadna, azonnal tudósítom arról ő királyi felségét és a nevezett
nádort, a mondott Szent Korona őrizetére alázatosan erősebb őrséget kérek, saját személyemben pedig halá
lomig és életem árán is hűségesen és tántoríthatatlanul kitartok mellette, tehetségem szerint minden
veszedelmet eltávoztatok tőle, Isten engem úgy segéljen!
Most pedig végül, ráadásként érdemesnek tartok néhány szót ejteni arról, hogy milyen koronával koronázzák
Magyarország királynéit. A történetírók, elsősorban a külföldiek legtöbbje, már akiket módomban állt olvasni,
valahányszor Magyarország királynéinak koronázásáról tesznek említést, azt mondják, hogy az a Szent
Koronával történt, mások minden különbségtétel nélkül írják le koronázásukat, holott mind a régi
kiváltságlevelekből, mind törvényeinkből nyilvánvaló, hogy a királynékat más koronával koronázzák. Maga a
Szent Korona ugyanis kizárólag a király fejét szokta koszorúzni, aki csak ezen a módon nyeri el a teljhatalmat. A
királynénak az esztergomi érsek csupán csak a jobb vállához érinti ezt a Koronát, és nem fölöslegesen. Úgy
gondolom ugyanis, hogy ez a szép és királyi szertartás az asszony teremtésének misztériumát jelképezi, aki a
férfi jobb oldalából vétetett, meg azt, hogy az egyház Krisztus jobb oldalából keletkezett, vagy hogy az asszonyi
uralomnak körülhatároltnak és mérsékeltnek kell lennie, a királynéhoz pedig, aki az uralkodás súlyos és
bonyodalmas feladatának viselésében és ellátásában segítő társ, mint gyengébb neműhöz az engedelmesség
dicsősége illik. Valami ehhez hasonló áll a galloknál a száli törvényben, mely a női örököst eltiltja az utódlástól,
és csak a törvényes uralkodó helyettesének címével engedi megtisztelni. Ezért a királynét a veszprémi püspök,
aki ősi kiváltsága értelmében erre illetékes, egy olyan külön koronával szokta megkoronázni és ünnepélyesen
felszentelni, amelyet maga a királyné készíttet a saját részére. Ékesen szóló tanúja ennek az ünnepségnek
Forgách Ferenc váradi püspök, egykor Magyarország kancellárja, aki látta és történeti művében leírta Máriának,
Miksa hitvesének koronázás át. Minden kétségen kívül áll, hogy egyes-egyedül Lajos leányát, Máriát
koszorúzták és szentelték meg a Szent Koronával a szokás ellenére, jámbor és eléggé sohasem dicsérhető
királyi atyja fényes érdemei és kegyes emlékezete miatt, de nem is királynénak, hanem királynak nevezték és
jegyezték be őt. Emlékszem, hogy valamelyik, Justus Lipsius előszavával kiadott magyar történetben olvastam,
hogy Beatrixot, Mátyás király hitvesét, a nádor megkoronázta; e történetíró így szól: Az ispánok feje



megkérdezte a királyt, vajon a királyok felségjelvényét kívánja-e a királynéra tenni, s amikor a király igent
mondott, a legfőbb ispán meg a többi nagyúr a királyné fejére felrakta a Koronát. Forgách Ferenc írja: - hogy
legalább futólag ezt is emIítsem -, hogy Második Miksa koronázásának idejében a nádor és az esztergomi érsek
között felmerült a kérdés, vajon az érseknek vagy a nádornak kell-e a koronázást végeznie, és a vitát döntés
végett az ország rendei elé terjesztették, de aztán Nádasdy Tamás nádor halála a kérdést semmissé tette.
Ugyan, miért kellett vita tárgyává tenni azt, ami a legnyilvánvalóbb, és ha valaki csak bele is kukkantott a
történelemkönyvekbe és Magyarország alkotmányába, annak teljesen világos, hogy nemzetünk királyának
koronázása, a királyi szentségekben való részesítése kezdettől fogva mindig is az esztergomi érsek tiszte volt és
az övé most is. A királyné felségjelvénnyel való felszentelése és koronázása pedig a veszprémi főpap sajátos
kiváltságából származó előjoga, ő egyben a királyné kancellárja is szokott lenni. Mint ahogy láttuk, a fenséges
Anna királynénak és császárnénak, felséges császárunk, Mátyás hitvesének boldog koronázásakor is Ergelius
Ferenc járt el e tisztben, aki az időben a veszprémi egyházat kormányozta.
Hátra van még, hogy hozzátok intézzek szót, vitéz magyarok, honntársaim. Ez idő szerint mindenben bőkezűen
szerencséltet benneteket a hatalmas Isten, amikor királyotok és hatalmas császárotok segítségével, fegyveretek
támogatásával vér nélkül visszaadta nektek a Szent Koronát, amit nem annyira az idők mostohasága és háború
kényszere miatt vesztettetek el, mint inkább kincsünk hanyag őrizete miatt, és erre következett az a
törvénytelenség és nemtörődömség, amivel eltűrtétek, hogy idegenben tartózkodjék. A Szent Korona tisztelete
és szeretete miatt, meg jelenlegi hivatalomnál fogva, melyhez a királynak és az országnak adott esküm köt,
könyörgök és esedezem nektek, hogy mindenekelőtt a körünkben levő Szent Korona szerencsés megőrzéséért
és megtartásáért imádkozzatok és fohászkodjatok Istenhez, aztán egy akarattal és szándékkal gondoskodjatok
arról, hogy e szent csillag, mely már hatszáznál is több éve a keresztyén hit világosságával együtt kelt föl, őseink
szokása szerint saját otthonában találjon biztos és alkalmas lakást, a hazai falak között fényeskedjék nekünk
mindörökké, el ne homályosítsa belső viszály, külső ellenség, nehogy sugarai elzáratván, sötétségbe merüljön,
és amit elsősorban és legfőképpen kérek, ne döntse hanyatlásba a török védnökséget hajhászó megalázkodás,
ami minden halálnál rosszabb szolgaságba vezet. Mert végzetes volna az egyetértés felbomlása. Végezetül, ha
az én szerény vázlatomból megtudtátok, hogy melyek a jó és melyek a rossz eszközök a Szent Korona biztos,
szerencsés és nyugodt védelmére, őrzésére, megtartására, vállvetett gondoskodással, bölcsességgel és
buzgalommal határozzatok és gondoskodjatok róluk.
Te pedig, e világ roppant alkotmányának hatalmas teremtője és fenntartója, ki a Szent Koronát nemzetünknek
adtad, és királyi tartozékaival együtt a szerencse annyi sok változása, mindenféle csúfsága, ellenséges
viszontagságok és mesterkedések közepette mindeddig hatalmasan megőrizted, forrón és alázatosan kérlek
Téged, ezután is oltalmazd kegyesen, és ha Magyarország sorsa rosszra fordulna, tartsd meg biztonságban,
épségben, erőben. Lelkem mélyéből kérlek, törd meg az ellenség erejét, engedd meg, hogy az ország feje, Buda
visszaszereztetvén, a Korona visszatérhessen ősi székhelyére, Visegrádra, saját otthonában leljen lakhelyet, és
mindörökké éljen. Seregek Ura, ki üdvözíted a királyokat, szerencséltesd és boldogítsd a haza atyját, a jámbor
császárt, hős királyunkat, Második Mátyást, sokasítsd meg napjait, virágozzék életében érdeme szerint, hogy
megláthassa érdemelt győzelmét ellenségei fölött. Adományozd meg, kérlek, főnemeseinket állandó
egyetértéssel, egész népedet békével és nyugvással, távoztasd el a széthúzást, viszálykodást, irtsd ki a gyűlöl
séget, irigykedést, és engedd, hogy az elröppenő élet útját bejárva, a neved dicsőségéért roppant fáradozással,
szenvedéssel, vérünk ontásával vállalt szolgálatunk díjaként elnyerjük az örök élet ama legszentebb és
romolhatatlan koronáját. Ámen.
Kulcsár Péter fordítása
Forrás: A Korona kilenc évszázada, szerk.: Katona Tamás
Magyar Helikon, 1979