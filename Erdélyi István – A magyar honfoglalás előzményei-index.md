---
master_file: "[[@ErdelyiIstvanMagyar]]"
---
# Index for Erdélyi István – A magyar honfoglalás előzményei.pdf

Erdélyi István



A Magyar honfoglalás előzményei
LEKTORÁLTA: BAKAY KORNÉL CZEGLÉDY KÁROLY A SOROZATOT SZERKESZTI: MOHAROS ÉVA ISBN 963 09 3019 6 ISSN 0524-795; © ERDÉLYI ISTVÁN, 1986 (4271) „A harcot, amelyet őseink vívtak, békévé oldja az emlékezés s rendezni végre közös dolgainkat, ez a mi munkánk; és nem is kevés.”
(József Attila: A Dunánál)
Bevezetés
TALÁLKOZÁS A HONFOGLALÓKKAL
Néhány évvel ezelőtt, egy őszi reggelen, kollégám, Siklósi Gyula, különös kérdéssel fordult hozzám: nem óhajtok-e honfoglalás kori temetőt ásatni? A kérdés váratlan volt, de a válaszom természetesen igenlő. Hiszen már éveken, évtizedeken át készültem erre a „találkozásra” őseinkkel, kerestem nyomaikat Dél-Oroszországban és a Volga-vidéken. Idehaza viszont addig még nem sikerült egyetlen IX-X. századi magyar temetőt sem ásatnom. Ezek a temetők általában elég ritkák, az ősök jeltelen sírban alusszák örök álmukat. Sürgősen el kellett menni tehát a helyszínre, leletet menteni, mert kollégám és szomszédai a társasházukat kezdték alapozni Budakeszi határában, a Barackos-dűlőben. Egy régi dűlőút mentén jelölték ki a házhelyeket, a kiöregedett barackfás helyén. Egymás után kezdték építeni a házakat a hegyek felé magasodó domboldalban. A helyszínre érkezve nagy, tátongó alapgödör fogadott. Falánál néhány sír maradványa mutatkozott, az egyik csontváz koponyája még eredeti helyén volt. Mindez egymásfél méter mélységben. Azonnal nekiláttunk a munkának fiam és néhány szomszéd segítségével. Dolog volt elég, mert a szomszédos ház alapozását is megkezdték. Felmértük a területet, rajzban rögzítettük a váratlanul előkerült sírok helyét, és lefényképeztük a lelőhelyet. Mivel ez a rész már nem
tartozik Budapest területéhez, a Fővárosi Történeti Múzeum segítségére nem
számíthattunk. Munkást ott helyben nagyon nehéz volt találni, mert szinte mindenki a közeli építkezéseken volt elfoglalva, így hétvégén főleg társadalmi munkaerőre kellett számítani. Eljöttek a Ságvári Endre Gimnázium diákjai, fiam osztálytársai Máthé Pál tanár vezetésével, de besegítettek végzős régészhallgatók is az egyetemről. Amikor aztán már minden erőforrás kiapadni látszott, a Régészeti Intézet könyvtárosai és adattári dolgozói jöttek ki segíteni. Természetesen állandóan közreműködött



Siklósi Gyula, aki szívén viselte a házuk alatt és mellette előbukkanó temető ügyét. Szinte minden hétvégén, szombaton és vasárnap folyt a munka. Még december derekán is dolgoztunk, szemergő esőben és metsző szélben, így szokott ez lenni országszerte, ahol csak megy a leletmentés, nem lehet várni a jó időre. A következő év tavaszán hozzáláttak a vízvezeték lefektetéséhez az új utcában, s az árokásó gép újabb sírokat metszett át. Kiderült, hogy a temető jóval nagyobb kiterjedésű, mint ahogy először gondoltuk. Újrakezdtük tehát a munkát. Márciusban kórházba kerültem, ezalatt Török Gyula kollégánk helyettesitett az egyik hétvégén. Lelkesen dolgoztak intézetünk restaurátorai Somlósi Éva vezetésével, valamint antropológusunk, Kiszely István, aki különösen nagy érdeklődéssel várta az újabb és újabb csontvázakat, hogy mielőbb megvizsgálhassa őket. A honfoglaló magyarok alkatáról még mindig nem tudunk eleget. Egymás után sikerült rögzíteni a megmentett sírokat, felszedni a leleteket. Siklósiék háza és az út között még ott állt a felvonulási épület, ahol mi is tároltuk szerszámainkat, és ahova néha behúzódtunk melegedni. A kis deszkaépület alatt is sírokat sejtettem. Gyanúm rövidesen beigazolódott. A következő évben az ott talált sírt is feltárhattuk. Akkor a határőrség katonái jöttek segítségünkre az egyik hétvégén. Mit találtunk addig? Közel negyven sírt, amelyek azonban, úgy látszik, nem rendeződtek sorokba. Koporsó nélkül, egyesével feküdtek a vázak, fejjel nyugat felé, arccal a felkelő nap irányában. Néhány sírban lovukkal együtt eltemetett harcosok pihentek, pontosabban szólva a lókoponya és a négy lábszárcsont feküdt ott mellettük (egykor nyilván a bőrrel együtt), mert a húst a halotti toron elfogyasztották. Elhelyezték a ló mellett a lószerszámot: a zablát, a kengyeleket. Talán a gazda feje alá fanyerget tettek, az azonban már elporladt. Az egyik vaskengyel különösen szép rézberakással ékeskedik. Egyetlen sírban sem volt viszont agyagedény, tehát a másvilágra szánt ételital fa- és bőredényekben kerülhetett a sírba. Mára nem maradt már nyoma sem. Nem találtunk sem tarsolylemezeket, sem pedig szablyát. Az ilyen drága holmi apáról fiúra szállt, és ezen a helyen nem került be a sírba. Még a feltárások elején az egyik sírban, női csontváz mellett, két átfúrt ezüstpénzt találtunk, amelyek egykor az elhunyt mellényét díszíthették. Valaki a kalandozásból hozhatta haza, mert a pénzeket - amint azt Gedai István kollégám megállapította - Otto rex (tehát még nem császár, hanem német király) bocsátotta ki. Itthon, nálunk, akkor ezeknek a pénzeknek nem



volt forgalmi értékük. A két pénzdarab jól keltezi a sírokat a X. század derekára. Pogány magyarok, honfoglalók vagy közvetlenül a honfoglalás után születettek sírjai tehát ezek. Településük ott lehetett valahol a szelíd domb aljában, ahol most kisebb lakótelep épült. A lenti kis patak szolgálhatott nekik és jószágaiknak. Védhette ez a kis közösség az alant húzódó, Telki falu felé vezető régi országutat, melynek túloldalán ott vannak még egy Árpádkori kis templom maradványai. A XI. században, amikor megkeresztelkedtek, oda tehették át a temetőt a templomocska mellé. Egyszer majd azt is feltárjuk. A pogány temető közepén, az említett felvonulási épület helyén, gazdag asszony sírjára bukkantunk. Aranyozott ezüst-véretekkel ékesített övét nem csatolták a derekára, hanem sírba helyezésekor a mellére tették, nyaktól lefelé. Karlánc és fülbevaló, gyűrű szintén megmaradt viseleti tárgyai közül.
Különösen szépek a vékony héjöntéssel készült övveretek. Nem lehetett olcsó holmi annak idején. A X. században temetők centrumába gyakran került gazdag nő sírja. Másutt is akadtak már hasonló jelenségre. Mi lehet ennek az oka? A kalandozások idején távol levő férfi, feltehetően a nagycsalád feje helyett odahaza az asszonya viselt gondot a családra, s urát mindenben helyettesítette. Ezért társadalmi rangjához illően temették el. Pár hónapnyi szünet után újra hírt kaptunk. Az egyik közeli utcában épülő ház alapozásánál magányos csontvázra akadtak. Ez az itteni közösség újabb, külön temetkező kis csoportjának hírmondója lehet. Néhány sír, sajnos, az időközben váratlanul lekövezett út, azaz az új utca alatt maradt feltáratlanul. Értük majd a következő évszázad régészei fognak fáradozni. A budakeszi leletek fontosságát már jelzi maga a helységnév: a „Keszi”-ből, az egyik korai törzsnévből képezték. A Dunántúlon eddig kevés hasonló korú és jellegű temetőt ismertünk, jóllehet őseink a X. század elején már az egész Dunántúlt birtokolták. A közelből, már jó néhány évtizeddel ezelőtt, a Farkasréten kerültek elő gazdag honfoglalás kori sírok, ahol többek között egy igen szép, drága ezüstveretes tarsolyt is találtak.



Előzmények
A NÉPVÁNDORLÁS
A népek mozgása állandó. Ez első hallásra talán különösen hangzik, hiszen megszoktuk Európában, hogy a nagy népi tömbök nagyjából megállapodtak. A tüzetesebb vizsgálat azonban mégis igazolja a fenti állítást. Vannak - és régebben még többen voltak - olyan népek, amelyek állandó mozgásban élnek; ilyenek például a nomádok. Ezeknek is többfajtáját különböztetjük meg mozgásuk helye, iránya, a vándorlások hossza, időszakai szerint. A nomád legelőváltó, az állatokat terelő életmódnak számunkra fontos aspektusa az, hogy az egész nép útra kel, együtt vándorol a pásztorokkal. Ezzel szemben nem mozdul el a nép abban az esetben, ha az év egy időszakára (tavasztól őszig) helyi legelőre hajtja ki az állatokat a férfinép. Ezt az életmódot még ma is folytatják a közelben, a Kárpátokban. A lehetőségekhez mérten mozognak a cigányok, jóllehet nekik nincs közük a nomádokhoz. Azután van egy érdekes etnikai jelenség: a mikromigráció, a lassú, viszonylag kismértékű áttelepülés. Néprészek, csoportok az egyes országokon belül is mozognak. Ilyen mozgások mentek végbe nálunk a törökkorban és a törökök kiűzése, a falvak egy részének újratelepítése során. Visszatérhetnek kiszakadt néprészek; ez történt a bukovinai székelyek esetében. A két világháború következményei is alaposan
megváltoztatták Közép- és Kelet-Európa etnikai képét, gondoljunk csak az erdélyiek tömeges áttelepülésére Magyarországba, vagy a szlovák-magyar lakosságcserére. A magyar honfoglalás azonban egészen más: hiszen egy egész nép szinte teljes áttelepüléséröl volt szó, méghozzá akkor, amikor Kelet-Európa letelepült, kora feudális államokban élő népei már nagyjából berendezkedtek, s kialakították életmódjukat a maguk birtokolta területeken. Csakhogy éppen ekkor, a IX. század második felében kínálkozott a legmegfelelőbb politikai pillanat a magyarság áttelepülésére, a honfoglalásra. Nézzük meg most közelebbről ezt a pillanatot, ami adódott egy időpontban, ám az előzmények ismeretében egyben kényszerítő jellegű is volt. A nagy népvándorlás kezdetét a történészek az ázsiai hunok (hiung-nuk) mozgásával szokták indítani a IV. században, jóllehet a kelet-európai gótok bevándorlása északról délkelet felé, vagy a szarmaták és az alánok kelet-nyugati mozgása már előbb érintette vidékünket. Nem kevésbé nehéz ennek a folyamatnak a végét meghatározni. Szükségünk van arra is, hogy a későbbiekben röviden érintsük a lovas nomád népek vándorlásának okait. A nagyobb távolságok megtételét lehetővé tevő, sőt megkövetelő nomád vagy félnomád életforma kialakulása már a bronzkorszak végén megkezdődött Eurázsiában. Kelet-Európa pusztáin a kora vaskori kimmerek, majd a szkíták nagyszabású vándorlásai,



hadjáratai eredményeztek óriási változásokat a népek elhelyezkedésében. Az ezt követő nagy népvándorlásnak a hulláma már lezajlott, amikor a IX. században őseink mozgása a kelet-európai síkságon ismét előrelendült. Közvetlenül a magyarok után a besenyők, majd a kunok következtek, és nem utolsósorban létrejöttek a nagy mongol-tatár nomádbirodalmak. Az avarok áttelepülé-sének befejeztével egy ideig szünetelni látszik a nomád vándorlás. Jóllehet a szlávok közép-kelet-európai vándorlása és széttelepülése nyugaton az Elbáig és délen a Peloponnészosz-félsziget végéig, amely a IV. századtól egészen a korszakunkig tartott, keresztezte ezt a nyugalmi időt, és bonyolította a történelmi eseményeket. Legegyszerűbb lesz tehát, ha őseink kelet-európai vándorlását LevediaEtelköztől a Duna-medencéig, majd be a Kárpát-medencébe, új fázisnak tekintjük. 893-ban a közép-ázsiai karlukok támadása az úzokat (oguzo-kat) kilökte az Aral-tótól északkeletre levő szálláshelyükről, és a besenyőkre zúdította. Ezek azután végső soron a bolgárokkal harcoló magyarság téli szállásain tartózkodó néprészekre gyakoroltak hatást 895-ben. A magyar Kuszái (Kurszán) vezér területszerző igényű hadjárata tehát 892-893-ban még nem volt a besenyő támadás következménye. Inkább azt jelzi, hogy a magyarok már készültek a honfoglalásra, melyhez a végső lökést a bolgárokkal való küzdelem idején a Bizánc által rájuk szabadított besenyő roham adta meg. Közép-Európában az államokat alapító népek szinte mind kisebb-nagyobb vándorúton érkeztek végleges lakóhelyükre, így jöttek északkelet felől, először a Kárpátok fővonulatát megkerülve, zömmel az V-VI. században a különböző szláv törzsek, a csehek, a szerbek, a horvátok ősei. Kelet felől érkeztek az ősbolgárok, akik az őket megelőző szlávokkal egybeolvadtak; az így kialakuló állam és nép még ősibb, helyi trák hagyományokat is megőrzött. Délkelet felől érkeztek a XII. században a Fogarasi havasokba a románok első csoportjai. A népek mozgása következtében egykor mindannyian jövevények voltunk a Kárpát-medencében, s a VI-X. század keretei között mindannyian álltunk harcoltunk és érintkeztünk -két nagyhatalommal, a frank-német és a bizánci császársággal.



A MAGYAROK VÁNDORLÁSÁNAK TERMÉSZETI KÖRNYEZETE
A magyar etnikumról legelőször egy IX. század eleji krónika tesz említést. Ismeretlen szerzőjét csak, mint „György barát folytatóját” emlegetik. Kik voltak, honnan jöttek őseink? Az őshaza helyének meghatározása igen régi probléma, s még ma sem megoldott. Azok, akik a magyarokat Baskíriából származtatják, a Káma-Volga-vidéken jelölik meg az őshazát. Ennek az elméletnek a fő bázisa Julianus barát jelentése és a későbbi nyugati utazók utalásai, melyeket korábbi arab írók adataival igyekeznek összekapcsolni. Az említett Volga menti tájon újabban régészeti emlékeket is igyekeznek kapcsolatba hozni őseinkkel, de ezek a kísérletek még nem eléggé meggyőzőek. A kutatás jelen állása szerint a kérdésre még mindig nem lehet megnyugtatóan válaszolni, de nincs kizárva, hogy az intenzívebb régészeti kutatások nyomán ki fogják mondani a végső szót. Meg kell találni azokat a régészeti kultúrákat, amelyeknek megteremtői a IV. század végi népvándorlási hullámmal összhangban mozdultak ki eredeti területükről, és nyomon kell követni fejlődési útjukat előre is és időben visszafelé is. A kutatandó térség a Volga középső folyásának völgye és az Ural hegység délkeleti pereme köré helyezhető. Mondhatjuk úgy is, hogy a mai Északnyugat-Kazahsztán (vagy Délnyugat-Szibéria) és a Tatár és Baskír Autonóm Szovjet Szocialista Köztársaság területe fogható elsősorban gyanúba: oda kell koncentrálni a jövendő kutatásait. Ebben rajtunk kívül a szovjet régészeti kutatás is rendkívül érdekelt. A magyar nyelv és vele együtt a magyar nép eredete körül hosszú és szenvedélyes viták dúltak. Már a XV. századtól ismerünk utalásokat a magyar és a finn nyelv rokonságára. Az úgynevezett ugortörök háború - a finnugor rokonság és a török eredeztetés híveinek küzdelme - azonban csak a múlt század hetvenes éveiben zárult le végleg. Az összehasonlító nyelvtudomány fejlődésével kétségtelenül bebizonyosodott, hogy nyelvünk egyértelműen finnugor eredetű, nem török, nem is valami keveréknyelv. Arról van szó csupán, hogy a magyarságot hosszú vándorútja során komoly iráni és ostorok hatások érték; így alakult ki sajátos kultúrája, itt gazdagodott a nyelve különböző időszakokban átvett jövevényszavakkal, ám ősi, ugor típusú nyelvét megőrizte. Elődeink a népvándorláskor a többi, törzsi-nemzetségi társadalomban élő néphez hasonlóan a dél-oroszországi sztyeppéken mozogtak, vándoroltak. Nagyon valószínű, hogy az Uraltól délkeletre eső őshazájuktól a IV. század táján kezdtek távolodni. Ezután évszázadokig nem tudunk biztosat sorsukról. A honfoglalást megelőző szálláshelyeiket a IX. század elejére érték el. Mielőtt ezzel az időszakkal és a róla folyó vitákkal részletesebben foglalkoznánk, nézzük meg a nagy kelet-európai térség természeti képét. A táj lassabban változik, mint a benne élő emberek, mégsem változatlan. A síkságot hajdan borító növényzet és az ott élő állatok is változtak, módosultak a klimatikus tényezők, kis részben pedig a korai ember tevékenysége folytán. A VIII-IX. században a mai Dél-Oroszországban letelepült népek főleg az erdőzónában és annak peremvidékein éltek. Újabban Somogyi Sándor, az egykori földrajzi tájak tudós ismerője adott jó képet több munkájában arról, milyen is lehetett az a táj, ahol őseink egykor megfordultak Kelet-Európában, és milyen volt a Kárpát-medence földrajzi képe a honfoglalás idején. Elemzései, megállapításai közül a legfontosabb talán az, hogy a kelet-európai táj a honfoglalás korában sem volt egységes, és nem olyan volt, amilyennek ma ismerjük. Érdekes megállapítás, mert lényegében a nagy népvándorlás időszakára vonatkozik - ha azt a hunoktól a kunokig számítjuk, tehát 370-től 1200-ig. Az éghajlat-ingadozás felmelegedést eredményezett Kelet-Európa déli térségeiben. A nagy folyók ártereit, völgyeit sokkal gazdagabban borították az erdők, mint manapság, így a Don völgyében a középkorban és az újkor elején hatalmas tölgyesek húzódtak. Nagy Péter cár éppen a Don menti erdők anyagából teremtette meg az orosz tengeri flotta alapjait, ácsoltatta az első nagy hajókat. Ma csupán refugiumokban, maradványfoltokban találunk itt-ott tölgyeseket a folyók



völgyében. A lombos erdőzóna déli vonala egykor kissé délebbre húzódott a mainál. Kijev, “az orosz városok anyja", még annak peremén, de bent az erdő védelmében épült fel. Őseink a folyók völgyeit elsősorban télen keresték fel. Ekkor ott jég alatti halászattal is foglalkoztak. Az erdőben levő bokrok sok gyümölcse, bogyója is jelentős táplálékforrást jelentett, és ezeknek a sztyepphez képest azonális vidékeknek az állatvilága is elütött a füves pusztákétól. Tulajdonképpen csak egyetlen olyan korabeli írásos forrás maradt ránk, amely keveset ugyan, de mégis mond valamit az ősmagyarok földjéről - talán valahol a mai Dél-Ukrajna területén. Ez pedig Ibu Ruszta írása. A magyaroknak sok szántóföldjük van - írja. Majd: földjük talaja nedves. Ami az első adatot illeti, a félnomád életmóddal összeegyeztethető, ugyanis az állandó jellegű téli szállásokon nyilván folyt földművelés. Erre utalnak, ha valóban ott kerültek nyelvünkbe, a bolgár-török jellegű, földműveléssel kapcsolatos jövevényszavak. (Azért ha valóban, mert nem túl régen egyes kutatók azt is felvetették, hogy ezek a szavak itt, a Kárpát-medencében jutottak nyelvünkbe az avarok utódaitól, az avaroktól vagy a bolgároktól.) Az az utalás viszont, hogy a talaj a magyarok országában nedves, esetleg talán Meotisz nedves-mocsaras vidékére utal, a folyótorkolatok tájaira. A növénytakaró feldúsulását a sztyeppéken és az erdős sztyepp övezetében a bő esőzések biztosították. Ezek intenzitása azonban változó, attól függően, hogy milyen a légköri ciklonok iránya, északabbra, vagy főleg délebbre vonulnak-e el. Hogy ez a múltban hogyan történt, arra bőséges tanúbizonyságot adnak a tengerek vízszintingadozásai, elsősorban a Kaszpi-tengeré, melybe a hatalmas vízgyűjtő medencéjű Volga folyó ömlik. Amikor ugyanis az esőt hozó atlanti-óceáni ciklonok az erdőzónában okoznak csapadékot, azaz ott, ahol a Volgába ömlő folyók erednek, akkor megemelkedik a Kaszpi-tenger vízszintje. Ellenkező esetben, a sztyepp esőztetésekor, ott dúsul fel a fű, és kevesebb víz jut el a Volgán át a tengerbe, s annak szintje süllyed. A vízszint ingadozását jól lehet észlelni a Volga-torkolat szigetvilágának rétegeiben, és évszázadonként sikerült rögzíteni. A kutatók véleménye megoszlik az esős, illetve a szárazabb évszázadok, periódusok értékelésében. Egyesek szerint a sztyepp kiszáradása okozta a népvándorlás hullámainak megindulását, mások szerint éppen a dús füvű sztyeppeken, tehát az esősebb periódusban meggazdagodott, megerősödött nomádság expanziója vezetett népmozgásokhoz. Az ok természetesen bonyolultabb volt minden esetben, mivel természeti jellegű tényezőkön kívül minden esetben politikai okok is közrejátszottak egyes népek, néphullámok elindulásában. A magyarok nyugatra vonulását a X. századig tartó, a sztyeppékét bőségesebben öntöző esős periódus is segíthette, a már említett melegebb klímaingadozási szakaszon belül. Régebben, az un. életföldrajzi módszer divatba jöttekor a kutatók először igen statikus módon próbálták megoldani a kérdéseket, mert abból a helytelen elgondolásból indultak ki, mintha a növényeknek és az állatoknak nem lenne mozgása, történelme. A sorozatos virágporelemzések azután arra is rámutattak, hogy a növények elterjedését a klimatikus okok, a szélirány is befolyásolja, és a klímaváltozásoknak is vannak időbeli tényezői. A magyar nyelvben megmaradt növénynevek mai elterjedési térképe nem ad helyes választ arra, merre húzódott őseink valószínű vándorlási iránya. Őseink a honfoglalás előtt az erdős sztyepp és a füves sztyepp határán élhettek és vonulhattak. Ennek meghatározása sem egyszerű feladat, de nagyon fontos, mert csak ott, abban a széles sávban számíthatunk tőlük származó régészeti leletekre. A Kárpátmedencébe érkezvén is hasonló növényi övezeteket kerestek; a bükkerdők vidékét például elkerülték. A múlt század végén még alig tudtak figyelmet fordítani a honfoglaló magyarság egykori lakóterületeinek földrajzára, hiszen a növény földrajz és a talaj kutatás a kezdeteknél tartott egész Európában. A születőben levő eredményeket is csupán jóval később kapcsolták össze a népmozgások, a településváltozások történetével. A tízes évek elején Tuzson János magyar botanikus olyan úttörő vállalkozásba kezdett, hogy a déloroszországi sztyeppéken személyesen vizsgálja meg azokat a növénytársulásokat, amelyek hasonlóak egyes hazaiakhoz, és amelyeknek megléte egykor lehetővé tette a nomád és félnomád népek kelet-nyugati mozgását.



A MAGYARSÁG KÖZVETLENÜL A HONFOGLALÁS ELŐTT
A magyarság életéről a VIII. században lényegében semmit sem tudunk. Az 1930-35 évek magyar történetírásától nem volt idegen az a gondolat, hogy őseink a IX. század elejéig a Don és a Kubány folyó közötti, egyik oldalról az Azovi-tengerrel határos síkságon laktak. Fehér Géza ezt a következtetését Ál Bakri - egyébként téves - tudósítására építette. A Don-vidék mindenesetre még ma is komolyan számításba jöhet az ősmagyarok egykori szálláshelyeinek felkutatásánál. Anonymus Szkítiából vezeti ki őseinket a honfoglalás útvonalára, és röviden le is írja ezt a földet. Kézai Simon szintén Szkítiáról beszél. Anonymus leírása azonban mintha két Szkítiát vetítene elénk, és az egész nincs összhangban Kézai leírásával sem. Az a nézet, hogy a magyarok őshazájának tartott Szkítia a Meotísz-vidékkel azonos, valószínűleg még Anonymus munkássága előtti tudóshagyományra épül. A következőkben először a Dentumogernek nevezett magyar „őshazát” vesszük szemügyre, természetesen elválaszthatatlanul attól az egész földrajzi térségtől, ahol őseink megfordultak.
DENTUMOGER
Anonymus Gestájában szerepel egy rejtélyes földrajzi név: Dentumoger (rekonstruált formájában Dentümogyer), mint a magyarok országának „egykori”, tehát ősi, talán Etelközt megjelölő elnevezése. A magunk részéről azzal értünk egyet, hogy a név első tagja valamiképpen a Don folyó nevével állhat kapcsolatban. Benkő Loránd ezt a névtani kapcsolatot nagyon kétségesnek tartja, de azt nem vonja kétségbe, hogy az ősmagyarság a IX. század első harmadában, vagy előbb, kötődhetett a Don-vidékhez. Harmattá János véleménye szerint a „Dentu” szó a Don folyó ősmagyar elnevezését őrizte meg. A Don-vidéket mint esetleges egykori ősmagyar szállásterületet tartottuk szem előtt akkor, amikor 1975-ben megkezdtük a közös szovjet-magyar régészeti expedíció ásatásait a Donba nyugatról beömlő Tyihaja Szoszna folyó torkolatánál. Már a múlt század végén, 1895-ben, vasútépítés közben véletlenül olyan IX. századi sírlelet került napvilágra Vorobjovka falu mellett, amelyet kissé megkérdőjelezve ugyan, de sokan még ma is ősmagyar sírnak tartanak. Ez a sír a Donon túl került elő, a keleti oldalon, tehát semmiképp sincs Etelköz területén, amely legfeljebb a Donig terjedt. A Don balpartján, illetve a Don és a Volga között, ott, ahol az utóbbi nagy kanyarja az előbbihez közelít, még két IX. századi, ős-magyar-gyanús sírlelet került napvilágra: az egyik a doni Bujlovkán, a másik pedig Nyikoljovkán. A bujlovkai sírleletet 1900-ban találták; dokumentációja a második világháború alatt elveszett, így csak a tárgyi leletek alapján tudunk dönteni. Szarulemezből kifaragott, geometrikus díszű övveretek, szarvast ábrázoló korong és egy tegezszájdísz tartozik a leletegyütteshez. A hasonló, lovakat és más figurákat ábrázoló fémkorongok gyakoriak a hazai honfoglalás kori sírokban, az övveretek pedig a Fejér megyei Veréb község határában a múlt század derekán feltárt X. századi magyar sír fém övvereteivel mutatnak nagyfokú hasonlóságot. A verebi leletek között egy un. szaltovói típusú gyűrűs akasztóveret is van, ami a sír viszonylagos koraiságát tanúsítja. Ezt a darabot és talán magát az övet is meg Etelközből hozhatta magával a gazdája. Nyikoljovka faluban (Szaratovi terület) egy korai orosz földvár rétegei alól került elő 1979-ben egy egyedülálló lovassír. A ló részlegesen volt eltemetve a harcos mellé, annak bal oldalán, úgy, ahogy az a IX-X. századi magyar sírokban is gyakran látható. A lócsontokon kívül ételmellékletből megmaradt marhacsontok, vaskengyelpár és vaszabla volt még a sírban, semmi más. Mindhárom sír az erdős sztyepp szélén, nagyjából délnyugat-északkelet irányú vonalban helyezkedik el, egymástól - persze sztyeppéi értelemben - nem is olyan távol. Ezek után nézzük meg, hogyan is állunk az ősmagyarok honfoglalás előtti másik nevezetes szálláshelyének lokalizálásával. Bar látszólag egyszerűnek tűnik a megoldás, az adatok közötti ellentmondások még feloldatlanok, különösen, ha az azután következő nagyobb, átfogó “hazára", azaz



Etelközre vonatkozó adatokkal vetjük őket egybe.
LEVEDIA
Egy múlt századi történész, Selig Cassel már gondolt rá (1848), hogy ez a terület csupán Etelköz része volt. Ezt később Ceglédy Károly is megerősítette. Kétségtelenné vált, hogy ez a földrajzi elnevezés csak Levedi fejedelem (vajda) szálláshelyét jelenti, egy viszonylag kis területrészt. Egykori magyar kiejtése helyesen: „Leved”, esetleg „Levedi”. Ki is volt ez a Levedi vajda? Róla az egyik legkitűnőbb forrás írójától. Bíborbanszületett Konstantintól tudunk meg mindent. A magyarokkal még fennálló szövetség idején a kazár kagán olyannyira szerette volna felhasználni a magyarok haderejét a saját céljaira, hogy egy előkelő kazár lányt adott hozzá feleségül. Házasságukból azonban nem született
gyermek. Levedi nem érezte méltónak magát arra, hogy ő legyen a népet vezető nagyúr, és saját maga helyett Álmos fiát, Árpádot ajánlotta a kazár kagán bizalmába. Árpád, miután pajzsra emelve a magyar törzsek ura és parancsolója lett, már nem óhajtott a kagán vazallusa maradni. Még pajzsra emelése előtt történhetett, hogy a kaganátuson belüli polgárháború egyik következményeképpen kiszakadt egy néprész, és a magyarokhoz csatlakozott, azokhoz, akik ekkor már nem lehettek és nem is voltak a kazárok szövetségesei. Ezt a néprészt a kabarok (helyesebb lenne kavart írni) három törzseként ismerjük. Az elnevezés “lázadót", „felkelőt” jelent csupán, nem igazi népnév. Csatlakozásuk, majd beolvadásuk az ősmagyarokba sok gondot okoz ma is a történészeknek és a régészeknek egyaránt. De erről majd később. Levédet tehát nem szabad úgy értelmezni, mint az ősmagyarság egykori hazáját, ahol az egész nép elhelyezkedett volna. Konstantin császár, szerencsénkre, azt is megírta, hogy benne folyik a Chidmasz folyó, „melyet Chingilusznak is neveznek”. Moravcsik Gyula a mai folyónevek közül az Ingül és Ingulec folyók nevével vetette egybe ezt az elnevezést. A lokalizációra újabb kísérletek is történtek - Benkő Loránd részéről -, de mindezeknek „ősét” Iljinszkij azonosításában kell látnunk. A Chidmasz folyónévben Czeglédy Károly a Kodyma folyót vélte felismerni, amely az egyik Ingül (Inhul) folyó közelében torkollik a Búgba. Harmattá János 1983-ban felvetette, hogy ezek a folyónevek gyökerükben iráni, de végső, Konstantin által lejegyzett formáikat tekintve alán eredetűek, így alán lakosság meglétét bizonyítják a két folyó völgyében, Levedi szálláshelyén. Tehát ott már lehetett magyar-alán nyelvi érintkezésre mód, ami nyelvünkben is nyomot hagyott. Egyébként azzal a véleménnyel ért egyet, hogy Levédia Etelközön belüli terület volt. Orosz és más szláv történészek a dél-oroszországi helyneveket igyekeztek segítségül hívni az ősmagyarok egykori szálláshelyeinek



meghatározásakor. Konstantin császár könyvének szövegében „Lebediát” olvasnak, és
az így, b-vel írott névhez a „Lebegy” gyökerű földrajzi neveket kapcsolják. Ezek azonban inkább az orosz „lebegy” = hattyú szóval lehetnek kapcsolatban. A harkovi területen (Ukrajna) levő Lebegyin város azért is felkeltette egyesek figyelmét, mert a közelében a kis Ugrin folyót találjuk, melynek neve ismét alkalmat adott az ugor-magyarok egykori itteni szálláshelyének lokalizálására. Azonban ez a vidék már erdőzóna, ahol az ős-magyarok aligha lakhattak. A magyarok egykori, a mai Ukrajna területén levő lakóhelyének bizonyítékát vélhetnénk Jozafat Barbaro követ tudósításában (1436), aki Bahmut (ma: Artyomovszk) várostól északra talált magyarokra, a Szeverszkij Donyec völgyében. Ezek azonban a tatárok által odahurcolt magyarországi eredetű népcsoport tagjai is lehettek, és valószínűleg nem őket kellett volna Mátyás király Oroszországba küldeni szándékozott követeinek megtalálniuk.
ETELKÖZ
Atelkuzu, azaz mai kiejtéssel: Etelköz - olvassuk Bíborbanszületett Konstantin bizánci császár munkájában. Egy vidék, egy ismeretlen földrajzi táj, ahol őseink éltek a honfoglalás előtt. „... Mostanában a besenyők lakják” - írta a császár a X. század derekán, könyvének 40. fejezetében. Lakonikussága, mondatainak tömörsége tiszteletet ébreszt. Legfeljebb csak bánkódhatunk amiatt, hogy keveset írt őseinkről, de amit irt, azt minden valószínűség szerint közvetlenül az udvarban járt magyar informátoroktól tudta. Ezek az emberek természetesen legfeljebb szüleiktől hallhattak valamit Etelközről. Az etelközi haza lokalizálása még ma is tudományos viták középpontjában áll. „Azt a helyet pedig, amelyen a türkök (= magyarok) korábban voltak, az ott keresztülmenő
folyó nevéről Ételnek és Küzünek nevezik...” - írja a továbbiakban a bizánci császár. Györffy György úgy véli, hogy 870 körül a Don és a Duna közötti óriási terület magyaroktól lakott részét értették Etelközön. Ezzel szemben áll Pais Dezső véleménye, aki szerint az Etel folyó a Dnyeszter vagy a Prut lehetett. Valószínű, hogy őseink az említett folyóknak a völgyeit nem teljes hosszukban lakták, hanem télen főleg azoknak a sztyeppébe és az erdős sztyeppébe ékelődő partvidékeit, a köztük levő olyan részeket pedig, amelyek félnomád gazdálkodásuknak teljesen megfelelhettek, tehát az északi, az erdőkben futó vidékeiket már nem. Ez a tény némileg leszűkíti azt a területet, ahol régészeti emlékeiket keresni lehet és szükséges. Legújabban Benkő Loránd a Búgtól nyugatra lokalizálja Etelközt, a Dnyeszter és a Prut közé, az Al-Dunáig terjedő területre, amely később Besszarábia néven szerepelt. Egyúttal megjegyzi, hogy véleménye lényegében egyezik Pauler Gyula véleményével, aki ezen a vidéken, a Duna-torkolattól északra fekvő területre vonatkozólag megtalálta a „szöglet” elnevezés népi nyomait. Etelköz nevével érdekes módon részben egybehangzik az az Etulia helynév a mai Moldovai Szovjet Szocialista Köztársaság déli részén, amely nem moldvai román és nem is szláv eredetű. Benkő Loránd sem zárja ki azt, hogy ugyanakkor az ősmagyarok még keletebbre is lakhattak, a Dnyeszter és a Búg között. A vita során Harmatta János azt a véleményét fejtette ki, hogy Etelköz a Szeret és a



Dnyeper közti területet foglalta magába, beleértve a Szeret jobbparti és a Dnyeper balparti részét is. Bíborbanszületett Konstantin sehol nem írja munkájában, hogy az ősmagyarok Etelközbe Levediából (Lebediából, Benkő Loránd szerint helyesen Levedből) költöztek volna át! Ezt azért fontos megjegyeznünk, mert általában a történeti térképeken ezt a két vidéket (országot) két, egymástól területileg különböző ősmagyar hazának tekintik és ábrázolják. Harmattá János a Bíborbanszületett művének új fordításában világosan jelzi, hogy a
megfelelő igealakot nem „ment lakni”,hanem „lakott” alakban kell fordítani. Véleménye szerint Levedia a Kodyma folyó vidéke volt, és mint előbb jeleztük, Atelkuzu, Etelköz egykori területen van. Nem kevésbé vitatott az egyes szállásterületek - Dentumoger és Etelköz - egymásutánjának időrendje sem. Egyes vélemények szerint Leved „fővajdának” meg kellett előznie Almos nemzedékét, aki 825-830 táján születhetett. Kristó Gyula ezt a dátumot 820-ra tette. Leved szállásvidékét a magyarság legkésőbb a 860-as évek végén elhagyhatta. Benkő Loránd 1984-ben fejtette ki e véleményét, s eszerint az etelközi, pontosabban az Etelköz nyugati szélén való késői tartózkodás elméletét fel kellene adnunk; eddig ugyanis annak kezdetét 889-re tették. Ha ezt feladjuk, több remény van arra nézve, hogy Nyugat-Ukrajna, illetve a mai Moldova területén is találhatunk ősmagyar régészeti nyomokat, hiszen jóval tovább éltek ott őseink, mint korábban gondoltuk. A 881. évi magyarkabar (= kavar) együttharcolás nyugatabbi területről indulva könnyebben elképzelhető. A kabarok csatlakozásának kérdésére egyébként még visszatérünk. Az ősmagyarok viszonylag korai, Duna menti megjelenésének emlékét a Metód-életrajz őrizte meg számunkra. Szent Cirill és öccse, Metód 882-ben éppen a Dunánál tartózkodott, amikor az oda érkezett ugorok - azaz magyarok - fejedelme látni akarta őt. A találkozás létrejött, majd a két férfiú tisztességgel búcsúzott el egymástól. Ez az egész, amit erről tudunk. Harmattá János is úgy véli, hogy a magyarok Etelközt (azaz szerintünk annak nyugati részét) 830 táján már megszállták. Mindezekkel a meggondolásokkal némileg ellentétben áll az, amire Király Péter hívta fel a figyelmet, tehát hogy őseink már 811-ben felbukkantak az Al-Dunánál, és azon a tájon 834-836 között is kétségtelenül említik őket. Etelköz fekvésének kérdése mindmáig nagy érdeklődést kelt. Nem hozott megnyugtató megoldást a „Magyarország története”' I. kötetében röviden lefektetett (1984) álláspont sem. Legújabban Váczy Péter fejtette ki nézeteit a História hasábjain (1985). Cikkében térképet is közöl Etelköz általa vélt kiterjedéséről a Dunától a Donig. A két folyó torkolatvidéke azonban egymástól igen jelentős távolságra fekszik. Nehezen képzelhető el, hogy az ősmagyarság egy időben hatalmában tudta tartani ezt az irdatlan nagyságú területet. Ez a hunok korában, a IV. században is csak úgy volt lehetséges, hogy Attila ősei jelentős gót és alán népekre, azok alávetett szervezetére támaszkodtak. Ilyesmiről őseink esetében nem tudunk.
„SZÁVARTÜ ÁSZFALÜ”
Etelközből már nem volt visszaút. Először úgy tűnt, hogy az ősmagyarság kisiklott a még nomadizáló besenyők, a veszedelmes ellenség karjai közül, de azok újabb támadása tovább lökte őket, most már egészen új környezetbe, a Kárpát-medencébe. Gazdálkodási szempontból paraszti világba, ahol igencsak kevés volt a városias jellegű település, kulturális szempontból pedig a nyugati és keleti kereszténység ütközőpontjába, ami bizonyos világos hatalmi törekvéseket takart. Talán már akkor, amikor a magyarság Etelközbe igyekezett, leváltak róla kisebb-nagyobb néprészek, így egy magyar



csoport valahová „Perzsia határára” települt a Kaukázusban, egy másik meg felkerült a Volga-könyök vidékére. Az egyik levált néprész kérdése kapcsolatban áll Bíborbanszületett Konstantin császár könyvének azon adatával, mely szerint „Az egyik rész kelet felé, Perzsia vidékén telepedett le, s ezeket a türkök régi nevén mostanáig Szávartü ászfalünak hívják...” A kérdés kettős: hol van az a Perzsia vidékén fekvő terület, ahová a leszakadt magyarok telepedtek, és mit jelentsen a Szávartü ászfalü elnevezés? Az előbbi valahol a Kaukázus vidékén kellett legyen, de meghatározása eddig még nem sikerült. A magyaroknak ezt az elnevezését már lefordították, „rendíthetetlen szavártokat” jelent; de a benne rejlő népnév magyarázata bizony még nagyon ingatag. A szavárt-szavárd népnév eredetéről a vita több mint háromszáz esztendeje folyik! 1897-ben Thury József örmény adatokat is bevont a vizsgálatba, mert úgy ítélte, hogy „annak idejében” (ez talán a X. század derekára értendő? - E. J.) Örményország Perzsia része volt. És valóban, XIX. század eleji európai munkák nyomán, Thury utal arra, hogy Örményországban volt egy savorti nevű népcsoport, a Kúra folyó völgyében. Talán ez lehet az ott beolvadt magyar töredék maradványa? Magának a szavárd népnévnek az eredetét a szavir nép nevével próbálták megmagyarázni, vagyis arra vezették vissza. A kazárok maguk is lehettek a nomád szavirok egyik törzse; maga a szavir nép jórészt a mai Dagesztán területén lakott. Czeglédy Károly szerint nem lehetetlen, hogy ez a népnév a kazárok révén került a magyarokhoz, vagyis vált egyes idegen népek oldaláról rájuk alkalmazott népnévvé.
ELŐDEINK NYOMAI ETELKÖZBEN
Az emberiség történetében, attól kezdve, hogy a cserekereskedelem, majd jóval később a pénz is megjelent, a kereskedelmi forgalom ütőerei, a biztonságos utak, elsődleges jelentőségre tettek szert. A biztonságot, nagy távolságok megtétele esetén, karavánok segítségével igyekeztek elérni. A kisebbnagyobb folyók hátán vagy a pusztákon és sivatagokon keresztül vezető utak birtoklása KeletEurópában már az ókortól kezdve óriási jelentőségű volt. A korai középkorban ezek szerepe még inkább megnőtt. A minket most foglalkoztató századokban északnyugat felől a normannok igyekeztek megvetni lábukat a kontinens belsőbb területein, és ugyanakkor, vagy már kissé korábban, keleten a Kazár Kaganátus az, amely kézben tudta tartani a Kaszpi-tenger felé vezető nagy vízi utat, a Volgát, és
ugyanekkor ellenőrizte és természetesen megvámolta azokat a kereskedőkaravánokat, amelyek kelet felől, Bizánc megkerülésével igyekeztek Európa felé. Ebből a tevékenységéből óriási állami jövedelem is származott. Érdekes, hogy a kazárok mégsem jelentek meg saját pénzükkel, hanem az arab ezüstdirhemeket használták. Mint a legutóbbi kutatások alapján kiderült, a kazárok, bár nem maguk verték a pénzt, de a különböző városokban kibocsátott ezüstdirhemeket körülvagdalták, súlyukat egységesítették. Vazallus államuk, Volgái Bolgárország pedig valamivel később saját pénzt kezdett veretni. Észak felől, a volgai finn és a keleti szláv területekről a prém, a méz, a viasz és még sok más termék jutott délre és keletre, ahonnan viszont a kereskedők gyöngyöket és egyéb ékszereket, ezüstedényeket, selymeket szállítottak cserébe. Virágzott a rabszolgapiac is, például lent a Krímben, ahová őseink is vittek északon elfogott rabokat és hadifoglyokat. Irán



peremterületeiről, a közép-ázsiai szogdoktól és máshonnan is, un. posztszasszanida stílusú ezüst- és aranyozott ezüsttárgyak tömege került a sztyepp népeihez, és ez a „perzsa” ízlésvilág áthatotta művészetüket. Az ilyen ezüsttárgyak a Kaukázus előterétől és a Volgától egészen Svédországig eljutottak, amint azt a híres birkái kereskedőtelep leletei is bizonyítják. Maguk a magyarok - legalábbis a vezető réteg és a harcosok - selyemruhákba öltöztek és ezüstdíszeket viseltek. A sikeres hadjáratok, a tranzitkereskedelem megvámolása ezt lehetővé tette. Nyugat felé haladtukban nyilván ellenőrizték és kézben tartották a legfontosabb kereskedelmi utak egyes szakaszait, így egy ideig az egyik legfontosabbét, a Dnyeperét is. A Krím-félsziget a korai középkorban is fontos szerepet játszott. A tengeri úton odakerült és a szárazföldi áruk cseréltek gazdát területénTudunk arról, hogy őseink oda is behatoltak egyes seregeikkel, de az a vidék nem tartozott állandó szállásterületeikhez. A Krím-félsziget birtoklásáért akkor Bizánc és Kazária folytatott küzdelmet.



A volgai, doni, dnyeperi vízi utakon kívül volt még egy igen fontos északkelet-délnyugat irányú kereskedelmi útvonal, amely Volgai Bolgárországot és Kijevet kötötte össze, így jutottak el bolgár központban gyártott áruk (ötvöstárgyak, cserzett bőr stb.) a keleti szlávokhoz és a magyarokhoz. Ezt az útvonalat nemrégen sikerült rekonstruálni egy valamivel későbbi arab forrás (Aldriszi, 1154) adatai nyomán. A szovjet kutatók, köztük Sz. Sz. Sirinszkij, felfigyeltek arra, hogy a IX. század húszas éveitől kezdve a kazár-kijevi kereskedelemben zavar lépett fel; ettől kezdve ugyanis elmaradtak az egyes dirhemleletek. Úgy véljük, jogos feltételezés, hogy dél-oroszországi területen éppen az ősmagyarság beékelődése idézte elő ezt a változást. A keleti irányból, Dél-Oroszország területén nyugat felé igyekvő magyarság útvonaláról információkat adhatnak a helyi lakosság által a zavaros időkben földbe rejtett éremkincsleletek. Ezek értékelését megnehezíti ugyan, hogy a IX. század nyolcvanas éveitől kezdve a magyarság nyomában jártak a besenyők, mert kétségtelen, hogy az ő mozgásuk sokkal nagyobb veszélyt és bizonytalanságot jelentett a helybeliek számára, mint „az együttműködésre” hajlamosabb magyaroké. Ennek ellenére vegyük számba azt a néhány éremkincset, amelyet azokból az évtizedekből származóknak tekinthetünk, amikor besenyők még nem bukkantak fel. Az egyik ilyen lelet az Északi-Donyec mellett, Krivjanszkaja Sztanyicán került napvilágra, s utolsó vereté 805-806-ból származik; a másik pedig a Dnyepermedencében, N. Sziro-vetka falu mellett, melynek utolsó darabjait 813-ban bocsátották ki. Mindkettő



arab ezüstdirhemekből áll, s nincs kizárva, hogy a magyarok megjelenését jelzi az adott területen csakúgy, mint a Sztarij Oszkol körzetében levő Zavalisino faluban talált pénzek, melyeknek utolsó veretéi 809-810-beliek. Néhány évvel ezelőtt még egy éremkincsleletet tettek közzé (már 1939-ben megtalálták), a Don menti Gyevica falu (Korotojaki terület) határából; itt a legfiatalabb kibocsátású veret 838-ból származik. A Don jobb partja - igaz, hogy valószínűleg jóval délebbre - ekkor már kétségtelenül a magyarok kezén lehetett. Ez az időpont, amikor a kazárok erődítésekkel kezdtek védekezni a sztyeppéi és az erdei ellenségekkel szemben. Lassan már a kijevi Oroszország is éreztette erejét mind Bizánc, mind pedig Itil, a kazár főváros felé. Az ukrajnai Csernyigovi területi Jarilovicsi falu határában előkerült éremkincslelet 285 darabból áll, legfiatalabb kibocsátású darabja 820-821-béli. Lehet, hogy egy kazár vagy talán magyar hadjárattal előidézett zavaros helyzet jelzéseként került a földbe; a falu már az erdőzóna déli sávjában fekszik. Végül még a Pogrebnoje falu mellett előkerült éremkincsleletet említhetjük, melynek időben utolsó darabjai már 875-876-ból származnak. A pénz elrejtése már a besenyők ottani megjelenésének egyik következménye is lehet. Az ősmagyarság, mint láttuk, a többi nomád és félnomád néphez hasonlóan, fokozottan ellenőrizte a kereskedelmi utakat, s a karavánokat megadóztatta, így lehetett ez a dél-oroszországi vízi utak, elsősorban a Dnyeper esetében. A Volga mellett a Dnyeper volt a másik igen fontos nemzetközi kereskedelmi vízi út. Nézzük most meg, mit írt erről a X. század derekán, visszatekintve a múltra is, Bíborbanszületett Konstantin. A folyó sellőin, a zátonyokon az átjutás életveszélyes volt. Az orosz és a skandináv kereskedők rendszeresen jártak ezen a híres vízi úton, a Dnyeperen, Kijevtől Bizánc felé, egészen a máig is műemlékeiről nevezetes bulgáriai Neszebar (az egykori Meszimvria) kikötőjéig. Konstantin az oroszokat következetesen szlávoknak, a skandinávokat pedig oroszoknak nevezi. Ezeket írja róluk: „A külső Oroszországból Konstantinápolyba jövő fatörzscsónakok Novgorodból valók, ahol Szvjatoszláv, Igornak, Oroszország fejedelmének fia székelt, de vannak Szmolenszk városából, Ljubecsből, Csernyigovból is. Ezek ugyanis mind a Dnyeper folyón jönnek be, és Kijev városában, melyet Szambatásznak neveznek, gyűlnek össze. A szlávok elérkeznek Kijevbe, kivontatják fatörzscsónakjaikat, és eladják azokat az oroszoknak. Az oroszok pedig lejönnek az említett Dnyeper folyón. Először az első zátonyhoz érnek, melyet Esszupinak neveznek, ami oroszul és szklavinul azt jelenti: „Ne aludjál!”; nem mernek köztük áthaladni, hanem a közelben kikötnek, embereiket kiteszik a szárazföldre, egyéb dolgaikat pedig a fatörzscsónakokban hagyják, és ezután meztelen lábakkal tapogatódzva, nehogy valami kőbe ütközzenek, nagy óvatossággal a folyó kanyarulatai és partjai mentén haladnak át ezen az első zátonyon. Elérkeznek a második zátonyhoz, melyet oroszul Ulvorszinak, szklavinul pedig Osztrovuniprachnak neveznek. Ismét kitevén az embereket, úgy szállítják át a fatörzscsónakokat, mint előbb is. Hasonlóképpen jutnak át a harmadik zátonyon is, melyet Jelandrínak neveznek, azután a negyedik zátonyon, a nagyon, amelyet oroszul Aifornak, szklavinul pedig Neaszitnak neveznek. E zátonynál mind kikötnek a szárazföldön, és velük együtt kiszállnak azok a férfiak, akik őrségre vannak kirendelve, és ezek elmennek, és a besenyők miatt éberen őrködnek. A többiek pedig magukhoz veszik, ami holmijuk a fatörzscsónakokban van, és a láncra fűzött rabszolgákat a szárazon hat mérföldnyire hurcolják, míg csak túl nem jutottak a zátonyon. Azután egyesek vontatva, mások meg a vállukon cipelve fatörzscsónakjaikat, áthurcolják a zátony túlsó oldalára, s így aztán a folyóra bocsátván azokat és poggyászukat belerakván, ismét továbbhajóznak. Elérkezvén az ötödik zátonyhoz, melyet oroszul Varuforosznak, szklavinul pedig Vulniprachnak neveznek, mivel nagy tavat alkot, ismét a folyó kanyarulatai mentén viszik át fatörzscsónakjaikat, mint az első és második zátonynál is, majd elérik a hatodik zátonyt, amelyet oroszul Leántinak, szklavinul pedig Verutzinak neveznek; és ezen is hasonlóképpen kelnek át. Innen elhajóznak a hetedik zátonyhoz is, melyet oroszul Sztrukunnak, szklavinul pedig Naprezinek neveznek. Majd átjutnak az un. Krárion átkelőhöz, ahol a cherszóniak Oroszországból, a besenyők pedig Cherszón felé szoktak átkelni. Miután átjutottak e helyen, elérik a Szent Gergelynek nevezett szigetet, amely szigeten mutatják be áldozataikat is, minthogy ott egy hatalmas tölgyfa áll, s eleven kakasokat áldoznak. Ettől a szigettől kezdve, míg



csak el nem érnek a Szulina folyóig, az oroszok besenyőktől nem tartanak. Azután elindulván onnan, négy napig hajóznak tovább, míg el nem érik a folyó torkolatát alkotó tavat, melyben Szent Ethériosz szigete van. Elérvén hát ezt a szigetet, ott két-három napig kipihenik magukat. Ethériosz szigete a tengernél fekszik, onnan elmennek a Dnyeszter folyóhoz, s azt szerencsésen elérvén, ott ismét megpihennek. De amikor az idő kedvezőre fordul, csónakjaikba szállván, az Ászprosznak nevezett folyóhoz mennek, és ott hasonlóképpen megpihenvén, majd ismét útra kelvén a Szulinához érkeznek, a Duna folyó úgynevezett mellékágához. De a Szulinától kezdve senkitől sem félnek, hanem Bulgaria földjére behatolván, a Duna torkolatához érnek. A Dunától eljutnak a Konopaszhoz, a Konopasztól Konsztantiába, és Konsztantiától Várna folyójához, és Várnától a Ditzina folyóhoz mennek, amelyek már mind Bulgaria földjén vannak. A Ditzinától pedig eljutnak Meszimvria vidékére, így véget ér útjuk.” (Moravcsik Gyula fordítása.)
A KAZÁROK
Mivel a Kazár Kaganátus népei és közvetlen szomszédai voltak azok, akikkel, mint már az eddigiekben is jeleztük, honfoglaló őseink és elődeik a legszorosabb kapcsolatba kerültek, ezért szükségesnek látjuk, hogy ezt az országot és lakóit kissé bővebben jellemezzük. Viszonylag rövid életű politikai képződmény volt Kelet-Európa peremén. Vékony, nyugati türk származású vezető réteggel, de etnikailag tarka lakossággal jött létre a VI. század második felében. Fővárosa - sorrendben - Balangar, Szemender és Itil volt, a legutóbbi valahol a Volga-deltában, a mai Asztrahantól délre. A másik két város maradványait Dagesztánban keresik. Balangart (más alakjában: Belendzsert) a Csir-jurt nevű település mellé lokalizálják, ahol nagy városfalakat, temetőket tártak fel a VII. századból. A Kazár Kaganátus határai az évszázadok során erősen változtak. Az ország magja a Don folyó baloldali, déli partszakasza, a Volga és a Kaukázus északi előhegyei között terült el. E korai, sajátos típusú feudális állam élén két vezető, a szakrális király, a kagán, és a vezérlő fejedelem állt. Politikai függetlenségének megőrzése érdekében a kagán és a vezető réteg egy része, talán a VIII. században, a zsidó vallást is felvette. Határai a politikai helyzettől függően módosultak. A IX. században egy ideig a kijeviek is a kazárok adófizetői voltak. Vazallus országai közül volgai Bolgárország volt a legfontosabb. Integritásának megőrzéséért és részben terjeszkedése céljából elsősorban az arabokkal állt háborúban. A kaganátus bukását az orosz Szvjatoszláv két hadjárata okozta a X. század derekán. E támadások hatására a kazárok szétszóródtak, egy részük a Kaszpi-tenger keleti partvidékére menekült. Maguk a kazárok nagy hatást gyakoroltak őseinkre a maguk intézményeivel. Minden valószínűség szerint a kettős fejedelemséget is tőlük vették át. A kazárok vezető rétege nyugati türk eredetű volt, és még a IX. században is jórészt nomád életformát folytatott. Jóllehet a fővároson kívül az országban még nem egy jelentős város volt. Itt megint párhuzam vonható azzal, hogy az egyes helynevek tanúsága szerint a X. századi magyar fejedelmeknek is több szállásuk volt az új hazában, tehát még nomadizáltak, úgy, mint a kazár uralkodók is tették. Ez persze nem kizárólagos kazár szokás volt, mégis érdekes a párhuzam a magyar fejedelemség és a Kazár Kaganátus között. A kaganátus népei közül a magyarság többel is kapcsolatba került. A tudományos viták
kereszttüzében jelenleg az a kérdés áll, hogy a földművelésre és nagyállattartásra vonatkozó ismereteink jelentős részét kiktől vehettük át: maguktól a kazároktól, vagy pedig a kaganátusban élő onogur-bolgároktól (bolgártörököktől), és mikor: a IX. században, avagy jóval korábban? A török nyelvű onogur-bolgárok egykori birodalma, a kubanyi NagyBolgárország a Kaukázustól északra, a sztavropoli magaslaton és annak környékén feküdt. Egyes kutatók azt is feltételezik, hogy központja az antik



Phanagoria helyén volt. A VI. században a Kazár Kaganátus pontot tett a kubanyi Nagy-Bolgárország politikai életének végére. A bolgárság nagy része kénytelen volt onnan elvándorolni, de jelentős tömegei helyben maradtak. A vándorló magyarság tehát a régi, hatalmas birodalom egykori területére érkezett, s valahol bizonyos fokig a kubanyi bolgárok örökébe lépett, elnyerve egyúttal a szomszéd népek ajkán az “onogur" nevet is, melynek változataival (wegr, hungarus, Ungarn stb.) máig bennünket jelölnek sok idegen népnél. Mindez nagyon bizonytalan. Az egész kérdést újabban az is bonyolultabbá teszi, hogy a kazár nyelv eredetét és jellegét kutatva egyesek arra a felfedezésre jutottak, hogy a kazárok nyelve is bolgár-török típusú volt. A Kazár Kaganátus rövidesen veszélybe került ugyan az arabok részéről, ám amikor az arab kalifátus saját belső bajaival volt elfoglalva, a Kaukázusontúl népeinek mégis maguk a kazárok okoztak állandó bizonytalanságot. A VII. század legvégén az arabok már elfoglalták a kaukázusi Albániát és egészen Derbentig hatoltak. A küzdelem egészen a VIII. század harmincas évekig tartott. Az arab veszély elmúltával a kaganátus ismét a Kaukázusontúlt vette célba, sőt rövid időre elfoglalta magát Tbiliszit is (764). A kaukázusi népek közül az alánokkal a VIII. század húszas éveitől kezdve állt hadban a kaganátus, és a század végére egy időre sikerült bekebeleznie Alániát. A küzdelem azonban még a X. század harmincas éveiben is fellángolt közöttük, mert a század elején a Kazár Kaganátust régi
ellenségei, a besenyők és az úzok nyugtalanították. A harmincas évektől kezdve a kazárok hol az oroszokkal, hol pedig Bizánccal voltak kénytelenek háborúzni; a „zavarónak” tűnő államot mindkét nagyhatalom igyekezett felszámolni. Ezzel azonban megszüntették a gátat a kelet felől beözönlő nomádok előtt, s a kunok és később a tatárok már semmi ellenállásra nem találtak a Volga-vidéken. Mint említettük, a X. század derekán két hadjáratban Szvjatoszláv kijevi fejedelem végleg megtörte a kaganátus hatalmát. Ebből a futó, felsorolásszerű elbeszélésből is láthatjuk, hogy a kaganátus életerejét teljesen felemésztették az állandó háborúk; nem volt kellő saját gazdasági bázisa a sikeres ellenálláshoz. Háromszáz éves léte eltörpült a régebbi bizánci és arab birodalmakéhoz képest. A kazár uralkodó megpróbálkozott azzal, hogy a sámánhit és más pogány vallási képzetek helyébe az állami léthez szükséges tételes vallást állítsa. Egy időben, miután 737-ben az araboktól vereséget szenvedett, kénytelen volt a mohamedán vallás felé orientálódni. Bulán kagán már korábban, 730 táján fölvette a judaista hitet, de ez főleg csak a vezetők egy részére korlátozódott. Cirill (Konstantin) 861-862-ben térítési céllal felkereste a kagánt, ám ő, hogy a politikai függetlenségét vallási téren is megőrizhesse, úgy döntött: mégiscsak a zsidó hitet tartják meg. Obadjah kagán és környezetének egy része a VIII-IX. század fordulóján végleg judaistává lett. Így nem kötelezték el magukat egyik nagy ellenség irányában sem. Ez azonban nem menthette meg a VIII. század közepétől már egyre kritikusabb helyzetbekerülő Kazár Kaganátust a végső pusztulástól. Igen érdekes lenne a kazár városok romjainak feltárása, elsősorban a fővárosoké. Kettőt közülük a mai Dagesztánban keresnek: Balangart (Belendzsert) és Szemendert. Az utolsó fővárost (melyet északabbra helyeztek át az arab veszély miatt), Itilt, a Volga-delta szigetvilága rejti. Rendelkezésünkre állnak róla egyes leírások, ám ezek későiek, valamikor a XII. században jegyezték le



őket spanyolországi zsidó hagyományok alapján és ezért nem egészen hitelesek. Megtudhatjuk belőlük, hogy a kagáni palotán kívül, amely szigeten állt, a fővárosban keresztény templom, sőt mecsetek is voltak, jórészt nyilván idegen kereskedők használatára. A kaganátus népei türk eredetű rovásírás-rendszert is használtak, saját nyelveikre alkalmazva. Ennek emlékei főleg a Don völgyében és a mai Kalmük Autonóm Szovjet Szocialista Köztársaságban kerültek napvilágra, s magyar írástörténeti szempontból sem érdektelenek. A kaganátus egy ideig a környező népeket is igyekezett kizsákmányolni, megadóztatni. Vazallus államaik között a volgai Bolgárország is szerepelt. Egy rövidebb periódusban Kijevben is volt kazár helytartó, s talán ennek ellensúlyozására a korai orosz fejedelmek a kagán címet viselték. Kijevben a X. században nemcsak kazár kereskedők fordultak meg, hanem ötvöseik is dolgoztak. Ezt is régészeti leletek bizonyítják. Néhány évvel ezelőtt Kijev egyik legrégebbi városrészében, a Podolban (Alsóváros) rendkívül érdekes leleteket találtak. Egy csomóban öt, kőből faragott kis öntőminta feküdt: olyan veretek öntésére szolgáltak, amelyek igen közel állnak a magyarok egyes honfoglalás kori verettípusaihoz. A leletek kétségtelenül X. századi keletkezésűek. Az egyik öntőminta oldalán arab betűs nevet láthatunk, melyet „turki”, azaz „kazár” szóként lehet feloldani. Könnyen lehetséges, hogy egy kazár ötvös eszközkészletéhez tartozott, mert ebben a városrészben laktak a kereskedők és az iparosok, köztük sok idegen. A mintákból kikerülő veretek növényi díszítményei gazdagabb, dúsabb elrendezést, stílust mutatnak, mint őseink hasonló övveretei. Ez a keleten, helyben végbement fejlődéssel magyarázható.
A SZALTOVOMAJACKOJEI MŰVELTSÉG ÉS A MAJACKOJEI ÁSATÁSOK
A kaganátus jelentős részén vagy annak vonzáskörzetében sajátos régészeti kultúrák együttese alakult ki a VIII-IX. században. Ez az un. szaltovo-majackojei műveltség. Együttesébe többféle nép tartozik, hatása messzire kisugárzott. Nevét egy Harkov melletti, illetve egy Voronyezs alatti kazár vártól nyerte. Sztyeppi variánsával őseink is kapcsolatba kerültek, ezért kutatása magyar szempontból igen jelentős. Hordozói közül elsősorban a bolgárokat és a részben már elbolgárosodott alánokat kell megemlítenünk. A szaltovo-majackojei kultúrát kialakító népek viszonylag fejlett földművelést folytattak, s állattenyésztésük is igen magas szintű volt. ...”A türkök (azaz a magyarok - E. J.) részt vettek a kazárok minden háborújában” - írja a Bíborbanszületett. Azután ezek a háborúk véget értek, és a magyarok végül is megelégelték az egy ideig talán saját érdekeikkel egybeeső érdekekért folyó hadiáratokat. A Kazár Kaganátus, Kelet-Európa egyik legérdekesebb kora feudális államalakulata, most északkelet felől kezdte érezni a veszélyt. Ez a veszély komolyabbnak bizonyult, mint az arabok korábbi déli behatolásai a Kaukázus előterébe: az oroszok és a magyarok felől fenyegetett. Az arab források hírül is adták: a kazárok elkezdték magukat körülsáncolni. Ezt a régészeti kutatások is alátámasztják, mert az utóbbi évtizedekben egyre-másra fedezik és tárják is fel a IX. századi erődítményeket a Don vidékén. Közülük az egyik legérdekesebb a Sarkéi



nevű volt, melynek helyét a leningrádi M. I. Artamonov már a második világháború előtt meghatározta a Don partján, ott, ahol ma a Cimljanszki víztározó tükre rejti a régmúlt emlékeit. Hosszas keresgélés és tudományos vita után csak a második világháború befejeztével kerülhetett sor a magyarok ellen 834-ben emelt erőd szakszerű feltárására. A nagyjából téglalap alaprajzú erődítmény egykor a Donra támaszkodott. Építésében egy magas rangú bizánci hadmérnök („udvari kardhordozó”) is részt vett, de tégláit helyben gyártották és égették ki a helyi lakosok, amit a téglák egy részén felfedezhető tulajdonjegyek érdekes sora bizonyít. Egyébként a bizánciak itt egy keresztény templomot is szerettek volna építeni, de úgy látszik, a kagán vallási toleranciája ekkor már csődöt mondott, és a helyszínre szállított díszes bizánci faragott kőtömbök már nem kerülhettek beépítésre. Az erődbe végül is zömmel nomád (főleg besenyő) garnizon került. Sarkéi természetesen nem állt egyedül a kaganátus akkori határvidékén. Rajta kívül a IX. század egyre vészterhesebb fejleményei miatt a kazárok még egy sor erődöt építettek. A Don alsó folyása mentén felépült a szemikarakorszkojei (eredeti nevét nem ismerjük) téglavár, s feljebb még néhány kővár, melyek közül a legnevezetesebb a már említett Majackoje gorogyiscse és kisebb szomszédja, a mai Olsanszk falu közelében. Azon a helyen, a tarka népességű kaganátus északi határvidékén, jelentős bolgár-alán népcsoport élt, és a kagán ezt használta ki, amikor elrendelte az építkezéseket. Ezt az erődöt azonban végül is nem őseink, hanem ádáz ellenségeink, a besenyők pusztították el a IX. század vége felé. A IX. század harmincas éveiben a kazár-magyar viszony ellenséges jellegét bizonyítja egy másik forrásadat is (Annales Bertiniani, 839-ből), ahol arról van szó, hogy a Bizáncban járt orosz követség a harcok miatt csak nagy kerülővel, a frankok országán át tudott hazajutni. Másik, már 860-ból eredő adat révén viszont arról értesülünk, hogy őseink egyik csapatteste a Krímfélszigeten kazár szövetségben tevékenykedett. 1975-ben, a szovjet-magyar régészeti és kutatási egyezmény keretében lehetőség nyílt arra, hogy a magyar régészek ásatásokat végezzenek a
Szovjetunió területén. Hol kezdjük a munkát, hol tűzzük ki az ásatás pontos helyét? Bizony, ez már nagy vitát váltott ki előzőleg is, az 1974-es évi moszkvai tudományos tanácskozáson. A tatár régészek egy sikeres leletmentés kapcsán a Káma folyó völgyébe invitáltak bennünket, ahol Bolsije Tigani faluban olyan temetőt találtak, amelyet Julianus barát magyarjaival igyekeztek kapcsolatba hozni. Ezt azonban az 1975. évi budapesti finnugor kongresszus illetékes szakemberei éles kritikával fogadták. Végül a szovjet kollégák a Don-völgyi, kazár kori Majackoje vár ásatását javasolták, amely kétségtelenül a IX. században épült.



Nem csupán a fehér mészkőtömbökből, kötőanyag nélkül telrakott vár, hanem mellette a nagy kiterjedésű erődített település és a hozzá tartozó temetők feltárása is feladat volt. Hét nyári ásatási szezon telt el a munkálatok sikeres befejezéséig, melyekben végül is összesen hét magyar szakember, köztük három régész vett részt. A lakott településektől távol óriási sátortábort létesítettünk, melynek egy része még aggregátoros villanyvilágítást is kapott. A vízellátást a víztelen magas platón lajtos kocsikkal, az élelmezést részben a helyi termelőszövetkezet biztosította a néha-néha száz-százötven főre rúgó diák-munkássereg és a szakemberek részére, 1979-ben bolgár régészek és építészek is bekapcsolódtak a terepmunkákba, mivel az a jogos feltevés is felmerült, hogy az ottani korabeli alapnépességet részint a bolgárok képezték. Mi került napvilágra? Mindenekelőtt a vár alapfalai, belső szerkezete a kapuval és a citadellával. A felfelé kissé keskenyedő falakat nem tagolták bástyákkal. A fal alján, kívül, széles szárazárok húzódott, a Don felől a plató meredélye adott biztonságot. Hogy miért éppen ide épült a vár, azt véleményünk szerint a helyi alán-bolgár eredetű lakosság nagy települése, az ott lakó emberek fizikai ereje magyarázhatta. A falu egyik szélére építették a várat, az ott álló házak egy részének beépítésével. A vár körüli házakból összesen ötvenet tártunk fel; számuk a háromszázat is felülmúlhatta. Ez akkora településre vallott, amilyet abból a korból eddig még nem ismertünk. A falu mellett, attól elszigetelten, még fazekastelep is működött, részben az látta el a lakosságot agyagedényekkel. Azért építették fel távolabb, hogy az esetleges tűzvész ne terjedhessen át a falu fából ácsolt házaira. A kisebb és nagyobb, egy lakóhelyiséges házakat mélyen a mészkőbe süllyesztett alappal látták el, és vastag pallókkal bélelték ki őket, hogy a kemény telek idején is megfelelő lakást nyújtsanak. A felmenő falak is vastagok, néha pallókból ácsolva. Az egyik ház tornácán sütőkemence maradványaira bukkantunk; a többiekben csak tűzhely volt, rendszerint a lakótér közepén. A falut és házait a veszély közeledtével a lakosok idejében elhagyhatták, mert szinte minden tárgy hiányzott belőlük, tűzvész nyomait alig egy-két esetben észleltük. Az ellenséges támadás - talán a besenyőké - nem érhette őket egészen váratlanul. Etnikatörténeti szempontból a temetők rendkívül érdekes anyagot szolgáltattak. A település nagy temetője a plató mögötti „halottak völgyében” terül el. A sírok un. katakombasírok, helyesebben olyan sírkamrák, melyeket lefelé vezető keskeny, ferde lejtésű folyosó végén vájtak a földbe. Bennük néha az egész család tagjai helyet kaptak holtukban. Az ilyen sírkamrák az Észak-Kaukázus területén voltak elsősorban jellemzők, és főleg az alánokhoz kapcsolják őket a kutatók: Az eltemetett emberek rövid fejű típusokhoz tartoztak, olyanokhoz, akik az erdős sztyepp sávjában az Aral-tótól a Dnyeperig, sőt Moldváig elterjedten éltek a VIII-IX. században. Velük kerültek kapcsolatba őseink, ezért mutatnak egyezéseket egyes magyar embertani szériák a majackojeiekkel. Az utóbbi években több olyan tárgyi elem is felbukkant, amely a magyarságot ehhez a szaltovo-majackojei kultúrához kapcsolhatja. Ismerünk néhány, az alán katakombasírban is megtalált kis kerek bronztükröt (Szentes-Nagyhegy, Fenékpuszta), de a közös szálak egyikét legfőképpen a félnomád életformával együtt járó, a rendszeres helyváltoztatásnál igen alkalmas belsőfüles agyagbográcsok jelentik (azért belsőfüles, hogy a láng el ne égesse a kötelét). A harmincas évek elején olyan feltételezés is kialakult egyes magyar és szovjet régészek körében - Fettich, Zakharov, Arendt -, hogy az említett kultúra ősmagyar eredetű. Ezt azonban a későbbi szovjet és magyar kutatás jogosan elvetette. A szaltovo-majackojei kultúrát lényegében a besenyő támadás sodorta el, és hordozói eltörökösödött alánok, valamint bolgár-törökök lehettek elsősorban. Újabban az is felmerült, hogy ebből a kultúrából, a kabarok csatlakozása révén, a magyarokhoz is kerültek népelemek. Egy hatalmas szláv erődöt hosszú évek szívós munkájával a voronyezsi régészek tártak fel, élükön A. Moszkalenko asszonnyal. A Don jobb parti teraszán, közel 60 méter magasságban állt egy, a maga korában igen nagynak számító erődített település, mai népi nevén a Tyitcsiha. Belső területe kb. 7,5 hektár lehetett. A háromszög alakban előreugró fokot hátulról kettős sánc védte, amely fölé egykor gerendakonstrukciós, földdel kitöltött falazat magasodott.



Belül ház házat követett. Bár a belső területnek csak kb. egyötödét sikerült feltárni, már ezen negyvenkét ház maradványait találták meg, amelyek az erődítménnyel egykorúak, vagyis a IX-X. századból származnak. Az erőd tehát még akkor is állt, amikor őseink elvonultak a tőle délre fekvő pusztákról. A negyvenkét ház alját eredetileg is földbe ásták, a régészeknek tulajdonképpen az egykori föld alatti gödröket sikerült feltárniuk. Rajtuk kívül még több, föld feletti, boronavázas ház is állt az erődben. A házak között többfelé találtak gabonásvermeket. Lakói békés földművelő-állattartó, halászó emberek voltak. Talán végül is a besenyők vetettek véget itteni életüknek. A helybeli lakosok elmenekültek az erdős északi részek felé, valószínűleg az Oka folyó nagyobb biztonságot nyújtó völgyébe.
Amíg az erőd állott, a lakosság kereskedelmi kapcsolatai nem voltak lebecsülendők. Az ásatások során sok helyről származó agyagedényeket és vastárgyakat találtak, amit viszont helyben kovácsoltak a mesterek. Volt tehát mit el is adni. Több mint két tucat arab ezüstpénz (dirhem) utal jelentős keleti kereskedelmi kapcsolatokra. Emellett a sok üvegáru is erről beszél. Az erőd építői, a vjaticsok (a legkeletibb szláv törzs tagjai) azonban nem éltek elzártan más vonatkozásban sem a többi népektől. Egyes konkrét jelek arra utalnak, hogy laktak közöttük, bár kevesen, alánok és mordvinok is. Ez természetes, hiszen délebbre, még mindig a Don völgyében, de annak a meredek túlsó partján, kazárkori alán (mások szerint ősbolgár) erőd magasodott, és közelében hatalmas kiterjedésű település virágzott vele egy időben: a majackojei. Az ősmagyarok régészeti nyomait kutató szovjet tudósok több kísérletet tettek arra, hogy a magyarokhoz kössenek egy sajátos, a szaltovomajackojei kultúrától elütő jellegű emlékcsoportot. V. K. Mihejev harkovi régész az Északi-Donyec völgyében feltárt különös temetőket „ugormagyar”-ként próbálta meghatározni. Ezek urnasírok vagy urna nélküli hamvasztásos temetkezések, sokszor csupán félig égett felszerelési tárgyakkal, fegyverekkel. Ezeket a sírokat részben már régebben is ismertük, és a magunk részéről egyes hazai avar kori, illetve mongóliai türk-hakasz(?) emlékekkel hoztuk kapcsolatba. Hasonlókat találtak még az ukrajnai Topoli, N. Pokrovka stb. lelőhelyeken. Ilyen jellegű sírok valamivel későbbi időből, azaz a VIII-IX. századból is felbukkantak a Fekete-tenger vidéki Djurszo település melletti temetőben, és a Boriszovo nevű üdülőhelyen fedeztek fel hamvasztásos sírokat. V. K. Mihejev úgy döntött, hogy az Északi-Donyec menti VIII-IX. századi temetkezések, melyek elütnek a szaltovo-majackojei kultúrától, összefüggésbe hozhatók az ős-magyarsággal, illetve részben velük, mintegy „kettős etnikumként” fogva fel az egykor ott élőket. Mihejevnek az a főérve, hogy ezekben a sírokban gyakran találnak olyan, két lófejjel díszített bronzcsüngőket, amilyeneket csak a Volgavidéki és baskíriai



finnugor jellegű temetőkből ismerünk. A kérdést majd a későbbi kutatásokkal kell végleg tisztázni.
A KABAR KÉRDÉS
A belső harcok eredményeképpen a Kazár Kaganátusból jelentős népcsoportok váltak ki, és ezek egy része, a három kabar (kavar) törzs, egyes magyar történészek véleménye szerint 860 táján a magyarokhoz csatlakozott. Később egy törzsben egyesülve szerepeltek. Vezérük talán Árpád egyik fia, Levente lehetett. A korai magyar történet és honfoglalás kori története szempontjából a kabar kérdés elsődleges fontosságú. Nem volt jelentéktelen mindenekelőtt a kabarok számbeli súlya, beolvadásuk pedig új színeket hozott a magyar kultúrába. Kétnyelvűségük később nem volt egyoldalú, a magyarokat is megtanították nyelvükre. A hazai régészeti kutatás egy ideig a legszebb tarsolylemezeket és művészeti emlékeket is kabar eredetűnek tartotta (Dienes). Letelepülési helyüket sokáig keresték az ország térképén, de mindeddig megnyugtató eredmény nélkül. De nem dőlt el még az sem, hogy végül is pontosan milyen nyelven beszéltek. A kérdés összefügg a kazár nyelv meghatározásának ügyével. A legutóbbi kutatások mindkét nép, azaz a kazárok és a belőlük kiszakadt kabarok vonatkozásában is bolgár-török jellegű nyelv igazolása felé hajlanak. Mindezek a kérdések azért dönthetők el nehezen, mert a Kazár Kaganátus sokrétű kultúrája nyilván a kabarokon is megfigyelhető volt. M. I. Artamonov egyik könyvében felvetette azt, hogy éppen a kazárföldi zavaros belső állapotok, a központi hatalom ideiglenes meggyengülése idején vonulhattak át a magyar törzsek a Volgán túlról a Don nyugati partvidékére. A belső harcok egyik bizonyítékának tartotta a Sarkellel szemben, de annál előbb megépült egyik doni jobb parti kőerőd elpusztítását is. Ekkor annektálta Bizánc a krími gótok földjét. A kazárok kénytelenek voltak besenyő és úz „segédnépekre” támaszkodni. Ilyen népi eredetű helyőrség került Sarkéi téglavárába is, amely, mint már szó esett róla, a magyarok és egyéb veszélyes szomszédok ellen épült bizánci segítséggel 834 táján. Artamonov tehát a polgárháborút is és a hatalom megszilárdítását is kb. egy emberöltővel még korábbra helyezte. Pontos dátumunk a források alapján erre nincs. Az, hogy 854-855 táján kazárföldről menekült muzulmánok a kaukázusontúli Samhorba települtek, azt mutatja, hogy még



ekkor sem ültek el a belső küzdelmek a Kazár Kaganátusban. Sajnos, az írásos források egyetlen korabeli adattal sem igazítanak el, mikor került sor pontosan a három kabar törzs csatlakozására. Csak egyetlen adat kétségtelen, amely szerint a kabarok 881-ben már Bécs alatt harcoltak. Nevük eredetileg nem volt népnév: a szó szoros értelmében csupán „lázadót” jelentett török nyelven. (Németh Gyula Vámbéry Ármin korábbi nézetét fogadta el ebben a kérdésben.) Jelzőjükből csak azután lett népnév, hogy a magyarokhoz csatlakoztak. Tóth Sándor újabban egyenesen magyarkabar törzsszövetségről ír. Volt olyan kutatónk, aki úgy vélte, hogy a kabarok legnagyobb része a káliz népből állt, melynek ősei már legalább a VIII. századtól kezdve laktak a Kaszpi-tenger északnyugati partvidékén, a Kazár Birodalom területén (Gyóni). Jóval későbbi bizánci forrás (a XII. századból) azt jelzi, hogy a kálizok délen, a Szerémségben laktak. A csatlakozott kabarok élén feltehetőleg az Aba nemzetség állt; kabar eredetű nemzetség még a Bors és az Örsúr (Hóman Bálint). Régészetileg még nem igazolódott megnyugtatóan, hol keressük a kabarok szállásterületeit a Kárpát-medencében. Nincs kizárva, hogy nagyjából egy tömbben települtek le az ország északi részének védelmére, habár újabb régészeti meggondolások
Baranya megye területén is sejtetnek a honfoglalásnál valamivel későbbi kabar nyomokat. A káliz népnévvel összekapcsolható helynevek (pl. Kálóz, Kalász stb.) is utalhatnak egykori hazai települési helyükre (Kiss A., Gyóni M.). Ezek a helynevek azonban kivétel nélkül a Dunántúlon vannak. Csupán azzal, hogy a leletek között arab dirhemeket találtak, nem lehet a kabarok régészeti emlékeit bizonyítani. Nincs bizonyíték arra sem, hogy a tiszaeszlári honfoglaló magyar temetőket kabarnak véljük, mint arra korábban Bálint Csanád gondolt. Legújabban kabar néprészt sejt Kristó Gyula a baranyai „fekete magyarok” történeti forrásból ismert adatai nyomán (1985).
KIJEVI OROSZORSZÁG
A keleti szlávok egyik legjelentősebb „törzsének”, a poljanoknak a területén alakult ki ez a korai orosz állam. Lakói a IX. század második felében már részben a kereszténységet is felvették. Kijev Kelet-Európa egyik legjelentősebb kultúr-központja és kereskedőállama, Bizánc partnere és versenytársa volt, az „orosz városok anyja”. Az állam nyugati határai egészen a Kárpátokig nyúltak, de a fehér horvátok kárpátaljai területe már nem tartozott hozzá. Az alakulat az 1230-as évek tatár pusztításai nyomán omlott össze. Már a VI-VII. századi leletek fényében megfigyelhető, hogy régészeti-kulturális egység alakult ki Kijevtől kezdve dél-délkelet felé Poltava vidékéig, északkeleten pedig egészen a mai Kurszkig. A következőkben ez lett a kijevi Oroszország anyaterülete. A város helyén a VII. században a keleti szláv poljánok központja volt; mai neve csak 860-ban fordul elő először forrásokban. A település kizárólag a Dnyeper jobb partján, a magas dombokon alakult ki, a legendás Kij fejedelem VI. századi erődítménye
körül, melynek szomszédságában azután Vlagyimir fejedelem X. századi városa épült fel. Kijev alapításának dátuma a később írt orosz évkönyvekben (854)



önkényes és nélkülözi a régészeti bizonyítékokat, a régészeti leletek ugyanis jóval korábbi építkezésekről tanúskodnak. Kijevi Oroszország - Drevnyjaja Rusz - a Kazár Kaganátus legveszélyesebb és a IX. században egyre erősödő szomszédja, kereskedelmipolitikai versenytársa lett. 860-ban hadjáratot szervezett és folytatott Bizánc ellen, s ennek nem csupán zsákmányszerző, hanem politikai céljai is voltak. Mindez a kaganátus és a magyarok közvetlen szomszédságában zajlott le. Ugyanebben az évtizedben kezdődött a kijeviek megkeresztelkedése is. Rövidesen (882-ben) a novgorodi fejedelem vette birtokba a várost, ő a magyarok dél felől történt vonulása idején már a keleti szlávok földjének és népének szilárd kézben tartásával büszkélkedhetett. Ugyanebben az időben kalandozó oroszok a Kaszpi-tengeren is megjelentek hajóikkal. A kazárok egy ideig kénytelenek voltak eltűrni az orosz kereskedők, sőt zsákmányszerzésre induló harcosok tevékenységét a kaganátusban. De végül is megelégelték a kereskedők és kereskedő-harcosok tevékenységét, s a burtászok (Volga melléki, ismeretlen eredetű nép) és a volgai bolgárok segítségével szétverték őket. Ezzel végképp megromlott a viszony Kijev és Itil között, ami a X. század derekára a kazárokra nézve végzetessé vált. Szvjatoszláv fejedelem felperzselte fővárosukat, és ezzel végleg pontot tett állami életükre. A szakirodalomban - és nemcsak ott - már régóta fel-felbukkan egy olyan megállapítás, amely sehogy sem illik bele a honfoglalást közvetlenül megelőző évtizedek valós történeti képébe Kelet-Európában. Ez pedig a magyarság kijevi szereplése. Tény, hogy őseink elvonultak Kijev városa alatt. Ezt a korabeli orosz évkönyvekben is feljegyezték. Ránk maradt egy olyan XII. századi, de korábbi feljegyzésekre visszamenő adat, melynek hitelessége szilárd: „...Majd a fekete ugorok mentek Kijev mellett, később Oleg
idejében...” Nincs itt szó semmiféle várostromról, békekötésről vagy egyéb háborús eseményről. A kijevi Lavra-kolostor évkönyveiben a következő olvasható: „898. Vonultak a magyarok Kijev mellett, a ma is még Ugornak nevezett helyen át, és a Dnyeperhez érkezvén, megszálltak ott, mert úgy vándorolgattak, mint a kunok.” Anonymus, Béla király névtelen jegyzője viszont különös eseményről tudósít: „minden ellenmondás nélkül Kijev városáig hatoltak, és midőn Kijev városán túlhaladtak, a Dnyeper folyón áthajóztak... a kijevi vezér összehívatta összes előkelőit, s egymással tanácsot tartva azt választották, hogy hadat indítsanak Álmos vezér ellen, s a kijevi vezér azonnal követeket küldvén, a kunok hét vezérét, leghívebb feleit segítségül szólította, (akik) nem csekély lovasságot gyűjtve egybe... Álmos vezér ellen jöttek. S a kijevi vezér seregeivel eléjük ment, s a kunok segítségével sok fegyveressel Álmos vezér ellen indult... Kezdtek keményen vívni egymással... futásnak eredének, és hogy életüket mentsék, sietve Kijev városába vonultak... Álmos vezér és vitézei pedig... Kijev városát kezdték vívni.” (VIII-IX. fejezet.)



Követek útján a kijeviek békét kértek, amit meg is kötöttek, majd a magyarok ezután nyugatra vonultak az egykori Pannónia földjére. Nyilvánvaló, hogy Anonymus valójában nem a honfoglalás előtti idők, hanem saját kora eseményei alapján írta le mindezt. A kunok ugyanis a IX. században még nem voltak ott a mai Ukrajna területén, és ami még fontosabb, a kijevi orosz évkönyvek sem említik a magyarok ostromát. Anonymus, koncepciója érdekében, ezután még a bolgármagyar háború valós eseményeit is elhallgatta, így látszólag semmi sem állt az útjában annak, hogy őseinket Verecke útján hozhassa be az új hazába. Régebbi ukrán (G. N. Magner) és magyar kutatók megpróbálták ugyan még azt is igazolni, hogy Kijevben Álmos mint uralkodó is lakott egy ideig, és az ő emlékét őrzi a középkori város egykori területén az „Olmin dvor” (= Ólma udvara) elnevezésű hely. A legújabb várostörténeti kutatások azonban kiderítették, hogy Ólma orosz bojár volt, aki Aszkoldnak, Kijev egyik legendás alapítójának a sírjánál Szent Miklós tiszteletére templomot építtetett, így Álmos és Ólma azonosítása képtelenség. A Kijev területén megmaradt régi helynevek (pl. az Ugor hely stb.) a honfoglalás utáni, betelepült magyar kereskedők, fejedelmi kíséred tagok lakóhelyeire utalhatnak, de tulajdonképpen arra is, hogy a kijevi fejedelemség és annak székvárosa komoly kapcsolatokat tartott fenn őseinkkel az Árpád-korban. Adataink vannak az odairányuló magyar lókereskedelemről is. Mindamellett nem lehet alaptalan Anonymusnak az az adata, hogy oroszok is csatlakoztak elődeinkhez (X. fejezet). Erre utalhat a magyar vezérek sorában Kölpény (Kolping - varég) vezér neve, de régészeti bizonyítékokat is véltek találni egyesek olyan X. századi sírokban, melyek kijevi eredetű, esetleg orosz személyeké lehetnek a Nyírségben (Németh Péter 1972-ben). Kijevben őriznek egy kétélű kardot: az Aranykapunál került elő 1900-ban, és a markolata olyan jellegű palmettás díszű ezüstlemezzel van burkolva, amelyhez nagyon hasonlók a hazai IX-X. századi magyar művészeti emlékek. A kardon kívül, vele együtt - amint az a Lavra-kolostorbeli kiállítás tárlójában látható - egy feltehetőleg normann típusú pajzs is előkerült. A pajzs közepén kerek aranylemezes pajzsdudor látható. Sem a kard, sem a pajzs típusa nem egyeztethető össze az ősmagyarság fegyverzetével. A kardot kazár (vagy esetleg magyar) ötvös láthatta el a markolatdíszítő lemezzel. Nem tartható IX. századi eredeti magyar sírnak az a lelet sem, amely a Szűz Mária tiszteletére szentelt, un. Tizedes Templom alapozása alatti rétegből került napvilágra. Valószínű, hogy egy olyan X. századi magyar harcos sírjáról van ez esetben szó, aki a kijevi fejedelem kíséretébe szegődött. A Kárpát-medencében jellegzetesen magyar viseled darabnak tekinthető tarsolylemezekből még egy sem került elő Kijev vagy Csernyigov városban, illetve azok környékén. Egyedül a sesztovici kurgán temetőben találtak egy négyzetes, sima fémlemezzel megerősített fedelű tarsolyt, amely a X. századból származik. Csernyigov egykori temetője (az un. Gulbiscse), benne a fejedelmi udvar főembereinek és kíséretének sírjaival, már régen felkeltette a kutatók figyelmét gazdagságával. Ott került elő két, szaruból készült ivókürt, amelyeknek ezüstlemezes borítása többek szerint magyar ötvösműhelyben készült. A két ivótülök egy X. századi pogány főpap sírjából, az un. Fekete sírból származik. Néhány évvel ezelőtt a nagyobbik ivókürt alakos díszítéséről B. A. Ribakov megállapította, hogy orosz ötvösmunka. Sztyeppéi motívumok is helyet kaptak az epikus tartalmú jelenetsor ábrázolásában. A kisebbik kürt növényi ornamentikája igen közel áll az említett kijevi kard markolatverete és a szolyvai tarsolylemez díszítéséhez. A nagyobbik ivókürt állatalakjainak technikai kivitelezése viszont a tiszabezdédi tarsolylemez állatalakjaival áll szoros rokonságban. A szolyvai és a tiszabezdédi tarsolylemez tehát keleten készülhetett, nem a Kárpát-medencében. Van két olyan díszes karperecleletünk is Szarvasról, illetve Tiszaeszlár-Bashalomról (Fenyvesdomb), amelyek kétségkívül kijevi műhelyekben készültek. Ha most még egyszer végigpillantunk a Kijev és a Kárpátok vonulata közé eső területen, akkor még egy olyan lelőhelyet találunk, amelyre a magyar kutatók már régebben felhívták a figyelmet. Ez pedig Krilosz, az egykori Halicsi Fejedelemség székvárosa, illetve annak temetője. 1935-ben megvizsgálták a fejedelmi kíséret, a druzsina temetőjét, és két, egymástól távoli halomsírt tártak fel. Északnyugati tájolásban férficsontvázak feküdtek bennük, lókoponyák maradványával. A sírokban talált fémtárgyak, köztük arany övveretek, lószerszám stb. a X. század elejére keltezhetők, és a



geszterédi magyar törzsfői(?) sír leleteihez állnak közel. Meg kell azonban jegyeznünk, hogy a halicsi sírok az erdőzónában fekszenek, azon északi vidéken, ahol őseink nem haladhattak át a honfoglaláskor.
Viszont nincs kizárva, hogy esetleg a kíséret magyar származású tagjainak sírjai. A
temető teljes feltárása még nem történt meg, így a helyzet megítélése nagyon problematikus. Néhány évvel ezelőtt északon, a Jablonkai-hágó túlsó oldalán, már egészen Przemysl alatt, X. századi magyar temetőre bukkantak a lengyel régészek. Ezt nem tarthatjuk honfoglaló előőrsök temetőjének. Inkább közvetlenül a honfoglalás után temetkezhettek ide célzatosan előretolt, utóvédharcos egységek tagjai. Ezen a helyen jelentős kereskedelmi útvonal húzódott. Lengyel területen, ha szórványosan is, került már elő néhány olyan lelet, amelyet a lengyel régészek (Dabrowska) a honfoglaló magyarsággal hoztak kapcsolatba. Az egyik ilyen lelet a Przemysl-Lvov útvonal környékéről, Sudova Visniáról származik. A korai magyar-lengyel érintkezést bizonyítja egyébként a lengyelek magyar elnevezése is, hiszen ezen a vidéken élt egy „ledzian” nevű déllengyel törzs, melynek neve került általános használatba. A San folyó jobb partján 1976-ban talált lovassírok földrajzilag talán a legtávolabb esnek a Kárpát-medencén belüli korai magyar síroktól. A hat feltárt sír között női és gyermeksírok is vannak. A részleges lovastemetkezés és a tárgyi leletek szinte tökéletes egyezést mutatnak a X. századi sírleletekkel.
A BESENYŐK
Kelet-Európa népei a IX-X. században éppen csak születőben voltak. Egyesekről elég sokat, másokról igen keveset tudunk. A kelet-európai puszták népei közül szakadtak ki őseink is és a besenyők is, a magyarok legádázabb ellenségei. Hitvilágukat, anyagi kultúrájukat, a fémművességet tekintve sok közös vonásuk volt a magyarokkal, bár viseletük hasonlósága nyilván vándorkereskedők tevékenységének is köszönhető volt. A hitvilágbeli egyezések viszont a rokon életformában gyökereznek. A fémművességben felfedezhető egyezések egy új, X. századi, Volgán túli besenyő-úz
sírlelettel is tanúsíthatok (L. L. Galkin feltárásai). Czeglédy Károly kutatásaiból tudjuk, hogy a besenyők a VII. század elején az Aral-tótól északra nomadizáltak. Sz. A. Pletnyova feltételezi, hogy török nyelvű elemek mellett a szarmaták utódai is ott voltak köztük, mert a besenyők azok ősi földjére telepedtek. Lehettek meg közöttük ugor elemek is. A besenyőkkel nyugatról a kazárok, keletről az úzok voltak szomszédosak. Később az Altajhegység felőli népvándorlás során a kimákek és közöttük a kipcsakok is megjelentek. Az Irtisnel telepedtek meg, majd onnan a kipcsakok besenyőkkel rokon elemei az Ural középső és déli vidékére



vándoroltak, ahol a kangarokkal egyesültek. A kazárok egy ideig vissza tudtak tartani a besenyőket, sőt az úzokkal szövetségben le is vertek őket, jóllehet e győzelem eredményeképpen a besenyők még közelebb jutottak hozzájuk. Egy részük később az úzok között élt tovább. A X. század elején Ibn Fadlán bagdadi követsége a Cselkár-tó partján talált még belőlük néprészeket. A besenyőknek nyolc törzsük volt, azon belül negyven nemzetségük. A nyolc törzs, fele-fele megoszlásban, a Dnyeper két partján lakott a X. században. A Nesztor-krónikának is nevezett orosz őskrónika először 915-ben említi őket. Központjaikról, szállásaikról nem tudunk semmit. Életmódjuk sokkal inkább nomád jellegű lehetett, mint az ősmagyaroké (Györffy György). Szétszóródó töredékeik végül éppen Magyarországon és Bizáncban találtak menedéket, az utóbbi területen azután, hogy 1091ben kun segítséggel végleg leverték ókét. Erejüket jelentős, a honfoglaló magyarok számát valószínűleg messze felülmúló tömegük biztosította. Bizánci forrásból tudjuk, hogy a XI. század derekán kb. 800 000 fő volt a Bizánci Birodalomra törő besenyők teljes létszáma, beleértve a gyermekeket és az asszonyokat is. Magyarországon, a nyugati végeken, valamint még Erdélyben laktak jelentős csoportjaik. Egykori lakóhelyeikről helynevek tanúskodnak a Maros völgyében, a Csallóközben, de Fejér megye területén is. Jelentős csoportjuk élt sokáig a volt Torontál megyében. Csak kis részük maradt helyben a Prut és az Ingulec folyók közötti részen, majd ott beolvadt a kunok közé, akik velük rokon nyelven beszéltek. Egy kisebb csoportjukat a Rósz folyó mellé telepítették le a kijevi fejedelmek, és utódaik ott nemsokára letelepült földművelő életmódra tértek át. Mint már említettük, a honfoglaló magyarok őseinek régészeti anyagával összevetve, érdekes egyezéseket találunk a déloroszországi besenyőknél. Eddig feltárt sírjaik főleg a nagy dél-oroszországi folyók völgyeiben találhatók, egykor nyilván ott voltak a téli szállásaik. A híres határerődöt, Sarkéit, zsoldosként felfogadott besenyő helyőrség védte. Az ottani feltárások nyomán elég jól ismerjük sírjaikat, jóllehet a régészeti leletanyagot nehéz pontosan elkülöníteni az űzőkétől, akik szintén szerepeltek Sarkéi helyőrségében. Vannak besenyő sírok a Don-vidék más pontjain is, meg Moldva területén. Jellemző rájuk, hogy sírjaik felett alacsony halmok emelkedtek és a harcosokat rendszerint a lovuk is elkísérte a másvilágra. Pontosabban szólva a lovakat részlegesen temették el, azaz csak a koponya és a négy láb került az emberi holttest bal oldalára, hasonlóan a honfoglaló magyarok egyes sírjaihoz. A ló húsát elfogyasztották a halotti tor alkalmával. Ami a lószerszámokat illeti, a besenyők egyenes szárú zablát használtak; ez eltér a magyar zabláktól. Viszont vaskengyeleik formái igen hasonlóak a magyarokéihoz. Szablyáik kissé nehezebbek voltak, mint az ősmagyar szablyák. Gyakran került a besenyők sírjaiba vasolló, amelyet főleg birkanyíráshoz használhattak, de hatalmi jelvényként is szolgált. Rokon vonás a magyarokkal még az is, hogy a halottakat és lovaikat fejjel nyugat felé temették el, tehát arccal jelképesen kelet felé néztek. A besenyő harcosok az ősmagyarokétól eltérő jellegű öveket viseltek. Magyarországon, sajnos, még nem elemezték kellően a sírjaikat, jóllehet erre nézve történtek kísérletek a honfoglaló magyar lovassírok vizsgálata során. Nincs kizárva, hogy besenyő eredetű népcsoport temetője volt pl. a sárbogárdi X. századi temető, ahol a sírok centrumába egy borjút temettek, nomád totemállatként. Bálint Csanád, miután átvizsgálta a kelet-európai sztyepp és erdős sztyepp, valamint a Kárpátmedence összes, rendelkezésre álló lovastemetkezés-adatát, végül arra a következtetésre jutott, hogy a kitömött lóbőrrel történt részleges lovas-temetkezések azoknak a besenyőknek a csontjait őrzik, akik még a honfoglalás előtt csatlakoztak az ősmagyarokhoz. Ezt a megállapítást Fodor István szigorú kritikával illette és teljességgel elvetette, mert úgy véli, Hogy a lovastemetkezéseknek ez a változata a magyarokhoz köthető. Kétkedést ébreszt az is, hogy a Baltát Csanád által besenyőnek ítélt sírok elterjedtsége nem egyezik a helynevekből és egyéb adatokból ismert besenyő települések földrajzi helyeivel (bár azok inkább a X. században Magyarországra betelepült besenyők lakóhelyeire vonatkozhatnak). Ismeretes, hogy Taksony fejedelem a besenyők földjéről nősült, ennek révén kisebb népcsoportjuk is hazánkba telepedett. A Kazár Kaganátus belső területein szereplő besenyőkre vonatkozó kazár forrásadat korabeli, X. századi hitelességet a történészek általában kétségbe vonják,



így Bálint Csanád arra történt utalásait nem fogadják el. Az első nagy összefoglalás, melyet G. A. Fjodorov-Davidov szovjet régész készített a késő középkori nomádokról, a besenyőktől kezdve tárgyalja az emlékeket. Egyes sírleleteket (pl. Vorobjovot) tekintve vitatkozni lehetne vele a népi meghatározásról. A. M. Scserbak 1950-ben közölt egy térképet a besenyők szállásterületéről a Volgát tekintve határuknak; ezt Fjodorov-Davidov keleti irányban kiterjesztette, a korai szállásterületek vonatkozásában Volgán túli régészeti leleteket hozva fel bizonyítékként. A kérdés legnehezebben eldönthető része az időrend, a IX. századi és a XI. századi nomád leletek közötti pontos időhatárok elemzése és megvonása. Minderre és a többi nyitott problémára majd talán a további ásatások fognak választ adni.



Az új haza a honfoglalás előtt
AZ AVAROK ÉS A BOLGÁROK
A Kárpát-medencét, sőt annak nyugati határain túl még a Bécsi-medencét is egészen 803-ig egy igen érdekes korai államalakulat, az Avar Kaganátus tartotta birtokában. Uralkodó rétege és népének jelentős része magukból az avarokból állt, de laktak a birodalom területén szlávok, a Tisza völgyében, valamint attól keletre gepida népmaradványok és bolgárok is. A VII. század végére elültek az avarbizánci háborúk, s a Balkán-félsziget északkeleti részén létrejött a Bolgár Kánság. Ezzel a kaganátus számára beköszöntött egy sajátos „pax avarica”, ami lehetővé tette, hogy egy évszázadon át békés belső fejlődés érvényesüljön ebben az országban. Ez igen jelentős és ritka dolog volt időszámításunk egész első évezredében. Közben az erősödő frank királyság urai félelemmel és idegenkedéssel néztek az Avar Kaganátusra, és a „veszélyes pogány szomszéddal” való leszámolásra készültek. A frankok, keresztény térítés címén, először különböző germán eredetű szomszéd népekkel birkóztak meg, a bajorokkal és a szászokkal. Az avarokkal az első ellenségeskedések a VIII. század végén kezdődtek, majd 803-ig bezárólag közel egy évtizedig tartó háborúskodás tett pontot a kaganátus politikai létére. Az avar föld nyugati része, egészen a Duna vonaláig, a frankoké lett. Egy frank hadjárat eljutott a Tisza vidékére, ahol a kagáni szállást is feldúlta, és annak kincseit Aachenbe szállította. Bóna István, korábbi nyomokon, újabban ismét igyekszik bebizonyítani, hogy a híres nagyszentmiklósi (Sínnicolaul Maré, Románia) aranykincs az avar kagán kincstárából származik. A többi érték szétszóródott, különböző nyugat-európai kolostorok, templomok kincstáraiba vándorolt. Az avar nép sorsa a háborúkkal megpecsételődött. A dunántúli avarság egy része kénytelen volt frank védnökség alá helyezni magát, mert a szlávok állandóan zaklatták. Nyugat-Magyarország és Délkelet-Ausztria sávjában a IX. században sajátos szláv-avar kultúra alakult ki. Az avarok másik, nem jelentéktelen része Horvátország területére menekült, kisebb csoportjaik pedig bolgár szolgálatba álltak, különösen azután, hogy a bolgárok rövidesen dél felől behatoltak az avarok lakóterületére. A nép egészére kihatott a nyilván már előbb megindult elszlávosodási folyamat, de két emberöltő elmúltával az unokák találkoztak honfoglaló őseinkkel. Az „alaplakosság”, az „őslakosság” jelentős részét alkották ezek az unokák; sorsuk vizsgálata és nyomon követése a történeti kutatás szempontjából sem hanyagolható el. Közvetlenül az avar-frank háború vége után, 805-ben, dél felől a dunai bolgárok csapást mértek a még meglevő avar haderőkre. Ezután egészen a Maros völgyéig elfoglalták az egykori Avar Kaganátus délkeleti részeit. Kezükbe kerültek az igen fontos erdélyi sóbányák és a hozzájuk vezető vízi és a déli kárpáti hágókon áthaladó szárazföldi kereskedelmi utak. Bolgár-szláv népelemek azonban még északabbra is eljutottak; a nyelvészeti vizsgálatok szerint többek között az ő egykori jelenlétüket őrzi Pest város neve is. A Közép-Ázsiából eredő bolgár-törökök állama egykor a Kaukázus előterében létezett, egészen addig, amíg a Kazár Kaganátus azt szét nem zúzta és a bolgárságot három részre szakadásra nem kényszerítette. Az egykori „Nagy-Bolgárország” bukása után a bolgárság szétszóródott, bár jelentős része helyben maradt a Kaukázus előterében. A Volgától északnyugat felé felvándorló bolgárok Biler
(Biljar) székhellyel hozták létre államukat, melynek székvárosa a mai Kazántól délre feküdt; neve Bolgari volt. A lakosság jelentős alaprétegét itt a helyben talált volgai finn népelemek alkották. Perm, a Káma-mellék jelentős



kereskedelmi területe volt a volgai Bolgárországnak, de kereskedelmi tevékenysége Közép-Ázsiával is összekötötte, majd közép-kelet-európai kapcsolatai is kiépültek. Saját pénzt is kibocsátott. A bolgárokat a IX. századtól azért nevezzük bolgár-szlávoknak, mert a kelet-európai sztyeppéról a VII. század végén a Duna völgyébe betelepült bolgárság nagy tömegű szláv népességgel találkozott, és vele összeolvadva a IX. századra elvesztette Ázsiából magával hozott törökös nyelvét. Az ősi bolgár nyelvvel rokon nyelven beszélnek még ma is a Volga-vidéki csuvasok, akik a tatárjáráskor felmorzsolt volgai Bolgár Kánság lakóinak nyelvét őrizték meg, természetesen némileg módosult formában. A honfoglaló magyarság déli szomszédja tehát a dunai Bolgár Kánság, majd Bolgár Cárság lett. A bolgárok Borisz cár uralkodása alatt, a IX. században a kereszténységet is fölvették, és szilárd feudális államot alakítottak ki.
BIZÁNC
A Keletrómai Birodalom keresztény utóda, Konstantinápoly székhellyel, sajátos, magas kultúrájú nagyhatalom volt. Kulturális hatása szinte felmérhetetlen. Határai ugyanakkor a politikai események függvényeként módosultak, s időnként puszta létéért súlyos harcokat vívott az avarokkal, a perzsákkal, a kazárokkal stb. Keleten, a Fekete-tenger mellékén, elsősorban a Krím-félszigeten is jelentős területei voltak, és a Kaukázus népei között már igen korán térítettek a papjai. A IX. század első felében súlyos belső bajokkal küzdött, és ezeket csak a század második felében sikerült elhárítania. Ezután Délkelet-Európa történelmének igen komoly szereplőjévé és alakítójává vált, s hosszú időn át nagy befolyást gyakorolt az ottani népek sorsara. A
bizánci-bolgár küzdelmekbe Bizánc oldalán beavatkozó magyarság életében döntő szerepet játszott. Tekintsük át röviden ennek a konfliktusnak közvetlen előzményeit. A Kárpát-medence népei a IX. században végig a két nagyhatalom, a Frank Birodalom és Bizánc vonzáskörének ütközőpontjában éltek. Az Avar Kaganátus szétzúzása, 803 után először a frank és a bolgár érdekek ütköztek közvetlenül. Majd a frankok rövid ideig az avar-szláv utóküzdelmekbe avatkoztak be (811i). Előzőleg. 800-ban Nagy Károlyt császárrá koronázták, és ez, úgy tűnt, nemzetközi síkon csorbítja a bizánci császár, az „ősibb gyökerű”, nagy uralkodó presztízsét. Nagy Károly szerette volna elnyerni Iréné bizánci császárnő kezét, de Bizánc ezt megtagadta. Nyílt ellenségeskedésre került sor a két birodalom között. Majd kitört a bolgár-bizánci háború, s Bizánc, talán ennek hatására is, végül formálisan elismerte Nagy Károly császári státusát, és 812-ben fogadta a bizánci követeket. A frankok azonban soha nem avatkoztak be a bolgár-bizánci küzdelembe. A következő évek a frank-horvát harcok jegyében teltek (819-823), s a frankok végül is leverték a horvát felkelést. Ezután a frankok felvették a diplomáciai kapcsolatot a bolgárokkal (824), majd



meghatározták a két ország közvetlen határait. A bolgárok valahol országuk peremén, talán a Bánátban, egy szláv törzzsel, az abodritákkal is küszködtek; az ottani harcok során fulladt a Tiszába Onegavon bolgár tarkán. 827-ben a bolgár seregek már a Dráva-völgyi szlávok falvait pusztították, s fölégették Alsó-Pannóniát. Haragjában a frank uralkodó még Balderich határőrgrófot is leváltatta, mert úgy vélte, hogy nem tett semmit a betörő bolgárok ellen. Két év múlva a bolgárok seregeit ismét a Dráva völgyében találjuk, amint ismét közvetlenül frank érdekeket sértenek. A harmincas évek elején azonban megtörtént a bolgár-frank békekötés. A bolgárok ezzel lényegében megállították a frank expanziót, és így jöhetett létre az önálló horvát fejedelemség, Ratimirral az élén (829-838) Omurtag bolgár kán hűbérúri fennhatóságának elismerése mellett. A Frank Birodalom végleges felosztása (843) után a veszély egyelőre elhárult. Bulgaria győztesként került ki a rivalizálásból.
NAGY-MORVAORSZÁG
A legkülönösebb és máig vitatott közvetlen szomszéd és egyúttal szereplő Morvaország, melyet Bíborbanszületett Konstantin császár Megalé Moraviának, azaz Nagy-Moráviának nevezett pusztulása után négy évtizeddel. A morvák első fejedelme I. Mojmir volt (830-846). Nem tudjuk, hol keressük az ország egykori központját. Vannak, akik szerint a mai Mikulcice falu mellett volt, ahol már 1956 óta egymás után tárják fel az érdekesebbnél érdekesebb régészeti emlékeket, egykori templomokat, palotákat, amelyeket a X. században elhagytak lakosai és átengedtek az enyészetnek. Más kutatók egyéb pontokat jelölnek meg (pl. Staré Méstot) az egykori eltűnt főváros, Velehrad helyeként. Az állam központi része kétségtelenül a Morava völgyében volt. A fejlett földművelés és kézműipar, a kedvező földrajzi fekvés jelentős kereskedelmi kapcsolatok kifejlődéséhez vezetett. Bíborbanszületett Konstantin könyve alapján egyesek feltételezik, hogy tulajdonképpen két Morvaország volt (Boba Imre és Püspöki Nagy). Ugyanis a császár könyvének 13., 38. és 40. fejezeteiben Megalé Moraviáról ír, amely földrajzilag a horvátok és a magyarok országa között terült el. Ezt délen a Dráva és a Száva közé lokalizálják, a Balkán északi részén levő másik Morava folyó vidékére. A könyv 41. fejezetében a császár által egyszerűen Moraviának nevezett ország pedig az a Morvaország lenne, amely északon volt, a mai Csehszlovákia területén. A “déli" Moravia lokalizálását szerintük az is támogatná, hogy Metód Sirmium püspöke volt. Újabban egy japán kutató (Toru S.) azt fejtette ki, hogy Megalé Moravia a Duna és a Tisza között terült volna el. Később, szerinte, a két Moravia egyesült. Véleménye már csak azért sem fogadható el, mert a Duna-Tisza közén nyoma sincs morva-szláv régészeti emlékeknek. Toru S. azért veti el azt a feltevést, amit Boba Imre képviselt, hogy Megalé Moravia Sirmium környékén terült volna el, mert a császár határozottan pogány országként említi azt. 907 táján, amikor a magyarok már Pozsony (Brezalauspure) urai lettek, az északi Mórává völgyében még egy ideig létezhetett egy kis morva állam. A honfoglaló magyarok megjelenése és sikerei végül is a bajor terjeszkedést akadályozták meg, azt a folyamatot, amely a morva államot lényegében már felbomlasztotta. A csehszlovák és a magyar történészek között már évtizedek óta vitatott a Morva Fejedelemség („Nagy-Moravia”) keleti és délkeleti határainak kérdése. Már említettük, hogy Szvatopluk hadjáratai a Dunántúlt is végigpusztították. A Fuldai Évkönyvek szerint 896-ban még állt Mosaburg, azaz a röviddel korábban meghalt Kocel vára a Zalavár közelében elterülő balatoni mocsárvidéken. Ekkor kapja hűbérül a frank vazallus Braszlav. („Imperator cum űrbe Paludarum tuendam Brazlavoni duci suo in id tempus commandevit.”) Korábban a Dunántúl nem került a morvák adminisztratív vagy gazdasági fennhatósága alá (Poulík J.). Keleten a morva határ a IX. században a Vág, majd a Garam és az Ipoly völgyében húzódhatott. Ezt bizonyítja a keleti morva végek földvársora, amely legkeletebbre a Vág völgyében, a folyó jobb partján épült ki (Poulík J.). Szlovák történészek azonban úgy vélik, hogy még 899-ben is a Mátráig, illetve délebbre, a Duna vonaláig morva kézen lehetett a terület. Csak azt fogadják el, hogy Zemplén várát, a Bükköt és a Mátrát 9O7-ben foglalták el a magyarok (Ratkos P.).



A FRANKOK ÉS UTÓDAIK
A frank nagyhatalom 843-ban széttagolódott, ámde tovább élt komoly veszélyt jelentő utódállamok alakjában. Ez a veszély a morvák, majd a megérkezett magyarok számára nem volt lebecsülendő. A honfoglaló magyarság már nem az Avar Kaganátust is felszámoló Karoling Császársággal került szembe. Miután Nagy Károly császár 814-ben elhalálozott, fia, Jámbor Lajos ugyan még igyekezett a birodalom egységét fenntartani, de a különböző leigázott népekből és királyságokból erőszakkal létrehozott állam nem tudott az egységes fejlődés útjára lépni. Az új uralkodó már 817-ben felosztotta birodalmát fiai között, saját főhatalma megtartása mellett. Nemsokára a csatatereken kellett szembenéznie fiaival, akik végül is 833-ban elűzték atyjukat. Lajos kénytelen volt egy időre kolostorba vonulni. A „családi” küzdelmek 843-ban egy szerződés megkötéséhez vezettek, melynek értelmében a Karoling Birodalom három részre bomlott. A zűrzavaros idők folytatódtak, melyhez a normannok fokozódó támadásai is hozzájárultak a IX. század nyolcvanas éveiben. A németek 887-ben végül Arnulf karintiai herceget választották uralkodójukká, aki 899-ig uralkodott. A kalandozások révén őseink a német területekkel közvetlen érintkezésbe kerültek. Madarász Henrik (meghalt 936-ban), majd utóda, I. Ottó német király (meghalt 973-ban) végül is gátat vetett a kalandozásoknak. Németföld uralkodói a X. században óriási erőfeszítéseket tettek a régi birodalom, azaz a császárság helyreállítására, ami I. Ottónak sikerült (962). Emellett az expanziós, hódító törekvések is jelentősek voltak, sikereket értek el a francia és a longobard területeken. II. Ottó alatt (meghalt 983-ban) nyugatról induló térítőtevékenység folyt a Kárpát-medencében.
PRIBINA FEJEDELEMSÉGE
A frankok a IX. század elején a Dunántúlon létrehozták saját közigazgatásukat, s az egyes egységek élére hűbéreseiket ültették. Ám a terület népességében avarok még sokáig kimutathatók, konkrétan a IX. század legvégéig, Szvatopluk morva uralkodó hadjáratáig. Ugyanis Mojmir fejedelem 830 táján, Nyitra központtal létrehozott egy új államhatalmat, a Nyitrai Fejedelemséget, melynek határai keleten egészen a Garam folyó vonaláig terjedtek. A frankok természetesen nem nézték jó szemmel a szomszédos új állam létrejöttét, és rövidesen elérték, hogy a morva trónra az ő hűbéresük kerüljön. Nemsokára azonban ez is szembefordult velük, és csak hosszas küzdelem után tudták Dévény magas sziklára épült várában megadásra kényszeríteni, 864-ben. Öt esztendő múlva azonban a morváknak megint sikerült lerázniuk a frank igát, de kevéssel ezután a belső trónvillongások megint frank kézre juttatták Morvaországot, amely a 874-es békekötéskor nyerte csak vissza függetlenségét. I. Szvatopluk (meghalt 894-ben) uralma alatt az ország felvirágzott. Utóda két fia: II. Szvatopluk és II. Mojmir lett. Ekkoriban állandósultak a trónharcok, a testvérháborúk, s az ország a belső és külső küzdelmekben rendkívül meggyengült. A Dunától nyugatra, a Balaton déli csücskénél akkoriban elterülő szigetvilágban létrejött egy sajátos kis szláv, de frank vazallus fejedelemség. A 830-35 évek elején Nyitráról odamenekült Pribina, aki végül is frank hűbéresként Mosaburg (Mocsárvár) székhellyel alakította ki világát. Népe csak kis részben lehetett morva eredetű, a többség a délebbről felvándorolt szlávokból és részben talán a római hódítás után helyben maradt népesség leszármazottaiból verbuválódott. Pribinát 860-ban vagy 861-ben a morvák megölették. Utóda fia, Kocel lett. Uralma alatt még egy ideig fenn tudott maradni a kis fejedelemség, ahol a kereszténység is megvetette lábát, részben a salzburgi egyház missziós tevékenysége révén, részben pedig Metód püspök jóvoltából, aki a szláv nyelvű istentisztelet lelkes terjesztője volt a térségben. 874-ben ez a terület is frank kormányzás alá került. Pribina fejedelemségének emlékeit tanulmányozva bizonyos azonosságokat találunk egyes közép-kelet-európai településekkel, így a morvaországi Mikulcice (eredeti nevét nem ismerjük) emlékeivel, vagy az Elba menti Magdeburg város ősi magjával. Mosaburg területén a régészeti



munkálatok során egymás után kerülnek elő az egykori balatoni szigeteken álló kis templomok, udvarházak nyomai. Utóbb Pribina várát is megtalálták, s mellette az erődített várost. Maga a település a délnyugat felé vezető, ősi római út vonalát követő fontos kereskedelmi út mellett feküdt, a mocsarak biztonságában. Ha tovább él, egyik városunk ősévé válhatott volna, de nem érte meg a magyar honfoglalást. Metód püspök egész sor tanítványt nevelt itt, Pribina udvarában. Általa és a bizánci egyház más irányú sikerei nyomán lett kereszténnyé a lakosság egy része, és tőlük kerülhettek nyelvünkbe a népi kereszténység nyomait őrző szavak is. A közeli Fenékpuszta (talán az antik Valcum ?) erődítményében állt egy kis keresztény bazilika. Sági Károly kimutatta, hogy ez a XII. századig működött, tehát a frank hadjáratok nem mindenütt vezettek a lakosság elmeneküléséhez.
HORVÁTORSZÁG
Az Avar Kaganátus bukása után jelentős avar törzsek olvadtak be a szláv-horvátok közé. Nagy Károly azután a horvátokat is leverte, és jó ideig csak a Friauli őrgrófság részeként tartották számon országukat. Részben Ljudevit (819-822), részben Ratimir fejedelem alatt (833) küzdöttek önállóságukért, melyet végül is a IX. század közepén sikerült kivívniuk. Trpimir (845-864) egyesítette az országot, mely 925-től kezdve királyság lett.






LENGYELORSZÁG
Távolabbi szomszéd, de sorsának alakulása szorosan összefonódott a morva és a cseh állam kialakulásával. Ezenkívül, mint ezt a legutóbbi évek régészeti kutatásai is megerősítették, a X. századi magyarság közvetlen kapcsolatokat teremtett Lengyelországgal. Egységes állammá a X. század legvégén kovácsolódott össze. A kereszténység terjesztését 966-ban kezdtek meg náluk. A korai lengyel-magyar dinasztikus kapcsolatoknak van egy legendás adata, mely szerint Géza fejedelem lengyel királylányt vett volna feleségül. Ezt a magyar történészek megcáfolták (Györffy György). A Przemysl alatt talált, már korábban említett X. századi sírleleteket egyesek úgy is értelmezik, mint egy ottani, időleges magyar foglalás emlékét. Ez csak 990 előtt képzelhető el, mert utána Magyarország ellenséges, feszült viszonyba került a lengyel állammal, mivel Géza fejedelem nem akart a csehek ellen, a lengyel oldalon háborúba bocsátkozni.
A KÁRPÁT-MEDENCE BELSEJE A IX. SZÁZADBAN
A kora középkori magyar régészet egyik komoly törekvése a IX. század „belsejének” régészeti leletanyaggal való „kitöltése”. Jól ismerjük már a dunántúli szláv és frank leletek egész sorát, de kísérlet történt a század bolgár leleteinek meghatározására is. Nehezebb dolog a késői avar temetők belső időrendi határának a megállapítása, mert a temetőkben nincsenek éremleletek, és az egymást néha



átmetsző sírok leletanyagai sem adnak támpontokat ehhez. Pedig biztosra vehető, hogy a frank győzelmek után az ország nagyobbik része nem vált légüres térré. Azt a tényt, hogy honfoglaló
magyarok a még valószínűleg élő avar utódok temetőjébe temetkeztek, talán csak egy-két esettel
tudjuk igazolni. Feltételezhető az is, hogy a IX. században még egy keleti néphullám jutott el a Kárpát-medencéig, és a legkésőbbi „avar” leletek egyik sajátos csoportja éppen velük lehet kapcsolatban. A magunk részéről ezekkel próbáltuk meg összefüggésbe hozni a kabaroknak a magyarok által előre küldött csoportjait. Tőlük származnak az un. nagy-phalerás lószerszámos sírok - zömmel lovassírok -, közel ötven lelőhelyről. A nagy, késői avar kori temetők egy része kétségtelenül „belenyúlt” a IX. századba. Véleményünk szerint ezt az ilyen temetők peremrészein található sírok is bizonyítják, amelyekben már nincs griffes-indás díszítésű övgarnitúra, mivel ez a művészet lényegében kihalt a kaganátus bukásával. Vannak viszont a sírok között olyanok, amelyekben un. S végű (pontosabban : spirál-, pödrött végű) hajkarikákat találtak. Az ilyen hajkarikák viselete a késői avar kor utáni időkben volt divatban és terjedt el a környező népeknél is, talán éppen magyarországi központból. Az írásos források feldolgozása révén a IX. századi Kárpátmedence képe - főleg a Dunántúlé - már elég jól elképzelhető. A korabeli régészeti források megszaporodása azonban ennél nagyobb feladat elé állítja a kutatókat. Egy Sopronkőhida mellett feltárt nagyobb temető, melynek ásatását még Szőke Béla kezdte el, majd Török Gyula fejezte be és közölte is a leleteket, arra utal, hogy azon a vidéken és tőle nyugatra, a mai Ausztria területén rokon kultúrájú pogány népcsoportok éltek, főleg szlávok, de lehettek esetleg köztük avar maradványok is. A Fertő-tó mellékén élő kis közösség, melynek végül is 145 sírját sikerült feltárni, halászattal, földműveléssel és állattenyésztéssel foglalkozott. Egy jellegzetes, főleg szláv kultúrkörben előforduló tárgy, a faragott, háromágú sótartó jelenléte maga is utal a lakosság népi hovatartozására. A fegyvermaradványok viszont frank eredetűek. A honfoglaló magyarok itteni megjelenésével a temetőt használó lakosság elvonult. A IX. században bajorországi német és frank-lombard
telepesekkel ellátott frank őrhelyek épültek ki a mai Sopron, Mosonmagyaróvár és talán Pozsony helyén; akkor természetesen ők kezdték használni a temetőket. A késői avar (vagy avar-szláv) temetők folyamatos használatát, egészen a honfoglaló magyarság megjelenéséig, már több kutatónk igyekezett bizonyítani; vagy legalább megpróbált olyan temetőket találni, amelyeket a korai alföldi őslakosság hagyott hatra. A Dunántúlon, Baranya megyében is történtek hasonló kísérletek, de kevés eredménnyel. A kérdés megoldatlan. Az Alföld közepe egy 889-es forrásban mint avar pusztaság szerepel, de nyilván nem lehetett szó lakatlan országrészről, hanem legelőterületekről (Györffy György). Több Zala-völgyi lelőhelyen hamvasztásos-urnás temetőket találtak, melyek a IX. században



kétségtelenül szlávok jelenlétére utalnak. Tudunk arról, hogy régebben Keszthely területén is bukkantak elő ilyen sírok, de a második világháború alatt a leletek megsemmisültek. Újabban Pókaszepetken és más helyeken találtak hasonló sírokat, ahol a hamvak agyagurnákban, vagy ritkábban azok mellé szórva voltak elhelyezve. A szláv (szlovén) lakosság a Dunántúlon megtizedelve ugyan, de helyben maradt I. Szvatopluk, majd fia, II. Mojmir herceg és még azt megelőzően be-betörő magyarok pusztításai ellenére. Kurgánok (halmok) itt sem voltak a sírok felett. Előkerültek még urnasírok az ország más részeiben is, pl. a Miskolc melletti Szirmán; az urna miskolci magángyűjteményben van. A hamvasztásos temetkezést jellemző nagy kurgánok a mai országhatárokon kívül esnek; IX. századi halomsírt tártak fel Kralovy Hlmecen (Királyhelmec, Szlovákia). Ez azt igazolja, hogy a honfoglalás előtti évszázad szlávjai egymástól eltérő jellegű temetkezési formákkal éltek a Kárpátmedence különböző vidékein. Érdekes, hogy a szakirodalomba téves adatok is bekerültek, így pl. a Nyírtasson feltárt állítólagos urnasírokról. Ott azonban nagy agyagedényben eltemetett kisgyermek csontvázát és
nem hamvait találták meg; vagy megemlítjük a Csongrád melletti Felgyőt, ahol egy, a bronzkori
vatyai kultúrából származó urnasírt, illetve avat csontvázas sírból származó, csirkecsontokat tartalmazó fazekat véltek szláv urnasírnak, olyan vidéken, ahol nincsenek régi szláv hely- és víznevek sem. A Dunántúlon a Zala folyó völgyén kívül még több pontról ismerünk szláv jellegű csontvázas temetőket a IX. századból. Nagyobb temető pusztult el Balatonszentgyörgyön egy fatelep kialakításakor; a megmentett sírokról sem tették még közzé az adatokat. Kisebb temetőrészt Letenyén is feltártak. A sírok felett kurgánok nem emelkedtek. A honfoglalás előtti Dunántúlról azonban nemcsak temetők, hanem más természetű régészeti források is képet adnak. Az 1970-68 években Gömöri János, az ismert soproni régész a Győr-Sopron megyei Tarjánpusztán megtalálta és feltárta az avar kor második feléig visszanyúló vaskohászat nyomait, a kohókat. Nyelvünk néhány szláv jövevényszava azt bizonyítja, hogy vasműveseink a szlávoktól is több dolgot átvehettek, jóllehet a magyar fegyverzet vasigénye korábban is óriási méretű lévén, nyilván maguk is széles körben gyakorolták a nyílhegyek, szablyák kovácsolását, készítették a kengyeleket, zablákat, tegezvasalásokat stb. Győr-Sopron megye területén több helyen felfedeztek már Árpád-kori vasolvasztó-kemencéket. Nem kizárt az sem, hogy itt hagyományos ipari tevékenységről volt szó. Anonymus mozgalmas leírásai a honfoglalók csatáiról, ha nem is felelnek meg mindig a konkrét tényeknek, mégis rávilágítanak arra, hogy a helyi lakosság várakat emelt és azokban védekezett. Erre konkrét példa az erdélyi Doboka vár (Dábica, Románia). Az ott 1904-ben megindult ásatások arra utalnak, hogy egy fontos sószállító útvonal mentén már a magyar honfoglalás előtt földvár épült, melyet őseink bevettek és felégettek. Az égési réteget egy X. századi magyar nyílhegy keltezi (S. Pascu-M. Rusu). Voltak jóval kisebb várak is, melyeknek régészeti feltárása még várat magára;



ilyenek például Panyola vagy Gerendás határában a földvárak. Régészeti
leletek arra utalnak, hogy a nyírségi Őrös község határában a helyi lakosság a honfoglaló magyarok közeledtekor a közeli mocsár belsejében kis menekülővárat épített magának. Volt a Dunántúlon olyan ősi, erődített település is, amelyből ugyan már nem fejlődött ki város, de a lakosság a római Pannónia bukása után helyben maradt. Ilyen volt az egy évszázada kutatott Fenékpuszta, valószínűleg az egykori római Vakum, ahol a lakosság folyamatosságát többek között a még ókeresztény templomként megépült említett kis bazilika folyamatos használata bizonyítja. Az ötvenes évek elején sikerült megtalálni az ottani lakosság temetőjét is. Már sok sírt feltártak az erődfalon kívül, közvetlenül a fal előtti térségben. A sírok emlékanyaga frank-szláv kultúráról tanúskodik. Egyes feltételezések szerint az erőd egyes részei, mint Vitimar udvarháza, birtokközpontja, egy ideig a IX. században is funkcionáltak. Ha most a IX. század „belsejéből” visszapillantunk, izgalmas történeti kérdésbe ütközünk: mi lett az ősi, római városok, a római provinciák gyönyörűen kiépített központjainak sorsa? Vajon mind elpusztultak-e a népvándorlás, elsősorban a hunok ostromai során? Történészeink egy része úgy véli, hogy nem. Némi joggal feltételezhető, hogy az aquincumi katonaváros amfiteátrumát átépítették, bejáratait befalazták, és a germán-longobard népek uralma idején erődként használták. Ez igaz lehet, de a lakosság a városokat magukra hagyta, elmenekült. Pest város „ősét”, a Contra-Aquincum-nak nevezett nagy erődítményt Anonymus szavai szerint a volgai Bolgárországból érkezett kereskedők kapták meg (LVII. fejezet) Taksony vezér uralkodása idején. A régészeti kutatások során valóban észleltek későbbi elfalazást az egyik erődkapunál, de lehet, hogy az jóval későbbi. Régészeink már az ötvenes évek elején kénytelenek voltak megállapítani, hogy Magyarországon nincs városi kontinuitás a római és a középkori magyar városok között még akkor sem, ha esetleg az újabb az ókori város helyén létesült (Radnóti Aladár).
Hazái városaink a korabeli kereskedelmi forgalom és ipari tevékenység fejlődésével új alapokon épültek föl, akár Esztergomot, akár Székesfehérvárat nézzük. Az antik romok egy részén még tengették életüket egyes kis csoportok, vagy pl. mint Óbudán a korai magyar építkezések során, legfeljebb tekintetbe vették (vagy éppen építőanyagnak használták) az egykori erődfalakat. Azok a városásatások, amelyeket Radnóti Aladár az ötvenes évek derekán még hiányolt, megkezdődtek, ám eddig meg nem hoztak olyan eredményeket, amelyek a római kor utáni városfejlődés folyamatosságát igazolnák. A népvándorlás valóban „eltépte” a városi élet tápláló ereit, amint azt szemléletesen, de feltételesen írta volt Pleidell Ambrus. Legfeljebb néhány helyen földrajzi kontinuitásról beszélhetünk, de azt is elsősorban az igen jó minőségű és még a középkorban is használt római utak tették lehetővé. A IX-X. században még használt utak fontos csomópontjait a honfoglalók igyekeztek mielőbb birtokba venni. Egyes csoportjaik települései, illetve temetői ezt jól bizonyítják. Újabban Szőke B. M. kísérletet tett rá, hogy a IX. századi emlékek felhasználásával az egész Kárpát-medencéről áttekintést adjon. A történeti forrásadatokból leszűrhető események és a régészeti leletanyag szembesítése máris érdekes eredményeket hozott. A késői avarok, pontosabban az alföldi



területen tovább élők sajátos díszítésű kerámiatárgyakat, pecsételt, rácsmintás edényeket hagytak hátra, zömmel tehát ott, ahol nem volt sem frank határgrófság, sem morva hatalmi terület. A Körösök vidékén bolgár-szláv színezetű népességre is gondolhatunk. A már megindult ásatásokat rövidesen nagyszabású feltárások követik Békés megyében. A honfoglalás kori és az azt követő évszázadok népe a Kárpátmedencében a gyors változások korát élte minden téren. Gazdasági vonatkozásban igen fontos körülmény, hogy a magyarság már a Kárpátok keleti és délkeleti előterében parasztkultúrák területére érkezett, és a
hegyeken átkelve azok intenzív hatása alá került. Alig egy évszázaddal a honfoglalás után széles körben megkezdődött a keresztény hitre térítés is. A kereszténység korántsem volt ismeretlen az elszlávosodó avarok és szlávok között, mivel a bizánci keleti egyház már szép sikereket könyvelhetett el magának a Duna-medencében. Erre különben a nyelvünkbe került, népi kereszténységet igazoló szavak sora, de a régészeti leletek szép száma is utal. Válságba került a régi sámánhit, alapjaiban ingott meg a táltosok tekintélye, jóllehet még a XI. században is egész sor esemény (Gellért megölése, pogánylázadások) tanúskodik erős nosztalgiáról a régi „pogány rend” iránt.
HELYNEVEK ÉS NÉPEK
A hazai helynévanyag igen bonyolult és sajátos jellegű. Kniezsa István úttörő jellegű összefoglaló, értékelő munkája mellett (1938) még több magyar kutató foglalkozott bizonyos helynévcsoportokkal vagy zártabb vidékek helyneveivel. Az egyik nehézség itt abban rejlik, hogyan kössék az egyes nyelvekhez a helyneveket, illetve mely nyelvekkel magyarázzák őket. Szláv, török, magyar, német stb. helynevek fonódnak egymásba. A másik nehézség a helynevek és víznevek keletkezési idejének megállapítása. Mindkettő komoly forrásfeltárást és széles körű tájékozottságot kíván a szóba jöhető nyelvek családjában. Érdekes módon az avar korból alig maradt fenn helynevünk, vagy nem tudjuk még őket a sok régi helynévből kielemezni. Melich János volt az első, aki 1925-ben komoly, átfogó kísérletet tett arra, hogy a honfoglalás kori Magyarország egyes népeiről képet kaphassunk a helynevek alapján. Bebizonyította, hogy az ország középső és keleti részeit bolgárok, pontosabban „bolgár-török nyelven beszélő emberek lakták”.
A jövőben talán majd a bolgár-török eredetű helynevek közül ki lehet elemezni az avar
helyneveket is, tekintettel arra, hogy az avarok is ilyen nyelven beszéltek. Erdélyben a bolgárok hatalmát a Fuldai Évkönyvek egyik adata is igazolja; ez 892-ben Arnulf német császár kérésére utal, hogy ne adjanak el sót a morváknak. A Torda mellett bányászott sóról lehetett szó. Melich János egyébként egész sor magyarországi folyónév, így a Tisza neve kapcsán arra is utalt, hogy az ilyen ősi nevek bolgár-török közvetítés révén jutottak el a honfoglaló magyarokhoz. Vannak olyan víznevek, amelyek viszont régi szláv, méghozzá bolgár-szláv eredetűek, pl. ilyen a Zagyva folyó neve is; ez a már elszlávosodott bolgárok révén alakult ki és jutott el őseinkhez. Vannak olyan régi szláv helyneveink, amelyek a „nedves talajú erdő” jelentésű „long”



szóval függenek össze; velük kapcsolatosan az az érdekes, hogy a bennük levő „ng” orrhang a IX-X. században eltűnt a déli szláv nyelvekből, tehát a magyaroknak még rögtön a honfoglalás táján kellett átvenniük őket, valószínűleg megint csak a bolgároktól. Ami Magyarország északi területeit illeti, az ottani morva-szláv eredetű vízneveket (pl. Vág, Nyitra, Zsitva stb.) és helyneveket (pl. Trencsén) a magyarok az őslakosságtól örökölték; egyes még ősibb vízneveket, így pl. a Garam nevét is ők közvetíthették a honfoglaló magyarokhoz. Más nyelvjárást beszélő szlávok laktak azonban a Balatontól északra, a nyugati szlávok, tőle délre pedig a délszlávok; ez utóbbiak jelenlétéről esetleg a Kanizsa folyó neve tanúskodhat. Pribina és Kocel vazallusfejedelem uralmi területén és a Rába mellett viszont bajor (német) néptöredékeket is találtak őseink. Milyen régészeti emlékeket tudunk megszólaltatni Erdélyből, arról a földről, amelynek történetéről mostanában oly sok szó esik főleg a román, de más országok történeti irodalmában is? Szláv emlékek Erdélyben legalább a VII. század második feléből kimutathatók. Nyilván ők sem érkeztek puszta földre, többek között ott találták a gepidákat. Ennek a honfoglalástól viszonylag távoli kornak a vizsgálata azonban nem feladatunk. Lássuk viszont a IX.
század emlékeit. A második világháború után a kolozsvári Kürt Horedt volt az, aki elsőként elemezte ezeket a leleteket, és egyik könyvében megkísérelte a régészeti-történeti kép megrajzolását is (1958). Valamivel később egy kiváló bukaresti régész, Chifvasi-Comsa Mária foglalkozott Erdély bolgár emlékeivel (1960). Még 1943-ban történt, hogy a Maros völgyében, Tártária (Tatárlaka) falu vasútállomása mellett olyan csontvázas temetőre bukkantak, amelyből szláv kerámia és jellegzetes karoling sarkantyúpár került napvilágra, olyan, amelyet gyakran találnak a morvaországi leletek között, de találtak már Mosaburg-ban is (Zalavár). A kerámia egy része, párhuzamai révén, Bulgária felé vezet bennünket, a frank sarkantyúk viszont Morvaország, és azon túl a frankok felé. A temető kétségtelenül IX. századi. Mindez egybevág azokkal a történeti forrásadatokkal, amelyek a korabeli erdélyi sóbányászatra, annak bolgár és morva érdekeltségére vonatkoznak. A közeli Blandiana (Orestie, Szászvárosi járás) község (azelőtt Maroskarna) területén, ott, ahol a „Zeligrad” helynevet találjuk, egy másik csontvázas temető sírjai kerültek napvilágra már 1910-től kezdve, de ásatásokat egészen 1948-ig nem végeztek. A leletek arra utalnak, hogy ezen a helyen a VIII. és a X. század közé keltezhető temető található. Párhuzamaik szintén Bulgária felé vezetnek. A „grad” végződésű helynevek (pl. Mojgrad) szintén bolgár-szláv eredetűek. Valamivel később kezdtek temetkezni a Nagyenyed (Aiud) környékén levő Ciumbrud (Csombord) község határában, talán a magyar honfoglalás éveiben, de még ez sem magyar temető. A temetőből 1957-ben feltárt 32 sír kétségtelenül a X. század első feléből származik. Ezek morva jellegű tárgyakkal kísért sírleletek, ami arra a következtetésre indította az egyes kutatókat, hogy Morvaország bukása után Erdélybe menekült néptöredék emlékeiről lehet szó. A temető majdani teljes feltárása közelebb vihet bennünket a kérdés megvilágításához. Újabban még több hasonló korú temetőt
fedeztek fel Erdélyben, de feltárásuk késik (Cugir, Sinbenedic, Sebes, Álba lulia). A korabeli bolgár temetők és települések egész tömegét ismerjük viszont a Kárpátoktól délre. Újra a kutatások és az érdeklődés kereszttüzébe került a méltán híres



nagyszentmiklósi (Sánnicolaul Maré) aranykincs. A ránk maradt 23 aranyedény, amely Bécsben látható, több közleményből (László-Rácz, 1977) jól ismert. Az edények nem pontosan ugyanabban az időben készültek. Földbe kerülésük ideje is vitatott. Itt csak azért említettük őket, mert első nagyszabású leírójuk, N. Mavrodinov (1943), a bolgárokhoz kötötte őket, és még ma is sokan ezt vallják. Láttuk tehát a korabeli politikai szituációt, számba vettük a Kárpátmedencében élő népeket és emlékeiket. Mindez egy olyan sajátos helyzetet érzékeltet, ami éppen akkor lehetővé tette a honfoglaló magyaroknak az ittmaradást, és nem kényszerítette őket a továbbmozdulásra - arra, ami tulajdonképpen nem is lett volna lehetséges. A honfoglaló magyarság hasonlóan más, rokon életformát folytató népekhez - már csak azért sem mehetett tovább nyugat felé, mert a Bécsi-medencén túl nem kínálkozott megfelelő legelő sem a lovainak, sem a marháinak. Az egykori avar puszták viszont dús füvet kínáltak, a kellő időben történő itatást pedig a nagyobb folyók mellett sok kis patak és tó tette lehetővé. A Kárpát-medence képét a lecsapolási munkálatok azóta bizony alaposan megváltoztatták. A harmincas években elkészült rekonstruktív vízrajzi térkép pompás lehetőségekről tanúskodik réteket, nedves talajokat, fás, erdős vidékeket kedvelő népek számára. Ennek hátterében kell keresnünk és értelmeznünk tehát őseink és az itt talált lakosság elhelyezkedését.



A honfoglalás legendaköre
A HONFOGLALÁS IDŐPONTJA
A honfoglalás időpontjának rögzítése egyáltalán nem öncélú dolog. Megállapítása nehéz feladat elé állította a történészeket a múlt század végen, amikor a Millennium megünneplésére kezdett készülődni az ország. Valós évszámot ugyanis egyetlen ránk maradt krónika sem ad. Előrebocsátjuk, hogy nem csupán az év, de még az évszak megállapítása is nagyon fontos lenne, hiszen a Kárpátok hágói nem minden évszakban járhatók. Az év megállapításával Pauler Gyula akadémikus birkózott meg. Sorra vette a külföldi krónikák híradásait: a Zágrábi Krónika 889-re teszi Pannónia elfoglalását, de ez áll a vele egyező szövegű Váradi Krónikában is. A Dubnici és Budai Krónikában 888 olvasható. Ezt Pauler Gyula korrigálta. Pannónia elfoglalását - helyesen - 901-re rögzítette. Albericus Monachus szerzetes 893rá tette a honfoglalás évszámát. Ettől lényegesen eltér a magyar Anonymus, aki a honfoglalás évét 903-ban határozta meg (XIV. fejezet). Más támpontot kell tehát keresnünk. A bolgár-bizánci háborút napfogyatkozás előzte meg. Ennek időpontját 891. augusztus 8-ban sikerült megállapítani. (Lakits F.)
A VÉRSZERZŐDÉS ÉS A HONFOGLALÁS MÁS KÖZVETLEN ELŐZMÉNYEI
Anonymus a következőket írta: „Ekkor a fönt említett férfiak...saját verőket pogány szokás szerint egy edénybe bocsátva, megerősítek az esküvést és jóllehet pogányok voltak, mindamellett is azt az esküszerződést, melyet ekkor tettek vala, egymás közt, mind halálokig megtartották ilyenképpen.” A vérszerződés rítusa igen ősi jellegű; már Hérodotosz feljegyezte az i. e. V. században a szkíták köréből. Minden iskolás gyerek tudja, hogy ez előzte meg a magyarok honfoglalását is. Az „esküvésben” a hét törzsfő Álmos fejedelmet választotta vezérévé. Az aktust az magyarázza, hogy mivel a magyarság etnikai és nyelvi szempontból nem volt egészen egységes, a törzsek csak úgy köthettek szövetséget, ha a nem vérrokon férfiak ilyen ősi rítus keretében fogadnak testvériséget egymásnak. A magyarság politikai struktúrája azonban a IX században már fejlettebb volt, mint a törzsszövetség. Kazár modell alapján sajátos államfejlődés indult meg náluk. A „törzsi állam” kifejezés (amely tulajdonképpen V. V. Mavrogyin „törzsi fejedelemség” terminusa nyomán jött létre), ügy tűnik, alkalmazható országunkra. A későbbi „törzsi” központok szétzúzását Géza fejedelem, majd fia, István király hajtotta végre. A vérszerződés aktusán kívül, amely Álmos vezérré választásával volt szoros kapcsolatban, a honfoglalás előzményeként foghatunk még fel több jelentős eseményt. Az egyik Árpád vezérré



választása volt, amit Anonymus igen röviden és egyszerűen említ csupán, míg a Képes Krónika jóformán figyelmet sem fordít erre az eseményre. Bíborbanszületett Konstantin viszont könyve 38. fejezetében megírta, hogy Árpádot „a kazárok szokása és törvénye szerint pajzsra emelvén, fejedelemmé tették” Érdekes, hogy egy bizánci császár kazár szokásként említi a pajzsra emelést, jóllehet ezt az aktust éppen egy kissé későbbi, de mégiscsak bizánci emlék tanúsága szerint is, elsősorban Bizáncban gyakorolták: az ottani uralkodót emelték így a korabeli világ urává, Kosmokratórrá. A washingtoni Dumbarton Oaks Múzeumban őriznek egy 1200 körüli márvány domborművet, melyen a bizánci császár, összes hatalmi jelvényével együtt, napszimbólumként is felfogható sugaras korong hátterén, pajzson állva jelenik meg előttünk. Ez a pajzs is a „világ urának”, a bizánci császárnak egyik attribútuma volt. Nem kevésbé figyelemre méltó az, ami Árpád apjával, Álmossal történt. Alighogy a honfoglalók elérték Erdély földjét, „az ő atyját (azaz Árpádét), Álmost, Erdőelve (Erdély) országában megölték; nem volt szabad bejönnie Pannóniába”. Ez áll a Képes Krónikában. Az 1971. évi kiadás jegyzetkészítője, Mezey László a 21. jegyzetben azt írja, hogy ez megfelelt a belső-ázsiai nomádok szokásának, vagyis ha a király vagy a fejedelem az előre kiszabott uralkodási időt túllépte, népe megölte. A kazároknál valóban volt ilyen kegyetlennek tűnő rítus, de a belső-ázsiai nomádoknál nem ismeretes. Ugyanakkor meg kell jegyeznünk, hogy Álmos megöletése még más mozzanatokkal is magyarázható, így az emberáldozattal az új haza elfoglalásának küszöbén; de az is feltételezhető, hogy a besenyő támadás és a bolgároktól elszenvedett vereség késztette a magyarokat az elerőtlenedett fejedelem elpusztítására. Ezek szerint kazár mintára neki kellett a magyarok „szakrális királyának”, illetve fejedelmének lennie. Ha nagyobb kultúrtörténeti távlatban vizsgáljuk a szakrális királyság intézményét, kiderül, hogy az igen-igen ősi gyökerű intézmény volt, Afrikától Ázsiáig néhány példával mindenütt kimutatható. Ez természetesen nem zárja ki azt, hogy őseinkhez ne a kazárok révén került volna. A későbbiekben nálunk Árpád és uralkodótársa, Kurszán kettős fejedelemsége jelzi a szakrális fejedelem és a „gyakorlati”, a „vezérlő” fejedelem kettősségét. Anonymus Álmos megöléséről semmit
sem ír könyve idevágó, azaz XIII. fejezetében. Szerinte Álmos a fiát, Árpádot már az új
haza földjén tette meg maga helyett vezérré. A honfoglalást felderítés előzte meg; Anonymus pl. Apa-farkasAgmándot vagy Tárcáit említi felderítőként. A felderítést mondaszerű cselekmények kísérték, így a Képes Krónika szerint lovat küldtek Szvatopluk fejedelemnek, Anonymus-nál Szálán bolgár vezérnek küldtek tizenkét fehér lovat, s az ezért mintegy „cserébe” kapott tömlőnyi víz, nyaláb fű és a földrögök jelképesen szerzett „örökjogot” biztosítottak az általuk elfoglalt földre. A Képes Krónikában még Árpádnak a Duna vizével megtöltött ivókürtjéről is hallunk, melyre „Isten kegyelmét kérte”. Mivel ezek a mondái elemek, s különösen „a fehér ló mondája” mindkét említett forrásban fellelhető, a dolog azt bizonyítja, hogy Anonymus méltán kritizált szövege ebben reális magvú történeti folklórelemet őrzött meg annak ellenére, hogy mint maga is írta művében, igyekezett magát elhatárolni a hagyományőrző regösöktől, igricektől. Egyes kutatók a honfoglalást megindító lökések egyikének tartják a Képes Krónika azon adatát, hogy a magyarok „a hegyeken át valamely tartományba érkeztek, ahol számtalan sok sast láttak; itt meg nem maradhattak a sasoktól, mert azok úgy ellepték a fákat, mint a legyek,



elemésztették vágómarháikat, sőt még a lovaikat is”. Thuróczy János a XV. század végén írt krónikájában nagyjából ugyanezt mondja: a magyarok... „átvonultak a besenyők és a fehér kunok országán, majd átkeltek a havasokon egy tartományba, és megszámlálhatatlanul sok sast láttak, és a sasok miatt nem maradhattak meg ott, mivel a fákról úgy szálldostak a sasok, mint máshol a legyek, és felfalták meg felemésztették nyájaikat és lovaikat. ... Azután három hónapig hegyeken keltek át, és végül elérkeztek Pannónia határvidékére, arra a földre, amelyet most Erdélynek hívnak.” Nem kétséges, hogy ezt az adatát Thuróczy Kézai Simon munkájából vette át. Némelyek e mondái elem mögött történeti tényt látnak, a sasokban meg éppen besenyőket („bese” a török nyelvekben sólymot jelent). A baj csak az, hogy a sasok támadása már a Keleti-Kárpátokon innen történt, míg a besenyők odaátról támadtak. Ezt az egész krónikarészletet már Pauler Gyula is a bizánci Suda Lexikonból átvett dolognak tartotta, és nem tulajdonított neki különösebb konkrét történeti értéket.
A magyarok hét törzse (meg a kabaroké) hét vezér irányításával hajtotta végre a honfoglalást. A honfoglaló hét vezér neve (és személye) azonban nem teljesen bizonyos. Anonymus és Kézai más-más neveket említ. Hóman Bálint szerint csak Árpádot, Elődöt (szerinte = Levedit), Ondot, Hubát vagy Zuárdot, esetleg Tétényt és Bogátot, talán még Kölpényt ismerhetjük el a honfoglalás vezéreiként. Kölpény neve ugyanakkor a varég (más néven normann) kolpingok elnevezését őrzi. Könyvünkben közreadunk néhány leszármazási táblázatot, melyeket neves történészeink készítettek Árpád



őseiről és leszármazottairól, illetve a honfoglaló hét vezérről. Ezek jól szemléltetik a tudományos nézetbeli eltéréseket, a forrásadatok alapján lehetséges ingadozásokat.









A honfoglalás vezetői tehát: Álmos (akit Erdélyben megöltek), Árpád, a fia és Levente, az unokája. Ez utóbbiról csupán azt tudjuk, hogy a bolgárok ellen harcoló seregek vezére volt. Árpádról, akinek a nevét szintén ősi török szóból magyarázzák (Árpa = Árpácska), alig tudunk valamit. Anonymus csak a temetkezési helyét említi, és azt, hogy az elöl harcoló seregrészek vezére volt. Ebből egyes történészek arra gondoltak, hogy a csatlakozott kabarok vezérét kellene a személyében látnunk. Ez nyilvánvaló tévedés, hiszen pajzsra emelésével az egész magyarság ura lett. Árpád mellett még vezértársát, Kurszánt (Kuszánt) említik. Álmos fejedelem joggal rituálisnak feltételezett meggyilkolása Erdélyben, valamint ezzel is összefüggésben a kétségtelenül meglevő kettős fejedelemség intézménye az ötvenes években keltette föl a kutatók figyelmét, miután Györffy György nagy tanulmányt szentelt a kérdésnek. Dümmerth Dezső jóval később részletesen foglalkozott a szakrális királyság kérdéseivel (1977). Sajátos, és a kazár párhuzam tükrében különösen hihetetlen, hogy Álmos, a feltételezett szakrális fejedelem helyébe annak halála után az eddigi vezér/ő fejedelem lép, azaz ő válik szent fejedelemmé. Ez szokatlan és ismeretlen dolog. De hogy mégis így történhetett, azt Dümmerth Dezső szerint az is igazolja, hogy Árpád már nem állt a kalandozó hadak élére. Ugyanakkor találkozunk fejedelemtársával, Kurszánnal is. Györffy György egyik tanulmányában Kurszánt jelölte meg a honfoglalás főfejedelmeként, mert szerinte ő volt a szakrális fejedelem. A szakrális uralkodó előre meghatározott uralkodási éveinek számáról, szerepéről és személyéről Róheim Géza, a világhírű magyar etnológus írt érdekes tanulmányt. Róheim a kérdést a kazár és azon keresztül a belső-ázsiai türk összefüggéseken kívül még szélesebb analógiakörbe ágyazta. A kazároknál kétségtelenül megvolt a kettős fejedelemség. Erről nagyon szavahihető arab források tanúskodnak. Ezek: a kagán, a főkirály (a



„szent uralkodó”) és az isa, a kormányzóvezérlő király. Hasonló, de nem azonos intézményt Japánban is felleltek. A magyaroknál tapasztalt kettősséget (Árpád-Kurszán) kazár örökségnek tételezik. A kazároknál a főkirály - írja Ibn Fadlán – „csak negyven évig uralkodhatik”, ezután megölik, mivel ereje meggyöngül és ezáltal népének sorsa veszélybe kerül, így kerül azután összefüggésbe Álmos megöletése a rituális kazár királygyilkossággal. A 870-es évek táján - de lehet, hogy még előbb - a magyaroknak valóban volt egy kündü rangot (címet) viselő főnökük, és mellette egy gyakorlati uralkodójuk, a gyu/a (dzsula). A kettős fejedelemség ténye tehát kétségtelen, erről Dzsajháni leírásából hitelesen tudunk. Árpád azonban, miután nagyfejedelemmé választották, „nem a gyula méltóságnevet viselte”. A nyugat-európai források az ő nevét nem ismerték; a fővezér nem ő, hanem - Czeglédy Károly szerint - Kurszán lehetett.
MILYEN ÚTVONALON JÖTTEK?
Nem könnyű kérdés a honfoglalás útvonalának megállapítása. Anonymus a Keleti-Kárpátokon át hozza be őseinket, s a köztudatban főleg ez rögződött attól kezdve, hogy a tudós pap kéziratát latinul, majd magyarul kiadták. Anonymus a következőket írja könyvének XII. fejezetében: „...a Havas
erdőn át utat készítenek a hungi határszélig ...Akkor a hét fejedelmi személy, kiket hetumogernek neveznek ...megindulnak Pannónia földjére, s így a Havas erdőn átkelve a hungi részekre szállának...” Amint látjuk, itt a Vereckei-szorosról név szerint nincs szó. A Bécsi Képes Krónikában az áll, hogy „három hónapig ereszkedtek le a hegyekből, és eljutottak Magyarország, illetve Erdőelve (Erdély) határára”. A Vereckei-hágót itt sem említi a krónikás. Viszont az erdélyi hágókat mindenképpen számításba kell vennünk a honfoglalás útvonalának vagy útvonalainak megrajzolásakor. Olyan kiváló, múlt századbeli magyar történészek, mint pl. Pauler Gyula, aki behatóan foglalkozott a magyar őstörténettel és a honfoglalással, a honfoglalók útját végül is a Vereckei-szoroson vezette át (1900). A mai kutatók nagy többsége is ezt az útvonalat valószínűsíti, legtöbbször minden külön indokolás nélkül. Nem kétséges, hogy a IX.-X században a Lengyelország felől, Halicson át Kijev felé vezető fontos kereskedelmi út leágazása ezen a hágón ár vezethetett hazánk belsejébe, Esztergom és Székesfehérvár irányába (László Gyula, 1944). A Felső-Tisza menten találhatók az eddig felfedezett leggazdagabb IX-X. századi sírleletek (Rakamaz, Geszteréd stb.), és ott a legsűrűbb a honfoglalás kori temetők előfordulási kepe is. Erdély teljes meghódítása kissé későbbi a honfoglalásnál, jóllehet felderítése és egy részének megszállása már előbb megtörtént. Erre kolozsvári (Cluj) sírleletek is utalnak. Anonymus szerint Erdély földjét Töhötöm vette birtokba még Árpád vezér idején, miután Apafarkas apja Agmánd kikémlelte azt (Anonymus, XXV. fejezet). Erdély sója és aranya rendkívül fontos volt a magyaroknak is. Előttük az erdélyi sóbányákat a bolgárok uralták, és megakadályoztak, hogy a morvák sóhoz jussanak Erdélyből. Töhötöm ezt a földet a helybeli Gyalu vezérrel folytatott sikeres csatában szerezte meg (Anonymus,
XXVI-XXVII. fejezet). A Képes Krónika Erdély elfoglalását Pannónia elfoglalása elé helyezi:



„Az ő (Árpád) atyját, Álmost, Erdőelve országában megölték, nem volt szabad bejönnie Pannóniába. Erdőelvében tehát megpihentek és barmaikat megpihentették.” Kézai Simon, „A magyarok története” című, 1283 táján írt krónikájában azt említi, hogy „Árpád pedig törzsével az orosz havasokat elsőként lépte át, mivel nemzetsége Szkítia többi törzse felett azzal a kitüntető méltósággal van felruházva, hogy az előnyomuláskor a sereg előtt, visszavonuláskor pedig utána vonul”. Vereckéről tehát itt sem történik említés. Érdekes lenne tudnunk azt is, hogy vajon délkelet felé meddig terjedt az „orosz havasok” határa? Van ebben a mondatban még több igen érdekes részlet, így pl. az, hogy nem „a magyarok többi törzse felett” kifejezés szerepel, hanem Szkítiáé, azé az „országé”, ahonnan őseink kijöttek. Ez a kifejezés azzal együtt, hogy Árpádnak és törzsének a sereg előtt, illetve utána kellett haladnia, egyes történészeket arra a gondolatra indított, hogy Árpád a segédnépek, pontosabban szólva a csatlakozott népek vezére lett volna. Ugyanis ázsiai nomád hadiszokás szerint a csatlakozott népeknek ezt a szerepet is vállalniuk kellett, azaz ők voltak kötelesek a harcban a legtöbb véráldozatot hozni. A Magyarország történetéről 1895-ben kiadott többkötetes, reprezentatív összefoglalás, amelyben Marczali Henrik, az egyik legkitűnőbb korabeli történész írta a honfoglalásról szóló részt, említést sem tesz Vereckéről. Marczali tollat - amint maga írja - Kézai krónikájának előadása vezette. A sasok támadását illetően arra céloz, hogy ezt egy IX. századi bizánci kútfő, a Suda Lexikon, az avarokkal kapcsolatban már említette. A honfoglalás útvonalát Marczali is Erdélyen vezeti át, de a Kézai Simon által megjelölt 872-es évet, mint a honfoglalás évét, elvetette. A Hung vize felőli jövetelt későbbi betoldásnak vélte, amire azért volt szükség, hogy a magyarok „hungár” nevét megmagyarázzák. Anonymus elbeszélését ezért kemény bírálattal illette. Egyébként a Fuldai Évkönyvek egyik adata nyomán Marczali meg volt
győződve arról, hogy a magyarok már 894-ben urai voltak az egész Alföldnek a Duna vonaláig, jóllehet zömük még Etelközben tanyázott. A honfoglalás évét végül is 896-ban állapította meg. Pannónia végleges elfoglalását 899-re tette, mert ugyanabban az évben nagy magyar hadjárat indult Olaszországba, ami csak a Dunántúl biztos birtoklása esetén képzelhető el. Az északnyugati új országhatárok biztosítására és a Dunától északra fekvő termékeny síkság megszerzésére alkalmas pillanatnak bizonyult Morvaország meggyengülése. A belső trónharcok és a frankok támadásai teljesen aláásták ennek az országnak a jövőjét. A végső csatára, a Salzburgi Évkönyvek tudósítása szerint, Breszlav vára (Bresalausburg) közelében került sor, melyet egyesek Pozsonnyal azonosítanak. Mivel az írásos források különböző éveket jelölnek meg, valószínű az is, hogy legalább két ütközetre került sor a magyarok és a morvák között. Az is meglehet, hogy az egyik



csata a morvák győzelmével végződött. Végül mégiscsak a magyarok kerekedtek felül, és ezzel Morvaország politikai sorsa megpecsételődött, keleti fele Magyarország részévé lett. Az eseményeket - részben már elkallódott írásos források nyomán - egy német humanista, az Aventinus néven ismert Turmair János foglalta össze a XV-XVI. század fordulóján. A magyarok „királyának”, Kurszánnak a követei (Aventinusnál Kuszái) elmentek az Arnulf bajor király által 892ben összehívott birodalmi gyűlésbe, s felajánlották seregeiket II. Szvatopluk és testvére II. Mojmir morva uralkodók ellen, ha győzelem esetén megkapják a földjüket. Arnulf örömmel vette ezt a felajánlkozást, és ezután mind a bajor, mind pedig a magyar seregek megkezdték a támadást. A magyarok - mint Aventinus írja - korábban az alföldi részeket pusztították, és ott már végleg meg is telepedtek. Később Pannóniát is sikerül meghódítaniuk, de ezt megelőzően, 894-ben, még egy „kalandozó”, pusztító hadjárattal söpörték végig a Dunántúlt, amint azt a Fuldai Évkönyvekben
olvashatjuk. Györffy György ezt az eseményt tekinti a honfoglalás kezdetének; a megelőző események fényében azonban indokolatlanul. Az ország belső területeinek elfoglalására vonatkozóan egyedüli irányítónk Anonymus kései Gestája, amelyet igen óvatosan kell kezelnünk. Például fenntartással kell fogadnunk, amit a Százhalom (valószínűleg a mai Százhalombatta) melletti táborverésről, majd Baranya várának elfoglalásáról, a Sármellékről és Vajtárói ír. Ezután Veszprém vára nehéz megvívásának rövid leírása következik, majd Vasvár és Tihany bevétele. Könyvének ötvenedik fejezete Pannónia feldúlásáról szól; a Vértes-hegység és a Fertő-tó, a pannonhalmi Szent Márton-hegy szerepel ebben a részben. A magyar seregek a Rábáig és a Rábcáig is eljutottak. Vezérként itt mindenütt maga Árpád szerepel. Anonymus megemlíti csepel-szigeti szállását is. Érdekes, hogy csak ezután következett a keleti, tiszántúli részek, azaz Ménmarót bihari vezér országrészének meghódítása, miután átkeltek a Körösön, „a szarvasi halomnál”. Anonymus Gestája akarva-akaratlanul sokat megőrzött a honfoglalás előtti körök mondavilágából, így Álmos fejedelem totemisztikus eredetmondáját is, jóllehet talán tévedésből úgy vélte - és ez volt a kiindulópontja -, hogy az Álmos név a magyar „álom” szóval van összefüggésben. Azt a mondát, amelyet „Emese álma” néven ismerünk, a következőképpen-jegyzi le: „Isteni jelenetről nevezték pedig Álmosnak, mivel terhes anyjának álmában isteni látomány tűnek föl saskeselyű képében, mely mintha alászállva teherbe ejtette volna őt...” Különös ez a feltételes mód, és még különösebb az „isteni” jelző kétszeri alkalmazása, ami Anonymusnak, mint egyházi embernek a tollából nyilván csak pogány istenre utalhat. A „saskeselyűt” (mások szerint „héját”) itt a turul madárral szokták azonosítani. Kézai Simon megjegyezte, hogy a hunok ( = magyarok) Géza fejedelem koráig ezt a madárábrázolást viselték pajzsukon. Lehet, hogy ez a madár szerepel a rakamazi ezüstkorongon is (Szabolcs-Szatmár megye).



Álmos neve viszont nem az „álom” szóból ered, hanem a köztörök „vett” vagy „vétel” igealakból (a főnévi igenév: a/), jóllehet végső magyarázatával még adós a nyelvtudomány. Átvitt értelemben a név szerzőt, hódítót is jelenthet. A turul madárral kapcsolatos összehasonlító etnológiai kutatások részleteiben is kimutatták annak ősi, totemisztikus, mondái jellegét.
BENE VITÉZ SÍRJA
A szakrális és a vezérlő fejedelem meg a vezérek jelentős és harcedzett tömegeket irányítottak. A honfoglalás különösen nagy és sajátos, jó szervezést igénylő feladat volt a beállt háborús helyzetben. Tudunk-e valamit a honfoglaló fegyverforgató népről? Egészen a múlt század harmincas éveinek derekáig csupán az írásos forrásokban ránk maradt csekély számú adatra voltak kénytelenek utalni azok, akiket ez a kérdés foglalkoztatott. Akkor azonban döntő változás következett be: előkerült az első honfoglalás korabeli magyar sír, és az ötvenes évek második felétől egyre gyakrabban tártak föl ilyeneket. Az új, régészeti forráscsoport azután már más lehetőségeket is megnyitott a felmerült kérdések megválaszolására. Lássuk most a korabeli híradást az első ilyen sírlelet megtalálásáról és értékeléséről. A honfoglaló magyarság emlékeit kutatók a múlt század elején főleg éremtannal, római kori feliratokkal és egyéb emlékekkel foglalkoztak. Egy szerencsés véletlen 1834-ben lehetővé tette az első fogódzó megragadását. A mai Ladánybene határában, a korabeli Benepusztán lovassír került napvilágra. A leleteket Pest megye főjegyzője mentette meg az utókornak. Lássuk az alábbiakban a W. Jankovich Miklós báró tollából megjelent tudományos leírás szövegét, amely még abban az évben megjelent a Magyar Tudós Társaság (az Akadémia)
évkönyvében. Címe így hangzott: „Egy magyar hősnek, hihetőleg Bene vitéznek, ki még a tizedik század elején Solt fejedelemmel L Berengár császárnak diadalmas védelmében Olaszországban jelen volt, újdonnan felfedezett tetemeiről és öltözetének ékességeiről.” A leírást az eredeti írásmóddal és helyesírással közöljük. „Ezerszer áldott tudományi szorgalom!... Teneked köszönheti nemzetem egy dicső, de csaknem halhatatlanná vált hősének immár közel ezer esztendő óta föld alatt rejtett tetemei', 's mívbeli emlékei' megismertetését és eredeti bizonyítványokkal tettleges megerősítését hajdani krónikáink' azon előadásainak, mellyek őseink által Olaszország' diadalmas hódításáról, és köntöseik' mívbeli ékességeiről nyilván emlékeznek ... a' későbbi történetíróknak balvélekedései... ezeket tagadják, 's Európába költözött eleinket természeti vadságokban maradott, mívéletlen, 's embertársaikat dúló vad csoportoknak... állítják. Már pediglen csak a' jelenleg felfedezett mívbeli ékességek is sokkal díszesebb öltözeteiket bizonyítják őseinknek... ezen dicső, és mindeddig legrégibb nemzeti emléket Szentkirályi Móricz úr', Pest vármegye' tudós főjegyzőjének, a' régiségekhez vonzó nemes érzése (nem a' közönséges 's felette káros szokás szerint) kiválogattan magához váltotta, hanem belátásához képest a' felfedezett emlékeknek mind az áros és becses, mind pedig az érték nélküli részeit, akár szép és tetszőnek, akár pedig rút és semmire kellőnek ítéltettek, ezért összességgel megszerzetté, hogy egyik darab másikának felvilágosítására, és sikeresebb megisméretére szolgálhasson... E' folyó [1834] esztendőnek Június és Július hónapiban uralkodó szárazsága, Pest vármegye' kebelében a' Jász földön helyhezett Bene pusztának [mai Ladánybene] sivány homokát inkább és inkább folyóvá tévén okozá egyszersmind, hogy a' szeleknek száraztó ereje mélyebben behatván, valamelly lovával együtt összerogyott hős' csontvázát feltakará. ... [Akkor még nem tudták, hogy részleges lovastemetkezésről van szó, sőt még évtizedekig azt gondolták, hogy őseinket lovukra ülve temették el. Az itt következő részből kihagytuk a koponya részletes leírását. -E. L] Vasból zabla, két kengyelvas, több számú nyílhegyek, egyenes kardja. ... Ennek csak vasát láthatta Szentkirályi úr, mert el is törék három részre. [A kard tehát valamilyen nyugati típusú kétélű kard lehetett, kár, hogy nem maradt ránk. Ez inkább azt igazolja, hogy a leletet a X. század derekára kell kelteznünk. - E. L] , . . Az ezüstből készített szerek, némellyek tisztán ezüstük, némellyek, kivált az ékesebb alkotásúak, aranynyal megfuttatva valának. . .



Ezek valóban nem egyebek, mint az itt homokban elrejtett hősünknek lószerszám és köntös-ékességei... Dicső hősünknek, . . . ritu pagano lovával fegyvereivel 's öltözeti ékességeivel együtt lőtt temetése miatt, ezek itt együtt találtattak. . . Azon három különös formájú, és 30 darabnál több ezüst boglárok... [Most következik a lelet történeti magyarázata, a kor színvonalán. - E. L] Már ezek a' jelenségek józan ítélettel teljesen meggyőzhetnek minket, hogy illyen eredeti emlékekkel felruházott lovag . . . a' hajdani magyaroknál divatozott fegyverrel, lószerszámmal és köntösi ékességekkel felruházott valóságos magyar hős, mégpedig azok közül való volt, kik I. Bercngár császár idejében Olaszország diadalmas hódításából szerencsésen visszatértek... A' mi eleink magokat, hanem még inkább paripáikat (az olasz és német krónikák szerint) drágaságokkal fényesítették. . . A' mi hősünk. . . is nagy részint épen fenntartatott pénzekkel imigy cselekedvén azokkal öltözetét ékesítette, . . . mert azon pénzek, mellyek fekvő helyében találtattak, egytől egyig mind két, és két lyukkal egymás irányában általfúrva találtattak. . . [A pénzek utóbb elkeveredtek, és végül a XX. század harmincas éveiben sikerült részben azokat Fettich Nándornak azonosítania. - E. L] ... Hősünknek tetemi alatt közel 30 vagy 40 darabban találtatott ezüst pénzecskék. . . vagy Beren-garius Rex vagy Berengarius Imperator felírással jegyeztetnek; . . . bizonyítom, hogy itt talált négy rendbeli pénzecskék, első Berengár császár' pénzei legyenek, mind pedig hogy a' most fölfedezett tetemek és ékességek' magyar hősének Olaszországban volt létét I. Berengár császár' idejére 's élte' korára, az az Kr. Úr. születése után 915. és 923. esztendők közé minden kételkedés nélkül helyheztetni kellessék; mivel épen csak ezen I. Berengárnak, és nem egyéb más fejedelemnek pénzeivel ékesített fel a' ruhája, és köntöse... Honni, úgy a' külföldi történetírók egyaránt említik magyar hőseinknek Arnulf és Berengár császárok által segedelmi hivatásokat. . . Székely István Krakkóban 1559. esztendőben a' világ' jeles dolgairól kinyomtatott krónikájában, Bonfinnál tisztább kútfőből merítvén tudósítását, híven írja ezt: »A' Magyarok megvívták, és bevevék Basileját - kiket Berengarius bebocsáta (sőt behívott) Olaszországba.« ... Ha tehát Kr. Úr. születése után 922. esztendőben ... a' külföldi deák krónikák szerint mint szövetséges és segéd seregek behívattattak a' magyarok Olaszországba, tagadhatatlanul és tökéletesen meggyőződhetik minden józan értelem, hogy a' magyar hősünk, kinek ruhája és köntöse magyar szokás szerint Berengár király', és császár' fényes ezüst pénzeivel ékesíttetett, azon diadalmas magyar vitézek' sorában állott, kik még Kr. Úr. születése után lefolyt 922. esztendőben Berengártól Olaszországba kihívattattak: hadi szolgálatokért és segedelmökért tőle meg is jutalmaztattak. . . Királyaink előtt, a' vezér fejedelmek' idejében is hazánk' határai és helységei első adománybeli birtokosaiktól vették nevezeteket, . . . bátran tehát, és józan ésszel következtethetem, hogy Bene pusztának nevezte is hihetőleg, és nagyon hihetőleg annak első adományi birtokosától kölcsönözvén nevezetét, hősünket Benének annál inkább nevezhetjük, mivel ezen határ és birtok, a' hajdani Solt székben' és királyok' tulajdoni birtoka lévén, nem is másképen szállott a' Jászokra, hősünknek, mint a' ki Solt fejedelemmel Olaszország' diadalmas hódolásában valósággal jelen volt, vitéz érdemeiért ugyan csak ő tőle adományul adatott. . .. Ti mondom, rokoni, és elődi korunknak - tudtunkra mind eddig legrégibb eredeti maradványi mellyek majd ezer esztendeig föld' gyomrában rejtve, 's egészen elfeledve csendes álomban szunynyadtatok; legyetek olly szerencsések, hogy általam felvirrasztva szinte új életre derítetvén... közöttünk nyugodhassatok... Akkoron is mondom, vezéreljen, és mentsen titeket tisztelt hajdankori emlékek!! A magyaroknak irgalmas Istene, hogy késő unokáinknak úgy örvendetes, mint buzdító példájokra az örökké való végzések' bételjesedéséig fenntarttathassatok. . . Hogy mi magyarok, kiknek vitéz őseit a' rágalom dúló és rabló vad csoportoknak igazságtalanul hirdete, legyünk ellenben igazak másokhoz, és minden nemzetekhez; tiszteljük azokban mind a' vitézi, mind a' polgári, tudniillik tudományi, és művészi érdemet, siessünk előre vélek. . .” Jankovich Miklós százötven évvel ezelőtt írt sorai nagyon tanulságosak számunkra. Olyan kérdéseket feszeget, amelyek ma is a kutatás homlokterében állnak: Mikori a sír, és kié lehetett? Ha kissé más megfogalmazásban is, de honfoglalás kori régészeti kutatásunkban központi kérdések az időrendi viták, a leletek népi-etnikai hovatartozása stb. Korabeli, ma már nehézkesnek tűnő magyar nyelvezete ellenére - ne feledjük, hogy a Tudós Társaság, vagyis a Tudományos Akadémia köreiben és folyóirataiban éppen születőben volt a magyar tudományos nyelvezet - szinte átsüt sorain a hazafias



lelkesedés és az értékes leletek esetleges elpusztulásától való félelem. Utolsó sorai máig és ma különösen fontos figyelmeztetést tartalmaznak: „legyünk igazak minden nemzetekhez!”. Mindmáig nem lezárt kérdés a honfoglaló magyarok létszámának kérdése. A vita csak lassan halad a megoldás felé. Régebben tulajdonképpen csak az írásos források adatai adhattak támpontot, elsősorban Ibn Rusztáé, aki 20 000 magyar lovas harcosról írt, de ez nem elégséges a döntéshez. Ibn Ruszta azt jegyezte fel, hogy 870 táján a magyar fejedelem 20 000 lovassal indul hadba. Ez azonban nem azt jelenti, hogy az egész hadra fogható férfilakosság száma volt ennyi, mert nyilvánvalóan odahaza a szállásokon is maradtak fegyveresek. Ezt a számot kiegészítve, egy családra öt főt számolunk átlagosan Újabban a régészeti források alapján a temetők sírjainak számából történő becslés lépett előtérbe. A részletes embertani elemzéstől azonban még messze vagyunk, már csak azért is, mert az eddig feltárt sírokban talált csontvázaknak még kétharmadát sem dolgozták fel részletesen. Egyes antropológusok a honfoglalók teljes létszámát 400 000, mások csak 300 000 főre teszik (Éry, illetve Kiszely). Becslés történt az itt helyben talált lakosság létszámára vonatkozóan is, melyet mostanában kb. 600 000 főre tartanak (Kiszely). A honfoglalók 400 000-res létszáma egyébként megegyezik Györrfy György becslésével (1963). A létszám mellett számunkra még nagyon fontos embertani megállapítás az, hogy őseinkkel jelentős számban érkeztek ide nők is, tehát ez a tény is azt igazolja, hogy a honfoglalók részben családostul érkeztek az új hazába, nem csupán „huszárseregként”. A magyar történettudomány régebbi vezető képviselői, köztük olyanok, akik részletesen foglalkoztak a honfoglalással, szintén leírták véleményüket a honfoglalók létszámáról. Pauler Gyula ezt félmillióra becsülte, Nagy Géza a Millennium küszöbén 250 000 főre tette honfoglaló őseink számát. Részletesebb becslést Kerékgyártó Árpád könyvében találunk (aki egyébként elsőként írt összefoglalást Magyarország régi művelődéstörténetéről). Ö a Budai Krónika alapján 210 000 harcos férfira gondol (ehhez jöttek még szerinte a fő-. tisztek),Thuróczy Krónikája kapcsán alig többre,azaz 216 000 férfira, amihez véleménye szerint még a szolgákat is hozzá kell számítani. Végül a teljes nép létszámát 870 000 főben próbálta megállapítani, a 200 000 főnyi kabarokon kívül. Ez a szám most rendkívül magasnak tűnik, azzal együtt, hogy a X. századra nézve az ország teljes lakosságának számát feltételesen 3 000 000-ra tette, a magyarokon kívül beleértve a bolgárokat, a székelyeket és a besenyőket is. A helyben talált lakosság viszonylag nagy számát igazolja véleménye szerint Piligrim püspök adata 974-ből, aki azt írta, hogy akkor a magyarországi lakosság nagyobbik része keresztény, tehát eredetileg nem magyár, mert tudvalevőleg a térítés a magyarok körében akkor még éppen csak megindult. Az itt talált és majd a magyarokkal összeolvadó lakosság e magas létszámbecslése arányaiban összecseng Kiszely István említett újabb becslésével. Nem áll jobban a demográfiai statisztika dolga a szomszédos országokban sem. A legtöbb esetben a kutatók még megközelítő adatokat sem tettek közzé ilyen vonatkozásban. Ennek fő oka elsősorban a korabeli írásos források ide vonatkozó adatainak hiánya. Ahol már kialakultak a városok, ott valamivel könnyebb a helyzet, jóllehet a vidéki lakosság számát csak becsléssel lehet megállapítani. A már több nagy várossal rendelkező Kijevi Oroszországnak a XIII-XV. században egyesek szerint kb. ötmillió lakosa lehetett összesen, de az adatok bizonytalansága miatt többen legfeljebb két és fél millióra becsülik az ottani lakosságot. Angliában a XII. század legelején kevesebb mint kétmillió volt a népesség száma. Hazánkban a honfoglalás évtizedében és még vagy száz esztendeig nem beszélhetünk ugyan városokról, városlakókról, de az irtásokon és a folyóteraszokon végzett földművelés mégis jelentős népsűrűséget tett lehetővé a terület nagy részén. A korabeli települések sűrűségéről és nagyságáról szélesebb körben csak a nemrégen megindult településkutatások fognak jó képet adni. Egyelőre még jóformán nincs is teljesen feltárt településünk a IX-X. századból, így egy település vonatkozásában sem végezhetünk demográfiai-statisztikai számításokat. Nemcsak teljesen feltárt X. századi településünk nincs még a Kárpát-medencében, de a részleges feltárások sem voltak eddig gyakoriak. Kisebb feltárást végeztünk a hatvanas évek derekán a Szabolcs megyei Gergelyiugornyán; az egykori falut a honfoglalás után is élő helybeli (őslakos) népcsoport településeként fogjuk fel. Lehetséges, hogy korai, X. századi magyar falu állt a mai Doboz falu határában (Békés megye), melyben igen kis méretű, félig földbe ásott, négyzetes alapú házak állottak;



de voltak kerek, valószínűleg kúptetős épületek is. Nincs kizárva, hogy a házak között a jurta típusú
sátrak is megtalálhatók voltak. A közelben korabeli földvár állt, az un. Sámson vára. Nem készült még részletes előzetes beszámoló a visegrádi (Sibrik) korai falu ásatásáról, ahol 36 házat tártak fel. Ezek félig földbe ásott kunyhók, négyzetes alaprajzzal, a korabeli X-XI. századi kelet-európai lakóházak helyi variánsai. A feltárást Kovalovszki Júlia fejezte be 1982-ben. Egyes kutatók úgy vélik, hogy a magyarok legjellemzőbb lakása egészen a XII. századig a sátor volt, a nomád kibitka típusú sátor. Talán ezért is nehéz a korai települések helyének megállapítása.



Társadalom, kultúra, gazdálkodás
A HONFOGLALÁS KORI MAGYAR EMBER
Hogyan képzeljük magunk elé, milyen is volt a honfoglalás kori magyar ember? Ez a kérdés már Bene vitéz sírjának felfedezésekor felmerült. A korabeli orvosszakértők - antropológia akkor még nem létezett hazánkban Bene vitézt kaukázusi típusnak írták le a koponyája alapján. A XX. század harmincas éveiben Bartucz Lajos neves antropológus professzor több cikket, majd 1939-ben egy egész monográfiát szentelt a kérdésnek. Nemcsak a temetők anyagát, hanem a vidéken élő lakosságot is tanulmányozta. 1943-ban eredményeit egy olyan tudománynépszerűsítő kötetben adta közre, melyben kora sok neves néprajzkutatója is véleményt mondott a magyar nép életmódjáról, népi művészetéről, társadalmáról. Bartucz Lajos összehasonlító módszerrel dolgozott, tanulmányait az egykori és az élő lakosság antropológiai felmérésére és jellemzésére alapozta. Ezt a vizsgálatot azonban az első világháború után már nem lehetett teljességgel elvégezni, mivel a magyar lakosság jelentős része az akkori politikai határokon kívül élt. Ezért, ha megnézzük térképeit, azok zöme kivéve a testmagassági adatokat szemléltetőt - a két háború közötti országhatárokon belüli lakosságra utal. Bartucz a magyar nép egészéről szeretett volna képet adni, a specifikus „magyar típusokat” kutatta. Megállapította, hogy ezer év alatt lényeges antropológiai változások mentek
végbe Magyarországon. Megpróbálta kimutatni, hogy milyenek voltak a legfontosabb ősi, azaz még honfoglalás kori magyar embertípusok. Úgynevezett magyar típus nincs; hanem van néhány (szerinte nyolc) olyan ősi antropológiai típus, amely kétségtelenül a honfoglalás kori magyarság zömét és még a két világháború között is a nagy többséget alkotta. A legnagyobb nehézséget itt az okozza, hogy a honfoglalás előtti, szarmata kori vagy avar kori emberek sok esetben nagyon hasonló típusait elkülönítsük, és felderítsük, hogy azok milyen számban és milyen arányban részesedtek a X. századi magyarság alkatából. Az eltelt négy évtizedben nagyot változott az embertan módszertana; kifinomultak, tökéletesedtek eszközei és módszerei. Megnövekedett az ásatásokból származó ősi, összehasonlító anyag mennyisége is. Az új értékelést Lipták Pál kezdte el az ötvenes években, majd eredményeit monográfiában is közzétette, ahol az ugor-magyaroktól a XIII. századi magyarságig követte népünk arculatának alakulását. Megállapította, hogy a honfoglalók vezető rétegére rövid fejű rasszkomponensek (turanid, uráli, pamíri stb.) voltak a legjellemzőbbek, más szóval ez a réteg török arculatú volt,



és embertani képe határozottan eltért a magyar középréteg és a köznép képétől. A középréteg és a köznép sem volt azonos, de embertanilag közel állt egymáshoz. Lipták Pál legújabb monografikus feldolgozásában erre vonatkozólag lényegében azonos véleménnyel találkozunk. A középrétegre földközi-tengeri, északi és pamíri embertani komponensek voltak a jellemzőek, a turanid és uráli elemek teljesen hiányoztak belőle. A köznép soraiban a földközitengeri, északi és cromanid elemek domináltak. Nagyon érdekes, hogy a mongoloid és mongolid népelemeknek alig volt szerepük a honfoglaló magyarok arculatában; százalékban kifejezve ez mindössze mintegy 6 százalékot jelentett, szemben az avar kori népesség jóval mongolosabb jellegével.
NOMÁDOK VOLTAK-E A HONFOGLALÓK?
A honfoglaló magyarság kultúrájával, gazdasági életével, társadalomszerkezetével igen sokat foglalkoztak a magyar kutatók, nem kevesebbet, mint a néppé formálódás vagy az eseménytörténet kérdéseivel. A modernebb kutatók közül László Gyula (1944) és Dienes István (1972) munkáit emelhetjük ki elsősorban, amelyek módszertani szempontból messze felülmúlják a millenniumi vagy az azt közvetlenül megelőző idők hasonló tárgyú munkáit. Monográfiáik célja elsősorban a tudományos eredmények népszerűsítése; részletesen bemutatják bennük a honfoglalók gazdasági, társadalmi, kulturális életét. Mi csupán rövid fejezetet tudunk ezeknek szentelni. A néprajztudománnyal együttműködve az utóbbi időkben egyre többet tudunk meg a honfoglalók gazdálkodásáról, életmódjáról. Jóllehet éppen á történeti néprajz az, amely speciális nehézségekbe ütközik, hiszen az ország népessége az elmúlt sok évszázad alatt alaposan megváltozott. A peremek felől állandóan érkeztek apró bevándorló csoportok, idegen népelemek, s folyamatosan beolvadtak a magyarságba (besenyők, kunokjászok, különböző szláv napelemek a közép- és az újkorban, szászok és egyéb német csoportok stb.). Nyelvi-kulturális és genetikai hatásuk igen megnehezíti azokat a néprajzi kutatásokat, amelyek fényében valamit megláthatunk még a honfoglalás kori ember életéből, kultúrájából. Konkrétan és sommásan a nomadizmus és az ősmagyarság kérdéskörével találjuk először szemben magunkat, ezzel küszködik a kutatók java része. A téma különösen a harmincas évek derekától kapott nagy hangsúlyt, amikor a Szovjetunióban megindult a nomádság általános vizsgálata. Már akkor megállapították, hogy a nomád legelőváltó gazdálkodást mindig a letelepültség és a földművelés elemei kísérik; így volt ez a múltban is, hiszen végtére a nomád népek az állattenyésztő földművelők közül váltak ki nem is olyan túl régen, a bronzkorban. Kérdés, hogyan nevezzük a honfoglalókat.
Egyesek még ma is megelégszenek azzal, hogy egyszerűen a „nomád” (esetleg lovas nomád)



terminust alkalmazzák rájuk, mert másképp el sem tudják képzelni, hogy őseink olyan jelentős távolságot tudtak volna viszonylag rövid idő alatt megtenni a Volgától vagy a. Dontól a Kárpátokig jutva. Sokan ellenzik a jónak tűnő „félnomád” terminus alkalmazását is a magyarokra, mert úgy érzik, ez népi megosztottságra utalhat. Ez a kifejezés valóban adhat alkalmat félreértésre, mert a néprajzban általában a sztyepp felől az oázisok sávjába települt nomádokat értik ezen. A „félig letelepült” kifejezés megint nem fedi tökéletesen a valóságot, mert az inkább a Kárpát-medencén belül végbemenő folyamat részeként szerepelhetne. A valóság mégis az, hogy a IX. században határozottan nyugat felé mozgó, haladó, vándorló magyarság végeredményben nomád volt, városias településeket nem hozott létre Kelet-Európa pusztáin, még olyanokat sem, mint ottani későbbi utódai, a kunok.
A TÁRSADALOM
A vérszerződés, illetve a kazár kapcsolatok tárgyalásakor már szóltunk a magyar államiság kezdeteiről. Györffy György úgy véli, hogy a félnomád köznép felett a vezető réteg „nomád” módon élt; ez ismét a kazár modellre utal. Lehet a korabeli (IX-X. századi) magyar államformát „barbár államnak” is nevezni (Szűcs J.), amely személyi kötöttségen alapul, és amely formáját tekintve nagyfejedelemség. A törzsi „állam” terminusát Kristó Gyula alapozta meg elméletében; Kristó hangsúlyozza, hogy a magyar törzsek élete a X. század közepén virágzott fel. Ezzel azonban csak úgy lehet egyetérteni, ha a korabeli törzseket az ősközösségiektől gyökerében eltérő tartalmú egységeknek tekintjük, melyek a régi törzsneveket már csak emlékként őrizték, s tagjaik a régebbi valós törzsekhez való tartozást az új területi szervezésben szétszórt emlékként örökítették tovább helynevek formájában.
Ellenkező esetben a helynevek megadnák az egykori törzsek elhelyezkedési területeit. A magyar törzsek vonatkozásában Mesterházy Károly a hét törzset valós társadalmi intézménynek tekinti, és így kezeli a leletanyagot is, azaz keresi a hét törzshöz tartozó népesség emlékeit, ö maga is érzi azonban, hogy a leletanyag egységes volta nem ad lehetőséget rá, hogy régészetileg törzsek szerint szét lehessen választani őket. Kutatásainak talán legfőbb eredménye az, hogy sikeresen kísérelte meg a X. század első feléig és részben még később is az alapvető egység, a nemzetség körvonalazását. A IX-X. századi magyar társadalom belső szerkezetének felderítése komplex, bonyolult feladat. Az írásos források rendkívül csekély adatai, a történeti néprajzból levonható óvatos következtetések, nyelvünk tanúsága mellett igen fontos forrásokat jelentenek a korabeli temetők, de mint láttuk, teljesen hitelesen feltárt bizony még alig akad. Mesterházy Károly egyik tanulmányában - László Gyula nyomán és az ő temetőelemzési módszerével a magyarság szerinte finnugor eredetű törzseinél matrilineáris, anyajogú nagycsaládot, a török és kabar, valamint a törökös műveltségű törzsek esetében pedig patrilineáris, apajogú nagycsaládot elemzett ki néhány temető adataiból. A hazai kutatás ezt nem tette teljesen magáévá, mivel a nők kiemelt szerepe a korabeli magyar társadalmakban, László Gyula véleményével szemben, nem csupán matriarchális hagyományok meglétével



magyarázható. Egy bizonyos: a kelet-európai sztyeppeken az őstársadalmak kora már régen lezárult a honfoglaló magyarság vándorlása idején, és természetesen az ő társadalmuk sem volt mentés a belső egyenlőtlenségektől és ellentétektől. Ezt egyelőre a temetők és az írásos források adatai tükrözik a legjobban, a településtörténeti kutatások pedig majd még jobban megvilágíthatják a jövőben. Bár tudjuk, hogy a temetők rítusbeli sajátosságai, azok rendje mindig egy kissé retardál, késik a korabeli társadalom valóságával szemben, de ezt szem előtt tartva bizonyos következtetéseket levonhatunk belőlük. Ebben a korban már messze vagyunk a szoros vérségi köteléken alapuló társadalmi rendtől. Jóllehet a teljesen feltárt IX-X. századi temetők száma nem túl nagy, sőt a tudományos igények szempontjából kevésnek mondható, de a bennük felfedezhető különbségek sok mindent elárulnak. Vannak kis létszámú, jobbára csak egy emberöltőn át használt temetők, amelyek egészen gazdagok. Vannak speciális szerkezetűek, ahol a középpontban egy gazdagabban, díszesebben eltemetett nő sírját találjuk, aki nyilván a férfi családfő helyett látta el a patriarchális nagycsalád irányítását (Szeged-Bojárhalom, Budakeszi stb.). Ezzel és más hasonlónak látszó jelenségekkel kapcsolatban érdekes vita alakult ki a honfoglalás kori magyar családszerkezetről. A mondjuk 900-tól használatba vett temetők egy-némelyikében három nemzedéken át is temetkeztek, és az is kiderült, hogy az együtt élő családok rokonsági szempontból erősen különböztek egymástól (pl. Sárbogárdon). A korai temetők általában kicsinyek, de ugyanakkor az is bizonyos, hogy egyes vidékeken az egymástól kis távolságra, öt-hat kilométerre létesített temetők népessége, családjai együtt alkothattak gazdasági egységeket. A leggazdagabbakat, így a fejedelmet, például Árpádot, meg a törzsfőket is (itt megint ne vérségi kapcsolaton alapuló egységre gondoljunk!) magányosan temették el (pl. Geszteréden, Tarcalon, Zemplénben -Szlovákia). László Gyula a régészek által a feltáráskor vagy régebben, néha később megrajzolt temetőtérképeket elemezve megállapította, hogy a nagycsaládi temetőben nem az elhalálozás sorrendjében temetkeztek egymás után, hanem mindenkinek előre ki volt jelölve a helye. A temető vagy annak sorai jobb- és balszárnyra oszlottak, melyek nem voltak egyenrangúak. A kisebb honfoglalás kori temetők egy része sajátos szerkezetű, az
odatemetkezett nagycsalád rendjét tükrözi. Szerkezetüket azonban nem lehet országosan egységes rend mutatójaként felfogni. Ezekre a belső törvényszerűségekre nálunk először László Gyula figyelt fel a negyvenes évek elején.



Az apajogú nagy családi, temetőkre Szőke Béla is kitért 1962-ben; számvetésében László Gyulát idézi. Az egy sírcsoportból álló példák száma igen kevés: Bezdéd a Tisza-vidéken, s egy másik temető, amely nincs teljesen feltárva, illetve a később feltárt sírjai még ma sem hozzáférhetők, Kolozsvárott (Cluj-Napoca). Ezek a temetők a középréteg emlékei. Utóbb Bobkov Viktor felülvizsgálta adataikat és arra a következtetésre jutott, hogy a nagycsaládi temetkezés csak a magyarságnak egy részére lehetett jellemző, és csupán az országnak bizonyos részén (1984). A gazdag nagycsaládi temetők mellett sikerült kimutatni a szolgák sírjait is (Tiszanána, Ecsegfalva, Kecskemét). Egyes esetekben úgy tűnik, hogy a gazdagon eltemetett nőt szolgáinak sírjai veszik körül (Csorna stb.); a kis temetőkben azonban elég kevés (vagy szemmelláthatólag nincs is) szolgasír, azaz a szegényes vagy teljesen mellékletek nélkül eltemetett ember sírja. Ezért is kell felfigyelni a már élesen rétegződő ős-magyar társadalom lecsapódásában, a temetők szférájában a köznép sírjaira, amelyeket Szőke Béla és követői a nagyobb-kiterjedésű, sorokba rendeződő temetőkben vélnek megtalálni. Ezek a régebbi terminológia szerint az un. bjelo-brdói kultúra emlékei, s egy kicsit részletesebben is foglalkozunk velük. A bjelo-brdói emlékcsoportot a század elején Hampel József, a neves magyar régész „B” csoportnak nevezte, szemben a „magyarosabb”, szabad harcosokat, alsóbb vezetőket takaró pogány sírok „A” csoportjával. Ez utóbbiak között sok a lovassír, bennük szép, ezüstveretes leletek (öv, csizma stb.) kerültek napvilágra. Szőke Béla újszerű elemzése és megállapítása a köznépi sírokról nagyszerű és rendkívüli teljesítmény volt az ötvenes évek végén. Tulajdonképpen 1933 óta nem is találkozhattunk hasonlóval a magyar régészettudományban. Nézzük meg részletesebben Szőke Béla 1902-bcn megjelent monográfiáját, mely 1959-ben már vázlatosan kifejtett nézeteit ismerteti. Szőke Béla a 895-től a 970-980-as évekig terjedő, tehát közel háromnegyed évszázadnyi időszakot tartja a honfoglalás korának. A IX. századi magyarságra vonatkozóan érvényesnek tartotta Molnár Erik (1954) sémáját, azaz úgy vélte, hogy az akkori magyarság gazdag vezető rétegre, középrétegre és köznépre osztható. Az első két réteg leletanyagát végül is egymással összevetve tárgyalja. A fenti társadalmi rétegeken kívül később még szolgaréteget is megkülönböztetett munkájában. Erre példát is hoz: az igen gazdag tarcali lovassírt. Ezt írja: „A három szegény sírban (mármint a gazdag férfié mellett - E. /.) kétségtelenül az urukkal egy időben eltemetett szolgák feküdtek.” Ez a megállapítása azonban igen ingoványos talajra épül. A IX-X. század már nem az ősközösségi társadalmak korszaka. Mindenekelőtt kétséges, hogy a három másik sír vajon egyáltalán egyidcjű-e? A sírokat 1894-bcn találták, tárgyi lelet nem volt bennük, és a tájolásuk sem egyezett. Utóbb, a szőlőforgatáskor megtalált sírleleteket még senki sem ellenőrizte... A köznépi temetők kérdésének vizsgálatakor Szőke Béla arra utalt, hogy az idesorolható esetekben azok a IX-X. század fordulóján kezdtek „benépesülni”. Ezt azonban nem sikerült bizonyítania. Szőke a köznépi temetőket megpróbálta csoportokra tagolni. Az 1. csoportot az jellemzi, hogy a férfisírokból hiányoznak a veretes övek. A 2. csoportot szerinte azok az idetartozó temetők alkotják, amelyek lovassírjaiban sem kard, sem szablya nem volt. Lehet-e ez a kritérium döntő jelentőségű? A 3. csoportot olyan temetők alkotják, ahol már nincs lovassír. Ezeket azonban - három példát említ - a X. század végére is nehéz keltezni.
Kétségtelen, hogy a honfoglaló magyar - más szóhasználattal : vezérek kori magyar - társadalom az államalapítás küszöbén, 970 körül, már erősen rétegezett volt, és a társadalmi különbségek tükröződnek a temetőkben. Nagy érdeme Szőke Bélának, hogy ezt igyekezett a leletanyaggal is bizonyítani. Természetszerűen létezett köznép, és meg kell próbálkoznunk azzal, hogy időrendileg elválasszuk egymástól a két korszak, azaz a honfoglalás és a



vezérek kora, illetve az államalapítás kora köznépét. Ez igen sürgős, de nagyon nehéz feladat. A honfoglalás kori köznép rendkívül fontos kérdésével magyar részről Szőke Béla munkássága nyomán Török Gyula, Kiss Attila, majd Bálint Csanád foglalkozott elsősorban. Bálint Csanád 1976-ban megvédett kandidátusi disszertációjának egyik fejezete is e témáról készült. Ebben a szerző beható kritika alá vonja a Hampel József által „B” csoportnak elnevezett, nagyobb kiterjedésű, közemberek temetkezése nyomán visszamaradt régészeti leletanyag elemzését. Ugyanis az a helyzet, hogy főleg a környező országokban erre ma is a „bjelo-brdói kultúra” nevet használják. Kritikának itt elsősorban azért van helye, mert a korai középkorban már nincs szükség bármely „régészeti kultúra” terminusra, hiszen más forrásokból többé-kevésbé ismerjük azt a kort, amelyre vonatkozik. Ez még nem volt eléggé elfogadott álláspont századunk tízes éveinek végén, akkor, amikor ezt az elnevezést használni kezdték. Ráadásul rögtön szláv etnikai meghatározást is mellé tettek anélkül, hogy a máig egyébként is mindenütt nehezen megragadható, valóban etnikus jellegű ismertetőjegyeket ki tudták volna mutatni. Az etnikum biztos meghatározása mindmáig a régészet egyik legnehezebb problémája. Az is tény, hogy az adott kultúra vezérlelőhelye, ahonnan az elnevezést vették, a Duna és a Száva között elterülő egykori Valkó megyében található, a középkori magyar állam peremén. S itt mindjárt elgondolkodásra késztető tényezővel állunk szemben. A Szerémséget ugyanis, ahol Valkó megye is volt, Szent István király
korában szállta meg a magyarság. De nyilván élt ott korábban is lakosság, minden valószínűség szerint szlávok. Ha tehát a „bjelo-brdói kultúrát” a helybeli lakosság és a közéje (melléje) települt magyarság X-XI. századi köznépi kultúrájának tekintjük, akkor legalábbis a Szerémségben nem számolhatunk ottani jelenlétével a X. században. Emiatt sem szerencsés tehát a „bjelo-brdói kultúra” elnevezés használata, s egyébként is szükségtelen. A kutatónak most az a feladata, hogy a köznépi temetők tanulmányozásával nyert információkat időbelileg jól tagolni tudjuk és a belső társadalmi különbségeket is kielemezzük, mert a X-XI-XII. századi temetők sem teljesen egységesek. Többről van szó, mint szláv elemek átvételéről, ahogy azt Szőke Béla gondolta. Az időrend kérdésében fontos lépésnek látszik egy vezető szlovák régésznek, A. Tocíknak a munkája, aki egyes délnyugat-szlovákiai temetőket már a X. század második negyedére keltez. Értékelésében jól látja a kettős, azaz helybeli és nem helyi hagyományokat tükröző vonásokat. A X. század második felében és a XI. században Magyarországon sajátos ékszerdivat alakult ki, mely sok esetben déli szomszédaink ékszerdivatjával egyezik. Itt Bizánc erős kultúrhatásával kell számolnunk (Bakay Kornél). A szóban forgó női ékszerek jellegzetes darabjai az un. S végű hajkarikák, melyeket a hajfonatokba befont textil- (esetleg vékony bőr-) szalagokba illesztettek, néha egész sorozatokban. Főleg ezüstből vagy rézből készültek, az aranyból való példány igen ritka. A másik jellemző ékszer a termékenység-varázslással kapcsolatos lunula, azaz félhold alakú csüngő, melyet láncon vagy zsinegen



a nyakban viseltek. A karperecek közül jellemzőek az állatfejes karperecek, melyeken két sematikus állat (kígyó) feje néz szembe egymással. Gyakran kerülnek elő a nyakperecek is, azaz fonott vagy sodrott drót-szálakból készült abroncsok. A gyűrűk fejes gyűrűk, gyakran csillag- vagy madárábrázolással.
Újabb viták kibontakozására adott alkalmat egy nyugatnémet régésznek, J. Gies/ernek a nagyszabású tanulmánya, amely 1977-ben benyújtott disszertációjának része és 1981-ben jelent meg. A szerző, akit nem lehet részrehajlással vádolni, sem magyar, sem pedig szláv irányban, a X-XI. századi hazai temetők közül öt temetőt fogott vallatóra. Elsősorban a tárgyak keletkezésének időrendjére volt kíváncsi, ilyen alapon szerette volna rendszerezni, tipologizálni őket. De ez sem hozta meg a kívánt eredményt, nem sikerült pontosabban meghatározni a temetők alsó időhatárát, azon belül pedig lejjebb meghúzni az alsó időhatárt. Közben, hosszas vajúdás után megjelent Kiss Attila szinte monográfiának is beillő tanulmánya, melyben a IX-XII. századi temetők emlékanyagának bizonyos kategóriáit igyekezett a teljesség igényével térképekre vetíteni és ezenkívül bemutatni az egyes temetők és sírleletek időrendi helyzetét, (A könyv 1982-ben íródott és 1985ben jelent meg.) Anyaggyűjtése 1977-ig mondható teljesnek. Szőke Béla a női viselet leírásakor a köznépi temetők leletanyagába sorolt bizonyos díszes mellkorongokat, jóllehet ő maga is megjegyezte, hogy azok „a gazdag és köznépi temetők módosabb női sírjaiban is megtalálhatók”, sőt alkotóelemét látta bennük a vezető réteg női viseletének is. Ez kétségtelenül ellentmondás. Már Szőke Béla tíz lelőhelyről sorolt fel ilyen leleteket, s számuk az azóta eltelt évtizedek során több mint kétszeresre nőtt. Feltehetőleg a két varkocsba font női hajat díszíthették, s főleg ezüstlemezből, ritkábban bronzból készültek. Egy darab kivételével palmettás növényi dísz a jellemzőjük. Díszes megmunkálásuk, szembeötlő, rangos megjelenésük miatt nem lehet őket a köznépi leletanyag részeként felfogni. Szőke Bélával egy időben Csallány Dezső volt az, aki az 1959-ig ismertté vált díszes korongokat összegyűjtötte és értékelte (1959), az áttört bronzkorongokkal együtt. Végül meg egy lényeges kérdés maradt nyitva a titokzatos „bjelo-brdói
kultúrával” kapcsolatban: hol van a korabeli, a magyarságba még be nem olvadt, majd beolvadó és beolvadt szlávok régészeti emlékanyaga? Ugyanezt a kérdést már felvetettük az avarok (vagy elszlávosodó és elszlávosodott avarok) vonatkozásában is. A két kérdés igen szorosan összefügg. (Olyan „apróságról” már ne is ejtsünk szót, hogy mi a helyzet az egyik forrás által említett gepida népmaradvánnyal az ország keleti részén.) A magyarság X-XI. századi régészeti kultúrájának elemzése nem csupán szűken értelmezett, régészeti feladat; nagyon is fontos, ha belegondolunk, hogy népünk etnogenetikai fejlődésében éppen ez az időszakasz hozta az egyik döntő fordulópontot. Maga a honfoglalás évtizednyi történelmi



eseménysorozat és határvonal, az utána közvetlenül következő egy-másfél évszázad viszont a magyar nép egyik újjászületésének korszaka. Akármekkora volt is a honfoglalók létszáma - több-e vagy kevesebb a helyben talált lakosságnál - döntően az hatott, hogy az új, jövevény-népelemek mennyisége és hagyományőrző ereje elég nagy volt ahhoz, hogy finnugor típusú nyelvünk fennmaradjon. Nem egészen helyes a magyar honfoglalók és a jövevény bolgár-török nép sorsának összehasonlítása. A bolgárok létszáma a Dunánál a VII. század legvégén abszolút és relatív értelemben is kevesebb volt az ősmagyarokénál. A helyben talált szláv őslakosság, amely ott élt már a VI. század elejétől kezdve, létszámában messze felülmúlta a bolgárokét, így történt, hogy az utóbbiak nyelvcseréje a IX. század első feléig már végbement. A régészeti források tükrében egyvalami teljesen bizonyos: az, hogy a magyarság egységes szervezetben, új és homogén, törzsenként meg nem különböztethető régészeti kultúrával érkezett a Kárpát-medencébe (Mesterházy K., 1976). Ismert, kabar eredetű kétnyelvűsége sem a szétesés jele volt, hanem a nomád népek körében általánosan elterjedt jelenség. A magyar nép nem a szétesés felé
közeledett, hanem a helyben talált lakosságot magába olvasztva új kultúrát tudott létrehozni: Géza fejedelem és Szent István államának magyar kultúráját. Ez az állam volt az alap, a keret. Szilárd apparátusa - ha kellett, akár idegenből ideszármazott lovagok („vendégek”) segítségével, de saját társadalomfejlődéséből sarjadóan - lehetővé tette az új kultúra létrejöttét és a még hagyományozható ősibb elemek továbbélését, átformálódását, ezzel pedig egyúttal bizonyos folyamatosságot is biztosított. Az állami erőszakszervezet, a bírói tisztségek, a kíséret és a belőle kifejlődő központi fejedelmi hadsereg, majd a XI. században kikristályosodott megyeszervezet megfelelt a célnak. A X. század utolsó harmadában Géza fejedelem békepolitikája a nyugodt belső fejlődést szolgálta. Ugyanebben a században a magyarság etnikai képlete még kisebb létszámú besenyő és bolgár etnikai elemekkel színesedett. A honfoglalás korában még nem volt magyar nemzet, de volt már magyar nép. Izgalmas feladat a régészeti emlékek tanulságai alapján kikövetkeztetni, mi volt igazán sajátos a IX-X. században. „Mindjárt az elején láttam, hogy szakmámtól, a régészettől sokat aligha várhatunk. A sírok, a házalapok, az eszközök és a csontvázak némák, és a kérdéshez csak körmönfont okoskodással lehetne kicsikarni jelentős dolgokat.” (László Gyula, 1984) Vajon igaz-e ez az ellentmondástól sem mentes nyilatkozat? Szomorú dolog lenne, ha igaz lenne. Mert akkor kijelenthetnénk, hogy nem érdemes néptörténeti céllal foglalkozni a régészettel. Ennek az ellenkezőjét régebben nem is egyszer éppen maga László Gyula bizonyította, hazai régészeti irodalmunkban párját ritkító módszertani munkáiban. Kezdjük a sírokkal, melyekről már sokat elmondtunk. A sírok általában temetők részei, és minden egyes sírt tudati tényezők, hagyomány, rítusok öveznek. Mindenkit egy adott közösség temet el, méghozzá a saját



közössége. A közösséget, legyen az a család, a rokonság, rítusok sora kötelezi, és a rítusokat a társadalmi helyzetnek megfelelően kell gyakorolni.
Az idegenben történő eltemetést és más különös eseteket most hagyjuk figyelmen kívül. Ezek a rítusok bizonyos idő alatt alakultak ki, és a közösség igyekszik mindenképp átörökíteni őket, hiszen hite szerint a másvilágon is folytatódik az élet, ha másként is, mint az evilágon. Nézzük a házakat. A magyarság jól ismerte a kelet-európai lakóházakat, a félig földbe ásott, kemencés kunyhókat, és természetesen voltak a sztyeppéról magával hozott lakóépületei is. Ezek sajátosságai berendezésükben, festésükben, egyéb díszítéseikben mutatkoztak meg. Keveset tudunk róluk, de a történelmi néprajz tanúsága szerint ez törvényszerű. Nem némák az eszközök és a fegyverek sem. Sajátos méretű volt a magyar íj és a szablya, s mindkettő a kor legmodernebb könnyű fegyverei közé tartozott. Ezt már régen felderítette a szaktudomány. A csontvázak „szóra bírása” az embertan feladata. A csontvázak meg is szólalnak, ha nem is szavakkal mondják el azt, amit megőriztek számunkra. Nemről, biológiai életkorról, vércsoportról, rokoni kapcsolatokról, életmódról, betegségekről ezernyi adatot kaptunk már tőlük. Összevetésük, összesítő elemzésük pedig sajátos alkati ismérveket, fajtaösszetételt tár elénk, ami akkor, és csak akkor, és csak úgy volt jellemző őseinkre. És mindehhez nem kell „körmönfont okoskodás”. Műszerek egész tömege siet a régészek és az antropológusok segítségére: mérhetők a súlyok, az arányok, a sok-sok lelet statisztikailag is értékelhető. Ma már a korszerű kutatás rendelkezésére áll a kémia és a matematika, a fizika és a módszertan. Az igazi nehézség nem is ebben van, hanem abban, hogy az ezer esztendő alatt megváltozott magyarok, beleértve a kutatókat is, valóban el tudjanak jutni a honfoglalás korának megértéséhez, valóban felfedezhessék a korabeli magyar embert. S ehhez meg kell ismernünk a korabeli Kelet- és Nyugat-Európát, hogy lássuk, mi a közös, és a közös hogyan lett sajátosan magyarrá. Közel három évtizeddel ezelőtt, a felszabadulás után, az akkori tudományos eredmények alapján átfogó igénnyel, elsőként Györffy György kísérelte meg felvázolni a honfoglalás utáni társadalmi fejlődést. Népi-etnikai tekintetben arra a meggyőződésre jutott, hogy a magyarság két népelem ötvöződéséből jött létre, „a finnugor eredetű magyarságból és egy csuvasos török nyelvet beszélő népből, az onogurokból”. Nagyszabású tanulmányában elemezte a honfoglalóknál is joggal feltételezhetően létező exogám, totemisztikus nemzetségeket; a régebbi nemzetségi totemállatok egy részét korai címereinkben is felfedezte, továbbélésüket a jóval későbbi lovagvilág szimbólumai között kereste. Megállapította, hogy a magyar krónikák a honfoglalás előtti törzsi szervezetről csupán töredékes emlékeket őriztek meg számunkra, és jól érezte azt is, hogy a magyar törzsi szervezet a honfoglalás idejére már erősen meglazult. A törzsfők neve egykor úr volt (Györffy György, 1958). A honfoglalás kor és az azt megelőző közeli évszázadok legfontosabb társadalmi egysége a nemzetség lehetett (Mesterházy, 1976, Györffy, 1983). Ez nemcsak a magyarok, hanem a besenyők esetében is így volt. A nomádok a nemzetségek számát és nevét feltétlenül számon tartják, a szervezettség szempontjából ez a legdöntőbb egység. A törzseket emlegetik még, de csak valahogy úgy, mint például Mongóliában tették meg a század elején, ahol ismerték a régi törzsneveket (pl. najman, kereit stb.). Ezek eredete részben ősi népnevekre, megy vissza, de a területi és nem vérségi kötelékek alapján meginduló államszervezésben a törzsi szervezetet fel kell adni. Ezért teljesen hiábavalóan kísérletezik az, aki honfoglaló magyar törzsek szálláshelyeinek keresgélésével és kimutatásával foglalkozik a Kárpát-medence térségében. Nemzetségi emlékként még éltek itt-ott a törzsnevek, és helynevek alakjában, szétszórtan és rendszertelenül fönnmaradtak az országban. Egyedül a nemzetség az, amely még hosszú ideig létezhetett, összefogva a családot, jelezve a nemességet. A nemzetségfők elnevezése lehetett a bő (török gyökerű szó); és ugyanakkor a másik pólus, a szegénység nevét is jól ismerjük: ez volt az in. A nemzetségfők körül kialakult a kíséret. Hasonló intézmény állhatott a fejedelem oldalán is, azonos rétegből eredő, harcra kész és harcra vágyó ifjakból. Ez rokonságot mutat más kelet-európai korai államok vezetőinek állandó kíséretével (druzsina, quaziz, nőkor stb.). Természetesen a magyar „törzsek” vezetői, a „törzsfők” (az „urak”) is rendelkeztek egykor hasonló kísérettel. A köznép jelentős része már a X. században is a szolgálónépek körébe tartozott, azok közé,



akik egy-egy udvarnak (törzsfői, fejedelmi, királyi stb.) és kíséretének anyagi, kézműipari kiszolgálását, ellátását végezték. Jelenlétükre azokból a régi falunevekből következtethetünk, ahol laktak az országban. Ők látták el a középréteget is. Eredetileg ez a szervezet barbár jellegű lehetett, majd udvari jellegűvé vált. A korai, barbár „szolgáltatások” esetében etnikai jellegű munkamegosztással állunk szemben. Ilyesmi a még korábbi államalakulatokban - így például az Avar Kaganátusban - is létezhetett. A barbár jelleg személyes függőséggel is járt (Györffy György, 1972). Az „etnikai” jelző esetünkben azt jelenti, hogy a honfoglalók a helyben talált lakosságból kikerülő mesterembereket, földművelőket juttatták először és elsősorban a szolgáló népek soraiba. Ismételjük: a korai magyar állam sajátos belső fejlődés eredménye. Nem német alapokon született meg, és létrejöttében a kazár modell egyes intézményeinek átvétele fontos lépcsőfokokat jelentett. A IX. és részben a X. századi magyarság társadalmi rétegződését a következőképpen képzelhetjük el:
Fejedelem Fősámán (a X. század elejéig kettős fejedelemség) Főbíró kíséret törzsfők (urak) és kíséretük nemzetségfők (=bők) és kíséretük nemzetségi előkelők középréteg (kalandozókkal együtt) köznép (a szolgálónépekkel együtt) szolgák (ín) házi rabok
A továbbiakban azt nézzük meg, hogyan gazdálkodott a magyarság a IX. század legvégétől a X. század végéig.
GAZDÁLKODÁS
Mindenekelőtt emlékezzünk arra, hogy a magyarság félnomád népként érkezett új hazájába, tehát nem voltak ismeretlenek előtte sem a szántás-vetés módozatai, sem pedig az állandó téli szállások lakóépületei. Az új népi-földrajzi környezetben először a saját gazdálkodásához legjobban megfelelő részeket vette birtokába. Majd rövidesen kiterjesztette lakóövezeteit, s ezzel lassan megváltozott tevékenységének szerkezete, az egyes elemek súlya gazdasági életében. Megtelepült, és ezzel együtt a földművelés jelentősége is megnövekedett. Módosult a tartott állatok összetétele, a baromfitartás mindennapossá vált a kelet felől érkezők gazdaságaiban is. Sertést őseink már a honfoglalás előtt is tarthattak, de azt még senki sem tudta bizonyítani, hogy behozták magukkal az új hazába. A magyarság másfajta lovakkal, másfajta lovakon ülve érkezett ide, mint amilyenek például a leletekből már jól ismert és fentebb már ismertetett késői avar lovak voltak (Matolcsi J.). Természetesen ne a Hősök terén látható lovaskompozíció arabs lovaira gondoljunk (a múlt század végén még nem volt nálunk archeozoológia); őseink lovai a takinak nevezett fajtát képviselték (Anghi Csaba, 1959). A harmincas éveknek -a negyvenes évek elejének földrajztörténeti munkái között már találunk olyanokat, amelyek behatóan foglalkoznak a honfoglalás kori és előtti hazai táj népével. Rámutattak arra, hogy a Nyírség, ahol kisméretű, de viszonylag sűrűn elhelyezkedő honfoglalás kori temetők vannak, következésképpen szállásoknak is kellett lenniük ott, olyan táj volt, melynek „buckavilága” egészen a X. század végéig alapvetően meghatározta a települési képet. A házak, a rétek, legelők apróbb, száraz hátságaira épültek. Az Alföldön nem kellett nagy távú nomadizálásra kényszerülniük a magyaroknak sem, mert a nedves részek szinte örökzöld rétjei a téli időszakban is jó legelőt nyújtottak, nyáron pedig a lefolyt árvíz után az árterületen jó legelő maradt vissza az állatoknak (Glaser L., 1939). László Gyula, majd Györffy György, Szőke Béla és Bartha Antal modern kutatásai és az azok révén elért úttörő jellegű társadalomvizsgálati eredmények után Mesterházy Károly volt az, aki régészeti alapokon behatóan foglalkozott a honfoglalók életmódjával és társadalmaival. Szemben az



eddig elhangzottakkal, Mesterházy arra a véleményre jutott, hogy „a magyarság döntő többsége letelepedett, földművelő és állattenyésztő gazdálkodást folytatott”. Terepbejárásokon gyűjtött adatok alapján sűrű és hosszú ideig lakott X. századi faluhálózatot feltételez. Ezt a véleményt azonban újabb és széles körű adatokkal kellene bizonyítani. Ahol a talajok és a régészeti lelőhelyek együttes vizsgálatát már elvégezték, pl. SzabolcsSzatmár megye területén, ott érdekes megfigyelésekre adódott alkalom. Kiderült, hogy a nyírségi X-XI. századi temető-lelőhelyek, tehát a téli szállások és a legkorábbi falvak helyei, szinte kivétel nélkül a mezőségi talajok és a rozsdabarna erdei talajok területén vannak. A magyarság tehát ekkor még a homokos „pusztát” egyáltalán nem vette birtokába, hanem a földművelésre legjobb, legalkalmasabb vidéket ülte meg (Németh P., 1973). Ezzel a véleménnyel párhuzamosan országos jellegű kutatások is megindultak, és nem mindenben támasztották alá az előbb elmondottakat (Bálint Gs., 1980). A legfontosabb annak szem előtt tartása, hogy országunk a IX-X. században egészen más képet mutatott, mint most, vagy akár a XIX. század második felében. Ez elsősorban a vízrajzra és természetesen vele együtt a növényzetre vonatkozik. Jól megmagyarázható az a jelenség, hogy a honfoglalók a Duna-Tisza közti és a nyírségi, szabadabb, homokos talajú, sztyepp jellegű részeket szívesen szállták meg, mert ott a közeli kisebb vizek, apró tavak is segítették az állattartást. Az ártereket is jól lehetett hasznosítani legeltetésre, s egyes részeken földművelést is lehetett folytatni. Hosszú idő után jutott nyugvópontra a honfoglaló magyarok szarvasmarha-állományáról alkotott vélemények vitája, őseink a fajták szempontjából jóval kevésbé egységes állományt hoztak magukkal, mint amilyen a lóállományuk volt (Matolcsi J.), de változatos volt a helyben talált lakosság marhaállományának összetétele is. A magyarok állandóbb lakóhelyeinek meglétét bizonyítják a házak falára, tetőszerkezetére stb. vonatkozó ősi szavaink (Balassa I., 1974). De mivel ezek a téli szállások épületei voltak, nincs rá okunk, hogy emiatt korlátozottnak tekintsük a magyarság nomád jellegű állattartását (Szőke B., 1962). Mint már említettük, a honfoglaló magyarság félnomád életformája lehetővé tette a földmüvelés ismeretét és gyakorlását is. E tekintetben egyenesen az ekés földművelésre gondolhatunk (Müller R., 1971), amely az ismeretek szintjét tekintve talán nem is volt alacsonyabb fejlettségű, mint a helyben talált lakosság földművelése. Balassa Iván véleménye szerint (1973) az ősmagyarok az un. túróekét használták, de a keleti szlávoktól az ágyekét (fordító ekét) is átvették. A termés betakarítását sarlóval végezték; sarlók X. századi sírokban is találhatók. Talán a szőlőművelés sem volt ismeretlen számukra (Vincze L, 1971) - További eredményeket várhatunk ezen a téren a már megindult, korai településeket érintő ásatásoktól, illetve az ott előkerült, megszenesedett gabonamaradványok vizsgálatától. Az ekés földművelés mellett esetleg kertműveléshez hasonló tevékenység is folyhatott. Erről korabeli vaspapucsos ásók maradványai tanúskodnak, habár ez a munkaeszköz sok más dologra is felhasználható (Balassa L, 1974). Már nehezebb kérdés a nyelvünkben fennmaradt bolgár-török eredetű, földműveléssel kapcsolatos szavak magyarázata. Ezek a jövevényszavak átkerülhettek nyelvünkbe a kazároktól a Kazár Birodalomban élt bolgár-törököktől, de még az sincs kizárva, hogy a Kárpát-medencében talált, esetleg még avar kori eredetű bolgár-török népelemektől is. A szaltovomajaekojei kultúra ügyes földművelőinek, köztük a bolgár-törököknek a tevékenysége valószínűleg nem maradt hatás nélkül őseinkre Dél-Oroszországban (Bartha A., 1977). Szakembercink már régebben megkísérelték, hogy a honfoglaló magyarság gabonaneműit meghatározzák. A köles megléte kétségtelen, de az Kelet-Európában a nomádok, félnomádok és szlávok általánosan kedvelt eledele volt. Helyi népeké lehetett eredetileg egy búzafajta, az alakor (a Triticum monococcum), melyet a honfoglalás korban tovább termesztettek. Valószínűleg őseink hoztak be, de az is lehet, hogy már korábban meghonosították az itteni bolgár-török népek egy másik búzafajtát, a Triticum dicoccumot (oroszul: polba), amely a kora középkori bolgár-török népek egyik legfontosabb gabonaneműje volt (Rapaics R., 1926). Összefoglalóan megállapíthatjuk, hogy őseink félnomád életmódja nem zárta ki a földművelést. Szénagazdálkodást ugyan még nem folytathattak, de gabonatermelést igen.



A gazdálkodás kereteit a XI. században már kétségtelenül faluszerű települések alkották az új
hazában. Bár ez idegen és szokatlan volt a kelet felől érkezett magyarság számára, falvakban való
állandó megtelepülésük két évszázadon belül mégis mindenütt lezajlott. A helyi lakosság a Dunántúlon és az ország északnyugati részén már a honfoglalás idején is állandó falutelepülésekben élt, melyek vagy másfél száz évvel korábbi fejlődéskezdetet mutatnak, és kétségtelenül bizonyos befolyást gyakoroltak a magyar falurendszer kialakulására, és siettették azt. Ehhez járult a már említett másik tény, a magyarság félnomád gazdálkodása, ami a letelepedést, az igazi falvak kialakítását jelentősen megkönnyítette náluk. Mint értesültünk róla, Dél-Oroszországban az ősmagyarok a nagyobb folyók völgyében teleltek, és ott halászattal foglalkoztak. Ez az adat arra késztette néprajzkutatóinkat és nyelvészeinket, hogy behatóbban tanulmányozzák a magyar halászat történetét, régi szókincsét, eszközkészletét és eljárásait (Jankó J., 1900). Előszeretettel foglalkoztak a magyarok halászattal az új hazában is, erről Regino tudósít. Ennek az ősi foglalkozásnak a régészeti emlékeit magyar sírokból még nem ismerjük. A vadászat a nomád-félnomád népek kedvelt és állandó foglalatossága. A szervezett, nagyszabású hajtóvadászatok kellő gyakorlatokat fejlesztettek ki a férfiakban a hadjáratokhoz is. A honfoglalás kori sírokban talált nyílhegyek kis típusszáma (hatféle) arra utal, hogy őseink egyrészt bizonyos állatok vadászatára specializálódtak, másrészt pedig arra, hogy a sztyepp és az erdős sztyepp vadállománya nem lehetett túl változatos, íjukat nemrég sikerült hihetetlen tökéletességgel, működőképesen is helyreállítani. A rokon életformában élő népektől vett párhuzamok azt jelzik, hogy őseinknél a solymászat is széles körben gyakorolt vadászati eljárás volt már a honfoglalás előtti időktől kezdve.
HITVILÁG
Azok a kutatók, akik a honfoglaló magyarság kulturális képét igyekeznek megrajzolni, érthető módon mindenekelőtt az ugor eredetű elemek felderítésére fordítják fő erőfeszítéseiket. Kisebb mértékben ugyan, de törekszenek az onogur vagy onogur-bolgár (bolgár-török) elemek felderítésére is. Sokkal kevésbé foglalkoztak a kutatók az iráni műveltségi hatásokkal, azok bekerülésének népipolitikai (kereskedelmi) hátterével, alapjaival, jóllehet újabban egyes régészeti emlékcsoportok elemzése ezt is szükségessé teszi. Végső soron maga a részleges lovastemetkezés is lehet szkíta (iráni?) eredetű, a lóáldozatokkal együtt. Erre már László Gyula is gondolt, a temetkezéseket vizsgálva. Álljunk meg egy kissé a lovassíroknál. Az ősmagyarok, lényegében néhány más lovasnéphez hasonlóan, az un. részleges lovastemetkezést gyakorolták, vagyis főleg a férfiak, de némely nő sírjába is odahelyezték a halotti toron már elfogyasztott ló bőrét, benne a négy láb csontjaival és a koponyával. Ennek a rítusnak altípusai is vannak, azaz kisebb részletekben eltérő változatai. Legutóbb ezeket a válfajokat Bálint Csanád elemezte és különítette el a hatvanas évek végén. A részleges lovastemetkezés



elsősorban kétségtelenül társadalmi állást jelez; egyúttal itt nálunk, a Kárpát-medencében és az adott évszázadban, etnikumjelző is. A ló gazdája - a samanisztikus képzeteknek megfelelően - a másvilágon lován folytatja útját. Jóval ritkábban bár, de részleges lovastemetkezéseken kívül olyan magyar sírokat is találunk, ahol a kutya is követi gazdáját a másvilágra (Bálint Cs., 1968 és 1971). Ez ősi, maradvány jellegű totemisztikus vonás is lehet. Párhuzamai a közép-ázsiai türkök felé vezetnek. A halottégetés szokása az iráni világba nyúlhat vissza, melyet őseink egy része bizonyos esetekben kétségtelenül gyakorolt. Itt arra az esetre gondolunk, amikor az egyik kalandozó hadjárat során a Sankt Gallen-kolostorban szerencsétlenül járt két magyar vitéz, és holttestüket ott helyben elégették. Egyes vélemények szerint ezt azért kellett megtenni, mert másképp nem hozhatták volna haza hamvaikat, hogy eltemessék a nemzetségi temetőben. Egy bizonyos: a „korhasz-tásos temetkezés” és a halotthamvasztás között más és más túlvilágképzet áll. Bizonyos történeti-néprajzi adatok viszont arra utalnak, hogy a halotthamvasztás igen ősi, altaj-vidéki türk szokás. Még az is kiderítésre vár, hogy vajon az ősi kultuszokban szereplő bálványok neve esetleg szintén Irán felé mutat-e. Természetesen a temetők nem közvetlenül, hanem bizonyos meghatározott rítusok révén tükrözik az egykori valóságot. Például éles vasszerszámok nem egyszerűen azért kerülnek a sírba, mert az elhunyt foglalkozása így követeli, hanem azért, mert úgy vélik, bajelhárító célja lehet a holttest mellett. Erre is van példa honfoglalás kori sírokból. László Gyula arra is felfigyelt, hogy néhány esetben a tárgyak helyzete fordított, mint a való életben, vagyis a szablya a jobb, a tegez pedig ellenkezőleg, a bal oldalra került. Ebből joggal következtetett a fordított másvilági világkép meglétére őseinknél. Megfigyelhető olyan elképzelés rítusbeli megjelenése, mely szerint az eltört tárgyak a másvilágon ismét éppé lesznek, így kerülnek szándékosan eltört dolgok az egyes sírokba. Több esetben arra is fény derült, hogy az élők féltek a halott esetleges visszatérésétől, és ezt hitük szerint igyekeztek meggátolni: levágták a lábfejét, és azt tőle távolabb temették el stb. A hasonló megfigyeléseket még sorolhatnánk. A kutatás célja most az, hogy megállapítsa, melyek voltak a temetkezési szokások közül azok, amelyek elsősorban a honfoglaló magyarságra voltak jellemzőek. A XVIII. század végétől kezdve foglalkoztatja a kutatókat a pogány magyarok hitvilága. Ha a népi emlékeket és a népszokásokat tanulmányozzuk, láthatjuk, hogy igen sokat megőriztek az ősi múltból. Mégis nagyon nehéz éppen a honfoglalás kori hitvilág rekonstruálása. A pogány hit maradványai a kereszténység felvétele után még hosszú ideig tovább éltek, különösen a népszokások, a temetkezési szokások körében. Ezenkívül ez a hitvilág nem volt teljesen egységes, és nyelvükhöz hasonlóan sok új elemet fogadott magába. Mi az, ami a legősibb rétegekből, a honfoglalás és a vezérek korából szinte napjainkig fennmaradt? A magyar néprajztudomány azt már kétségtelenül bizonyítani tudja, hogy a pogány magyarság egész világfelfogásának gerincét a sámánizmus alkotta (Diószegi V., 1978). Hittek a világfa létezésében, melynek gyökerei alatt az alsó világ helyezkedik el. Hitték azt is, hogy az embernek több lelke van. A pogány hit ápolása, a rítusok gyakorlása a táltosok (a magyar sámánok) hivatása volt. Ezek felavatását is rekonstruálhatjuk a rokon népek néprajzi anyagának bevonásával. Rekonstruálhatjuk viseletét, lovát, fáját, a szertartásnál használt dobját is, jóllehet tárgyi emlékek ezekről nem maradtak. A révülés, azaz a szertartás során történő transszerű állapot (eksztázis) elérése szintén bizonyított náluk is. Az is joggal feltehető, hogy a pogány hitvilág egyes elemei a helyben talált avaroktól öröklődtek, ezek kielemzése azonban szinte lehetetlen. A forrás sok esetben ugyanaz: a távoli ázsiai sámánizmus. Egyelőre még megközelíthetőleg teljes képet sem tudunk felrajzolni a honfoglaló magyarság szellemi arculatáról és azon belül hitvilágáról, jóllehet viszonylag nagyszámú, főleg temetőkből származó adatunk van. Ipolyi Arnold óriási adattömeget bizonyos rendszerben felvonultató „Magyar mithológiá”-ja (1854), valamint Szendrei Ákos, Diószegi Vilmos és Dienes István későbbi beható vizsgálatai már igen sokat tisztáztak e téren. Feldolgozták az írásos források, a néprajz gazdag anyagát, vállalóra fogták nyelvünket, majd ezeket az eredményeket egybevetették nyelvrokonaink hiedelemvilágával, ősi



szellemi örökségével. Lehetséges, hogy azok a madarakat ábrázoló tárgyak, melyekét ősmagyar
temetőkben is megtaláltak, sámánbotok faragott csontvégei voltak. Ismeretes, hogy a sámánt révülése vagy repülése közben madárszellemek segítik, ezek ábrázolásai vannak a botvégeken (Dienes I., 1985), őseink régi, samanisztikus világképe a honfoglalás idejében már valószínűleg lassan helyet adott más, újabb képzeteknek is. Élt még ugyan az ősi, kettős lélekhiedelem, mert szoros kapcsolatban volt a temetkezési szokásokkal. Az árnyéklélek (más szóval: szabad lélek) meg a testiélek kettős fogalma is a sámánizmus körébe tartozik. A gyógyítás során a sámán „a testből szökött lelket” igyekszik szertartásaival visszaidézni. Az emberi lélekhit mellett őseink hittek az állat-lélek létezésében is; a részleges lovastemetkezésekkel azok túlvilágra jutását igyekeztek biztosítani. A még ősibb képzetek közül a totemizmus is létezhetett őseinknél. Ennek bizonyítéka az igen ősi Turulmonda, amely a fejedelmi dinasztia madártotemőstől való eredetét volt hivatva igazolni. Totemisztikus motívumot őrzött meg számunkra a Csodaszarvas-monda is. A mitikus ősanya képzete viszont, amely az említett Álmos-Turul-monda másik eleme, egy másik totemet, az ünőt idézi fel. A totemizmussal szoros kapcsolatban levő tabu - vagyis nevek, elnevezések kimondásának stb. tiltása, a pótlólagos névadás - néprajzi-nyelvi adatokból elemezhető ki. A sámánok egyik őse, magyar elnevezése lehetett a táltos, jóllehet ebben nem egyezik meg teljesen a magyar kutatók véleménye. Ne úgy képzeljük el őket, mint valamiféle ősvallás papjait. Áldozatok bemutatásával, ördögűzéssel foglalkoztak, s emellett hivatásukhoz tartozott bizonyos szellemi kincsek, hagyományok őrzése is. Zömmel normális emberek voltak; egyes ázsiai népeknél a sámánok közé akkor vontak be pszichésen beteg egyéneket, amikor a sámánizmus már kihalóban volt (V. N. Baszilov, 1984). A táltosok maguk is az ősi magyar társadalom egyes rétegeihez illeszkedtek; voltak közöttük a vezető réteghez tartozók, nomád „arisztokraták” is.
Korábban az ég istenei és a földi halandók között közvetítettek. A sámánizmus fejlődésével azután az ősök, pontosabban a vezérek (hősök) kultusza is kialakult és létezett. Később, különösen amikor valószínűleg kazár mintára a szakrális fejedelem is megjelent őseinknél, a táltosok ideje már leáldozott. Kialakulhatott a magyar hitvilágban valamiféle pantheon is, de ennek pontos felderítése a jövő feladata. Az istenről, a szó és a fogalom eredetéről még komoly viták folynak. A kihaló-sorvadó sámánizmus mellett őseink a dualisztikus képzetekkel színezett iráni hitvilágot is őrizhették. Erre utal például nyelvünk „ármány” szava, amely az iráni Ahrimánnak, a sötétség urának nevéből ered (szemben Ormuzddal, a fény urával), amelynek semmi köze sincs a sámánizmushoz. Valamelyes ismeretei lehettek az ősmagyarságnak az egy-istenhívő nagy vallásokról, így magáról a kereszténységről is. Mint említettük, futólag találkoztak a két korabeli nagy szláv térítővel,



Cirillel és Metóddal is, és ezek a találkozások nem voltak negatív kimenetelűek. A kereszténység a kazárok földjén is ismert volt. A kazár kapcsolat emellett a zsidó vallással ismertette meg őket. Végül a magyarság keresztényeket talált itt, helyben, a Kárpát-medencében. A X. század derekán a vezetők, majd rövidesen a köznép körében is megindult a keresztény térítés, ami egyébként a hazai, nem teljesen keresztény szláv népességet is érintette. A honfoglalás előtti kereszténység nyomait máig őrzi nyelvünkben egy sor kifejezés (angyal, kereszt, malaszt, vecsernye stb.), amelyeket nem a magyarokat térítő idegen papoktól nyertünk, hanem tulajdonképpen a helyben talált lakosságtól vettünk át. Nem csupán a magyar hitvilág, hanem a nép zenei emlékezete is sok mindent megőrzött az ősi múltból. Népdalaink motívuma, stílusa még az őshaza keresése irányában is jó útmutatónk lehet. A népzenei hagyományok közül ilyen vonatkozásban kiemelkednek a siratódallamok, melyeknek ugor kori rétege nagyon erős, de ilyen ősi örökséget egyes táncdalokban is felfedeztek. Nyilvánvaló, hogy a honfoglalás korában ezek mennyisége a mainál jóval nagyobb volt, és a régi dallamok akkor még más dallamkategóriákban is élhettek.
ANYAGI KULTÚRA
Úgy tűnik, hogy a IX-X. századi magyarság jellegzetes ezüstkultúrával rendelkezett. Legalábbis a harcosok, az előkelők igyekeztek „ezüstbe öltözni”. Ezüst karperecek, fülbevalók, övveretek, ezüstberakásos kengyelek, ezüst süvegdíszek, ezüstveretes szablyák stb. ékesítették őket, és csak a legelőkelőbbeknek volt sok aranyuk (lásd Geszteréd, Tárcái, Rakamaz korabeli sírjait). Ez megfelelt a kor divatjának, és a divatozást lehetővé tette, hogy abban az időben kelet felől rengeteg ezüstpénz és ezüstáru érkezett Európába, melyről különben a korabeli kincsleletek is tanúskodnak. A jelentős piacokon (Kijev, Preszlav); ló- és ezüstkereskedelem virágzott, fellendült az ezüstipar. Az ezüst, részben aranyozott ezüst ékszereken és véreteken kívül a harcosok, a vezetők, a nők és a férfiak selyemdamaszt ruhákba öltöztek, és jóllehet ezekből a föld nem őrzött meg semmit, a keleti írásos források megemlítik a magyarok pompázatos öltözködését (Ibn Ruszta, Gardizi nyomán). KeletEurópában sok nevezetes vásárhely volt a korai városokban, már Itilben is. A keleti, ázsiai gyökerű műipar termékei, melynek szálai a szogdokhoz nyúlnak vissza, könnyen eljutottak így őseinkhez, sok más árucikkel együtt. Nem könnyű feladat a honfoglalás kori viselet grafikai helyreállítása, mert csupán a sírokban talált fémleletek adnak bizonyos útbaigazítást. Díszes ezüst sapkacsúcsot találtak például Beregszászon (Beregovo - Szovjetunió), amely valószínűleg a szélén prémmel körbevarrt nemezsapkán lehetett. A
középrétegbelieknél és az előkelőknél nagyon elterjedtek a vésett díszű, nagy
ezüstkorongok, melyek párosával a két női hajfonatot ékesítették. Ezek párhuzamait kelet-európai sztyeppeken is fellelték. Vékony ezüstlemezzel díszítették a rövid, a lovon járást nem akadályozó kabátok kézelőjét; ezekből is akad a sírokban. A tehetősebb asszonyok rövid szárú csizmáját ezüstveretek ékesítették, amint az a Volga menti sztyeppén élő más nomád népeknél is ismert a X. századból. A szabad, tehetős rétegből férfiak és nők egyformán viseltek veretes öveket. Az öv viseletét a szabad ember kiváltságának, a felövezés első aktusát a férfivá avatás egyik jelképének tartották. Igen jellegzetes magyar viseleti tárgy volt a IX-X. században a tűzkészséget (csiholóvas, kovakő, tapló) rejtő bőrtarsolyok fém fedőlemeze, melyeket igen szépen díszítettek, főleg növényi ornamentikával. Egyes



kutatók hasonló, más kelet-európai országokból származó leletekről azt is feltételezik, hogy magyar ötvösök keze munkája lehet (Fodor L, 1984). Vannak olyan bőrtarsolyok, amelyeknek nem az egész fedelét borította fémlemez, hanem csak középen a szíjbújtatót vette körül egy rombikus veret, hogy védje a kiszakadástól. Ezek széles körben elterjedtek Kelet-Európában a Káma-vidéktől Svédországig és Csernyigovtól a Kaukázus előteréig. Az ilyen típusú tarsolyfedélzár viszont a Kárpátmedencében eddig jóval kevesebb lelőhelyről ismeretes, mint a fentebbi, az egész fedelet borító fémlemezes megoldás. A rombikus zárószerkezetes tarsolyokat tehát nem tarthatjuk jellegzetes magyar viseleti darabnak. A magyar seregek győzelmeinek egyik záloga a honfoglalás kor és kalandozó hadjáratok elején a sajátos (nomád) harcmodor volt. Erről is maradt ránk írásos forrásadat Bölcs Leó bizánci császár tollából, a X. század legelejéről. „Taktika” című munkájában a császár eredetileg egy VI-VII. század fordulóján írt bizánci könyvet használt ugyan fel forrásként, mert ott egészen hasonló harcmodort írtak le a VI. századi türkök vonatkozásában, de azt az eredeti leírást jelentősen kiegészítette konkrét, magyar vonatkozású
adatokkal a saját korából. Az ősmagyarok kiválóan alkalmazták könnyűlovasságukat, amely íjakkal, szablyákkal és kopjákkal volt felfegyverezve. Színlelt meneküléssel megzavarták az ellenség hadrendjét, majd bekerítve megsemmisítették azt. Ez a hadsereg óriási mennyiségű lóállományt igényelt, melynek biztosításához komoly szervezésre és gazdasági bázisra volt szükség. Úgy látszik, ezt sikerült maradéktalanul megteremteni. E nélkül és a korabeli legjobb fegyverek nélkül a háborúk, pontosabban a hadjáratok, mint sajátos „termelési mód”, nem funkcionálhattak volna kellőképpen. A lovasnomád harcmodor, a kalandozások sajátos és jól kidolgozott lószerszámot kívántak meg. A korabeli magyar zablák között vannak egyszerűbb szerkezetűek, és vannak a legmakacsabb lovakat is jól kormányzó, oldalpálcás típusok. Mindkettő igen ősi hagyományokat tükröz. A vaskengyeleket az előkelők esetében rézzel, ezüsttel díszítették. Mindez, a vasalt tegezekkel, nyílhegyekkel (egy-egy harcos közel száz nyílhegyet vihetett magával a hadjáratba a tartalékkal együtt), az acélos szablyákkal, óriási mennyiségű vasanyag igényes feldolgozását követelte meg. A honfoglaló magyarok szablyáival külön fegyvertörténeti kutatások foglalkoznak (Kovács L., 1980). Nem tudjuk, hogy a VII. század elején a sztyeppeknek pontosan melyik részén jelent meg ez a magyar szablya, mint új fegyver, de a leletekből világosan látszik, hogy őseink kezén ez az ázsiai fegyver a legmagasabb fejlődési szintet érte el. Ideális volt a súlya, görbülete és a markolata. Használatával az ellenséges lovast és lovát szinte egyidejűleg, egy suhintással meg lehetett sebesíteni (Kovács L, 1941). A X. században a szablyához szokott kezekhez igazították a nyugati típusú kétélű kardok egy részét is. Az ősmagyar harcosok közül sokan díszes fanyeregben lovagoltak. Ezeket általában faragott csont- vagy szarulemezekkel, ritkábban ezüstlemezekkel ékesítették. Az ásatások során előkerült ritka nyeregmaradványokat már László Gyula megpróbálta rajzban helyreállítani a negyvenes évek elején. Utóbb Bálint Csanád jelentős módosításokat végzett rajtuk ásatási megfigyelések alapján (1974). A IX-X. századi magyar művészetről nagyon értékes munkák születtek a XX. század derekán és második felében. Miután Hampel József két kötetében is közzétett egy sereg pompás fémleletet, Fettich Nándor, aki maga ötvös is volt, majd László Gyula vette beható vizsgálat alá a honfoglaló magyarság művészetét. Itt főleg és elsősorban az iparművészet emlékeire kell gondolnunk. Készültek rekonstrukciók a viseletről, az övekről és a díszes fegyverekről, melyekről fentebb már szóltunk. Ezüst



és aranyművesek remekei és jó minőségű szériadarabjai voltak ezek; a kutatók elsősorban motívumkincsüket, szerkesztésüket és készítési technológiájukat elemezték. Sikerült feloldani egyes, csupán díszítőelemnek tűnő motívumok értelmét, hitvilágbeli jelentését. A növényi díszítőelemeknek a formákhoz természetesen illeszkedő hálós vagy fonatos rendszere sajátos ízlést tükröz. Az iparművészet, de talán bizonyos fokig a művészet egésze, az iráni, részben a kaukázusi iráni művészet hatása alatt állt Kelet-Európa síkságain; ugyanakkor a korabeli bizánci művészet is az iráni elemeket közvetítette. Közép-Ázsia találkozott itt a Közel-Kelettel. Ennek ismeretében fejlődött őseink művészete. A talán leggyakoribb növényi elem, a palmetta, természetesen nemcsak a fémtárgyakon, hanem az építőművészetben is helyet kapott a X. században Kelet- és Délkelet-Európában. De az iráni világhoz vezet el bennünket a Csodaszarvasmonda, népünk ősi eredetmondája is. Egyszóval, mindez eléggé egységes képet mutat, a népi tekintetben összeforrott, politikailag egybeolvadt, azonos szokásokkal összekapcsolt közösség jellegzetes alkotásainak képét (Dienes L, 1970). A rendkívül gazdag és szép honfoglalás kori ötvöstárgyakat, a mondhatni tömegesen előforduló (nagyrészt igen vékony héjöntéssel, formában készült) férfi és női övek veretéit, pártadíszeket stb., még nem vetették alá átfogó, szakszerű ipar-művészettörténeti vizsgálatnak. Teljes tipológiai időrendi tagolásuk sem készült még el eddig. Mint láthattuk, a kutatások főleg a tarsolylemezekkel, a kerek varkocsdíszek-kel és részben a női csizmaveretekkel foglalkoztak behatóbban, meg azzal a néhány ezüstedénnyel, ami ránk maradt. A honfoglalás kori művészet kelet felé, az iráni művészet világába vezető stílusgyökerei a közép-ázsiai szogd ötvösséggel mutatnak rokonságot. A szogd állam a Zerafsan és a Kaska-Darja folyók völgyében létezett, egyik nagy városa egykor Szamarkand volt. Az igen régi, egészen a VII. századig nyúló ötvöshagyományokat őrző szogd iparművészet az arab megszállás alatt is virágzott, abban az időben, amikor az un. Maverannahr (az Amu-Darja jobb parti területe) és Irán egy államban egyesültek a VIII-X. században. Erről a vidékről kapott ösztönzést a Volga-vidék és a tőle még jóval nyugatabbra fekvő nagy terület művészete is. A szogdok IX. századi iskoláinak hatása alatt készült a magyarok sok szép ezüstverete, tárgyainak egész sora, így például a zempléni (Zemplin, Csehszlovákia) vezérsírból előkerült ezüstcsésze (B. I. Marsak, 1971). Ebben a fejezetrészben igyekeztünk bemutatni, milyen aprólékos tárgyvizsgálatok, tipológiai rendszerezés, a korabeli divat elemzése, de a földrajzi környezet beható vizsgálata és sok-sok más elmélyült és komplex eljárás kell ahhoz, hogy honfoglalásunkról és a honfoglalókról részletes, alapos képet lehessen alkotni. Történelmileg hű képet. A nyelvészet a nép-, nevek, személynevek elemzésében vagy a helynév kutatás csakúgy, mint a filológia az írásos források területén már jóval előbbre tart ebben, mint a régészet, a történeti földrajz vagy a történeti néprajz; de említhetnénk még más tudományszakot is. A jövőben ezen a téren csakis úgy lehet előbbre jutni, ha egymás kérdéseit, problémáit megismerjük, az eddig elért eredményeket egymáson ellenőrizzük.
A kettős honfoglalás
Az utóbbi évtizedekben ismét vitatottá vált a honfoglalás időpontja, mégpedig a „kettős honfoglalás” elmélete kapcsán. Idézőjelbe tettük ezt a kétségkívül különös terminust, jóllehet a magyarok bejövetelének idejéről folyó vita már a múlt század végén is zajlott. Nem zárult, nem is zárulhatott kézzelfogható új és pozitív eredménnyel. A kérdés ismételt felvetése 1904ben nem a honfoglalás pontos évének megállapítását célozza a IX. század legvégén, hanem annak évszázadát vonja kétségbe. Mielőtt érintenénk a



kérdés történetét, előrebocsátjuk: tudjuk, hogy a „kettős honfoglalás” ismételt felvetődése külső, politikai jellegű megnyilvánulások miatt történt, és ez önmagában érthető. Meg kell azonban jegyeznünk egy alapvető dolgot. Az a kérdés ugyanis, hogy ki volt itt előbb, melyik nép nyert itt magának hazát, történeti, és nem vonható le belőle politikai következtetés. Ebből kiindulva elfogy minden érv az esetleges nacionalista hatásokat is mutató nézetek képviselőinek lába alól, és a vita minden érzelmi elem nélkül lefolytatható. Nagy Géza már a múlt század végén úgy gondolta, hogy a IX. század végi magyar honfoglalásnak előzménye lehetett. Ugyanez az illusztris szerző, korának egyik legnevesebb régésze és történésze nem sokkal később azt írta, hogy 567-678 között „hun-magyar-ugor keverék nép” áramlott be Magyarországra. Feltételezéseinek konkrét kiindulópontja nem más, mint az 1358-ban született Képes Krónikának az az
adata, amely 677-re teszi a magyarok bejövetelét. Ráadásul már ezt is második bejövetelnek tekinti, mert a hun-magyar rokonság teljes elfogadásával az első bejövetelt 373-ra keltezi, a hunok bejövetelével azonosítja. A múlt század végi töprengések negatív eredménnyel zárultak. Mi az, ami a legújabb „elővételt”, azaz a hatvanas évek derekán megkezdődött „felmelegítést” indokolta? László Gyula erre így válaszol: „Bizonyos ellentmondások merültek fel, melyek csak úgy oldhatók fel, ha feltesszük: már Árpád honfoglalása előtt nagy tömegű magyarságnak kellett élnie a Kárpátmedencében.” (1974.). László Gyula ezt a feltevését a nyíregyházi régészeti társulati vándorgyűlésen, 1964-ben tárta először a nyilvánosság elé, majd több cikkében, köztük az Archaeológiai Értesítő 1970. évfolyamában, ugyanabban az évben a Va/óságban, majd könyvben is kifejtette. Egyik érve az, hogy „Árpád magyarjai” -szerinte – „nagy területeket nem szálltak meg, mert ott a kései avarok sűrű települései voltak”. Nos, ez lényegében tévedés. László Gyula ugyanis még a Csallány Dezső által az ötvenes évek legelején összeállított avar temetőlelőhely-jegyzék (1953) alapján mondta ki ezt, de azóta, miután a jegyzéket helyesbítettük és kiegészítettük a húsz, illetve harminc év alatt felfedezett avar temetők sorával, a kép alaposan módosult. Elkészítettük a Kárpát-medence IX-X. századi sírleleteinek térképét is, amely már több mint 360 lelőhelyet tartalmaz (Bobkov V., 1984). A kérdés eldöntéséhez nagyrészt rendelkezésünkre állnak az országos és már több megyénket teljességgel felölelő régészeti topográfia munkálatai is. Ezeknek az adatoknak az egybevetésével azt látjuk, hogy a honfoglaló magyarok valóban csak olyan vidékeket szálltak meg elsődlegesen, amelyek életformájuknak, a félnomád gazdálkodásnak megfeleltek. Esetek sora mutatja, hogy a honfoglaló és a kései avar temetők egybeesnek, s még több olyan hely van, ahol egymás közelében találjuk őket. Nincs szó arról, hogy a honfoglalók tudatosan kikerülték volna a meglevő temetőket, inkább arról, hogy voltak olyan vidékek, ahol nagy létszámú, viszonylag sűrű avar-szláv őslakosság élt a honfoglalás idején. A XI. századra a magyarság már jóval szélesebb szállásterületet mondhatott a magáénak, mint korábban, és ebből származik az, hogy a fennmaradt régi helynevek túlnyomó része magyar eredetű. Ezért sem kell a kettős honfoglalás feltételezését segítségül hívnunk, azaz nem szükséges általa úgy magyaráznunk ezt a jelenséget, mint magyar néptömegek korábbi betelepülésének eredményét. 1978-ban megjelentetett könyvében, amely a „Kettős honfoglalás” címet viseli, László Gyula részletesebben kifejtette elméletét, ö sem tagadja, sőt épít rá, hogy a VII. század vége felé az Avar Kaganátusban új népi hullám megjelenését tudják igazolni a kutatók, írásos források és régészeti emlékek egybehangzó tanúsága alapján (Szádeczky-Kardoss S., 1967), ez szerinte a 670-65 honfoglalást bizonyítja. Ámde itt arról van szó, hogy Kovratnak, a dél-oroszországi Nagy-Bolgár Birodalom urának egyik fia érkezett kíséretével Pannóniába, amikor a kazárok a bolgárok országát szétzilálták. (A többiek a mai Kazán város környékére a Volgához, illetve az Al-Dunához húzódtak,



kisebb részük helyben maradt, a Kaukázustól északra.) Ezeknek az avarokhoz csatlakozott, később az Avar Kaganátusban élt bolgároknak az emlékét őrzi például egy késő avar kori határhegység, az „Ungariorum marcha” neve egy 860 tájára keltezett oklevélben. Tudjuk, hogy a bolgárok az onogur (bolgár) nevet viselték, és hogy a szomszédos idegen népek őseinket is onogurnak nevezték egy időben. Ennek eredeti használata és az ősmagyarokra való áttevődése azonban más kérdés, és más összefüggésekben kell tárgyalni. Tehát nem a magyarok jelenlétét bizonyítja a nyugati országrészben 860 táján, mint azt László Gyula állítja. Az onogurok nem voltak azonosak a magyarokkal. Ellenkezőjét László Gyula is nehezen tudja elképzelni. Korabeli írásos források, vagy azokra kétségtelenül és közvetlenül visszamenő források mit sem tudnak a kettős honfoglalásról. Ezt a tényt soha nem szabad szem elől tévesztenünk. Amikor a korabeli történetírók egyenlőségjelet tettek az avarok (kései avarok) és az ungrok (azaz a magyarok) közé, akkor csupán a két nép politikai szerepe, helyi egymásutánja és részben életformájuk rokonsága miatt tették. Röviddel ezelőtt a „kettős honfoglalás” hipotézisét és érvrendszerét alapos bírálat érte logikai oldalról (Hársing L., 1985). Ám ebbe az alapos kritikai elemzésbe is becsúsztak kisebb, mégis lényeges hibák, így például az a megállapítás, hogy „...az un. késői avarok, őket egyes magyar történészek ugyancsak a magyarok elődei közé sorolják.” Mert csupán Györffy György történész volt az (1958), aki nem ismervén a régészeti források természetét, felvetette ezt a gondolatot, mintegy tudományos ötletként. László Gyulának egyik súlyos hibája az, amire részletesen Kristó Gyula történész is rámutatott: az írásos történeti források elemzése terén elkövette azt az alapvető hibát, hogy azok évszámait mechanikusan és ellentmondás nélkül elfogadta anélkül, hogy eme források értékével tisztában lett volna, és az így nyert adatokat szembesítette, sőt erőltette rá bizonyos régészeti jelenségekre. Az avarok által beszélt nyelveket - igenis, nyelveket, mert a lovas nomádoknál a két- és többnyelvűség általános jelenség volt, Eurázsia-szerte - még nem eléggé ismerjük. Beszélhettek vagy beszélhetett egy csoportjuk, rétegük mongolul, a másik - talán a zömük - valamilyen bolgár-török nyelven, és nem kizárt esetleg iráni nyelvű csoportok jelenléte sem köztük. Nos, ennek megfelelően sok más régi, és sem a magyar, sem a szláv nyelvekből meg nem fejthető helynevünk között még találhatunk avar eredetűeket, ha azok behatóbb elemzésére sor kerül majd. A magunk részéről a „kettős honfoglalás” elméletét mint kutatási programot nem tudjuk elfogadni. A kérdés végleges és megnyugtató eldöntéséhez még alapos elméleti-módszertani munka szükséges; azt kell ugyanis kidolgozni, hogy milyen régészeti forráscsoportoknak mekkora az „etnikus töltete”, milyen információkat hordoznak a velük kapcsolatos népekről, és hogyan lehet azokhoz hozzájutni. A jelenlegi kutatási szint ezt a munkát egyébként más népek és más régészeti kultúrák vonatkozásában is egyre inkább követeli. Végül kimondhatjuk, hogy a „kettős honfoglalás” felvetésének elfogadói előtt ott kísért Ransano olasz történetíró mondata, aki Mátyás király felesége, Beatrix számára megírt magyar történetében azt jelezte, hogy a magyar honfoglalás 685 táján volt, és ezzel ő nem ért egyet. Ransanónak, úgy látszik, teljesen igaza volt. Magyarul nem jelent meg a munkája: Annales omnium temporum, azaz Világtörténet; ennek egy része az Epithoma rerum Hungarorum. Először Bécsben adták ki 15 5 8-ban. A „kettős honfoglalás” egyik első írásbeli kritikája Szádeczky-Kardoss Samu tollából jelent meg 1971-ben. Szegeden 1970-bcn, mintegy reflexióként László Gyulának az Archaeológiai Értesítő hasábjain megjelent cikkére, előadásokat tartottak. Szádeczky-Kardoss itt élesen rámutat Nagy Géza soraira (1895), aki szerint „Árpád...magyarokat is talált e hazában” ... „Lehetséges, hogy...a VII. század utolsó negyedében a magyar bevándorlás is megkezdődött. Mondáink a székelyekben keresik ennek az első rajnak az ivadékait, s ilyen dolgokban csodálatosan szívós szokott lenni a népek emlékezete.” Ez tehát László Gyula hipotézisének közvetlen tudománytörténeti előzménye. A szegedi történészek még tovább is folytatták László Gyula elméletének felülvizsgálatát, és azt végül teljesen negatív módon értékelték, mivel kétségtelenül megállapítható, hogy 895-ben (illetve



896-ban) alapvetően magyar népesség jött be a Kárpát-medencébe. A kettős honfoglalás elméletének részletesebb kritikáját - a régészet részéről - először Fodor István fejtette ki (1975). Az egyik legfőbb, és mondjuk meg, nyomós ellenérve az, hogy a 670 táján
hazánk területére érkezett avarság kialakulása semmiképpen sem azokon a területeken ment végbe, ahol...valaha is finnugor népek éltek...”. A másik érvével már a magunk részéről nem tudunk egyetérteni: „Régészeti leleteink határozottan ellene szólnak annak a feltevésnek, hogy az avarok jelentős tömegekben érték volna meg a magyar honfoglalást.”. Történeti forrásaink - mint láttuk - az ellenkezőjét valószínűsítik. Egyébként dilettáns szerzők azt is megkísérelték, hogy a magyarságot lényegében őslakos, azaz nem bevándorolt népként tüntessék fel a Kárpátmedencében. „Turániak” őskori ittlétét azonban nem lehet bizonyítani, még akkor sem, ha a réz- és bronzkorban itt sumer eredetű telepeseket feltételeznénk, mint például Nagy Sándor volt jezsuita (1968), aki az emigrációban megjelent könyvében a sumér-magyar rokonság lelkes hívének mutatkozott. Természetesen nem akarjuk a „kettős honfoglalás” hipotézisét és a. „sumér eredetű ősmagyarok”-ról alkotott tévtant egy szinten értékelni. Alapos vizsgálat után azonban mindkettőt el kell vetnünk, hogy utat nyissunk az újabb kutatási lehetőségek felé, józanul, a rideg tények fényében. Nem állítjuk, hogy a „kettős honfoglalás” vitája teljesen hiábavaló volt. László Gyula írásai ismét ráirányították a figyelmet egész sor, megnyugtatóan le nem zárt kérdésre. Az általa „termékeny bizonytalanságnak” nevezett helyzet pezsgést hozott a szaktudományba. Munkássága nyomán - melynek része a kettős honfoglalás elmélete - élesebben kirajzolódott az is, hogy a korai avarok bevándorlásától kezdve a Kárpát-medence egyre-másra kapott új, meg új utánpótlást keletdélkelet felől, Ázsia irányából. Megtörtént ez csupán az avar korban legalább ötször(!), és ebben nincs benne a szlávok bevándorlása. A magyarokkal és velük a kabarokkal megint új hullámok újabb sorozata indult, amit végül is a kunok (s velük a jászok) betelepülése zárt le. Ennek a végül is összességében igen nagy létszámú jövevény néptömegnek a tagjai között a török nyelvű avarok mellett a finnugor nyelvű
magyarság tömege volt a legnagyobb, de őket is tarkította a kazáriai törökség, a kabarok háromból egyesült törzsének képében. A közép-avar vagy késői avar betelepülési hullámtól kezdve főleg a bolgár-törökség az, amely így vagy úgy jelentős szerepet kezdett játszani a Kárpát-medencében, de a magyarokkal való ősi kapcsolata már odakint megkezdődött; gondoljunk csak Belár és rokonai körére hősmondánk töredékében, így nehéz eldönteni, hogy bolgár-török eredetű jövevényszavaink végül is csak (vagy főleg) ott, Dél-Oroszországban, vagy az itteni avarság bolgár eredetű maradékaitól, vagy éppen a kabaroktól kerültek a nyelvünkbe. A kérdés kulcsa - és tulajdonképpen ezt kellett volna László Gyulának feszegetnie - az onogur-bolgár-magyar kapcsolatban lehet, melynek alapos felderítése még a jövő tudományos feladatai közé tartozik. Meotisznak, azaz az Azovi-tengernek és mocsárvidékének



emlegetése igen lényeges, mely utóbbi a Don torkolatától délre, a tengerpart melletti vidéken van, egészen a Kubány folyó völgyéig húzódik. Bizonyos déli elterjedésű növények nevei nyelvünkben azt mutatják, hogy az alán eredetű jövevényszavak átvételének a helye elképzelhető közvetlenül a Kubány folyótól északra elterülő nagy síkságon, a kaukázusi hegyek előterében. Ez nem jelenti a magyarság „kaukázusi őshazájának” a keresését, már csak azért sem, mert a hegyek lábai, szelíd dombok formájában, csak az említett folyó bal partjához nyúlnak fel.
A SZÉKELYEK
A székelyek eredetének kérdése a magyar etnikum történetének egyik legbonyolultabb kérdése. Itt is, mint sok más hasonló probléma esetében, korai írásos forrásaink hiánya, a meglevő más természetű források még nem kellő mértékű kutatása és újabban hozzáférhetetlensége nehezíti a megoldást. A „székely” népnév írásos alakját őrző legrégebbi ránk maradt adat a bakonybéli apátság adományleveléből ismert 1086-bol. Eredetük kérdése megérdemli, hogy kissé hosszabb kitérőt szenteljünk neki, annál is inkább, mert ez a kitérő csak látszólagos. Anonymus így ír róluk könyve L. fejezetében: „...a Kórogy vize mellett ütöttek tábort. Ott a székelyek, akik előbb Attila király népe voltak, Ösbőnek hírét hallva, békés szándékkal élőbe jöttek, s önként kezesül adták fiaikat különféle ajándékokkal. Sőt Ösbő serege előtt első hadrendként indultak Mén-Marót ellen harcba.” Ebből az tűnik ki, hogy ez esetben a magyarok által itt talált népről van szó. Mint frissen csatlakozottaknak, nomád törvény szerint elöl kellett járniuk a harcban. Ugyanakkor az is kétségtelen, hogy a székelyek a maguk valóságában, múltjukat tekintve a magyar etnikum szerves részét képezik, nyelvük is teljességgel magyar. Arról, hogy a csatákban elöl harcoltak, a XII. század derekáról is van két okleveles adatunk. A XVIII. században már felismerték, hogy a székelyek tulajdonképpen telepített határőrök. Ezt a véleményt komolyabban megingatni máig sem sikerült, jóllehet sok kutató ősfoglaló magyar leszármazottakat vélt felfedezni bennük. Ezt az eszegel volgai bolgár törzs nevével mint a székely név eredetének egyik magyarázatával indokolják, úgy vélvén, hogy ez a bolgár néptöredék még a honfoglalás előtt vált a magyarság szerves részévé. Ehhez egyrészt az eszegel-eszkil-székely névazonosságot kellene még megnyugtatóan bebizonyítani, ámde önmagában még ez sem lehet döntő. Egyesek a dunai bolgárok egészére vonatkoztatva értelmezik ezt a nevet, az „eszfel” jelzőt „alsónak” értelmezve - Thury József meghatározása nyomán - az „eszegel” alak helyett (Hóman B. 1908), mert a régi írásos források nem adnak támpontot a volgai bolgárok és az ősmagyarok szomszédságára nézve. Ma már nem kétséges, hogy a székelység a magyarság része, csak az erdélyi betelepítés ideje és honnanja vált ki vitákat. Az is kétségtelen, hogy Erdélyt a magyarság, még ha csekély számban is, de birtokba vette. A Nagy-Küküllő mellett, a Maros középső folyása mentén, az Aranyos és a Szamosok völgyében minden bizonnyal voltak korai magyar települések (Pauler Gy., 1877). Erdély egy részét már a X. században, más részét valamivel később, a Xl.-ben foglalták el, de mindez még a székelység betelepítése előtt történt. Erdélyi szervezetükre a XIII. század elejénél előbbi időkből nincs okleveles forrásadatunk. Székelyeket egyébként nemcsak Erdélybe, hanem Biharba és Szabolcsba, valamint a Vág völgyébe és a nyugati végekre is telepítettek hasonló, azaz védelmi céllal. A Vág menti és nyugati székelyeket már a XII. század legelején említik a források. Etnikai eredetükre nézve a legvalószínűbbnek mindeddig az látszik, hogy az Avar Kaganátusból fennmaradt és aztán teljesen elmagyarosodott népet kell látnunk bennük (Thury J., 1898, Nagy G., 1890). Bizonyos azonban, hogy az avarok népében ősbolgárok is szép számmal voltak. Ezzel nem azt akarjuk mondani, hogy a székelyek eredete már a megoldott történeti kérdések közé tartozik. Néprajzi kutatások alapján feltételezik azt is, hogy a dunántúli Göcsejvidék is számításba jöhet mint az erdélyi székelyek előző lakóterülete. Újabban a nyelvföldrajz mérlegeli és elemzi a rendelkezésérc álló adatokat a székelyek eredete szempontjából. A keleti (erdélyi) székelység, ottani letelepítésekor, már kétségtelenül magyar volt, de



többféle magyar népcsoportból alakult, melyeknek nyugati (egykori Pozsony megyei) és déli (Dráva menti) kapcsolatai kétségtelenek (Benkő L., 1977). A székelyek legalábbis részbeni dél-dunántúli eredetét és erős kapcsolatait néprajzi adatokkal is igyekeztek bizonyítani. Van, aki a göcsejiek eredethagyományában (Zala) avar elemeket lát (Szentmihályi L, 1958). Ez a vidék egykor az ország délnyugati pereme volt, és az ottani gyepűhöz telepített őrök között kétségtelenül lehettek a helybeli lakosságból származó emberek. A dunántúli és a
székely népköltészet bizonyoselemeinek egyezésére egyébként már Németh Gyula rámutatott (1935). A székely kérdéssel kapcsolatban legújabban Makkai László akadémikus annak a véleményének adott kifejezést, hogy a székelyek ősei a Kazár Kaganátusból kiszakadt kabarok (helyesen: kavarok) voltak (1986). Cikkében utalt arra, hogy Anonymus szerint a későbbi Bihar megye honfoglalás kori lakói kazárok voltak. Kétségtelenül vannak olyan helynevek, amelyek a székelyek régebbi, bihari illetőségét igazolják. Viszont azt még bizonyítani kellene, hogy Bihar honfoglalás kori, nem magyar urának, Ménmarótnak a népe kazár volt. Egyes magyar kutatók csupán a többnejűség és egyéb közvetett utalások révén gondoltak korábban arra, hogy Ménmarót népe kazár eredetű lenne. Nevének második része inkább a morva (marót) szlávokra utal. A kérdés megoldásához az egykori Bihar megye és az erdélyi Székelyföld területén folytatandó intenzív régészeti, embertani és helynévkutatás hozhatna megfelelő adatbázist. Természetesen csak akkor fogunk világosabban látni, ha az említett területeken a bolgár-szláv emlékek kutatása is komolyabban megindul.
MAGNA HUNGÁRIA
A magyar őstörténeti kutatások egyik legterjedelmesebb és legtöbbet vitatott forrásai közé tartozik két irat: egy jelentés, amely Julianus domonkosrendi szerzetesnek és három társának térítőútjáról készült, és Julianus barát levele. Hosszú tudományos viták során sikerült valódiságukat bebizonyítani. A domonkosrendi szerzetesek IV. Béla király óhajára indultak el keletre 1236-ban. Céljuk az volt, hogy a krónikák és a néphagyomány alapján valahol a Volga vidékén feltételezett Magna Hungáriát, NagyMagyarországot megtalálják, s az ott maradt magyarokat megtérítsék és áthozzák az új hazába.
Először dél felé vették útjukat, Tmutarakany város kikötőjében, a Tamany-félszigeten tűntek föl, s a Kubány folyó mellett haladtak tovább kelet felé. Két barát visszafordult, Julianus és társa északkelet felé igyekezett. Útközben - valahol a Volgánál - Julianus társa meghalt, ő egyedül folytatta útját északi irányban, s eljutott a volgai bolgárok földjére.



Küldetésének teljesítésekor találkozott egy tatár követtel. Ez elmondta, hogy a tatár birodalom nagy nyugati hadjáratra készül. Julianus közvetlen tapasztalatai, információi alapján a rettenetes ellenség szomszédságában mindenkinél jobban érezte, milyen erők fenyegetik Európát. Nos, úgy tűnik, éppen ez késztette őt arra, hogy a következő esztendőben ismét útnak induljon, amint a tavaszi áradások elcsitultak. Első útjáról Szuzdalon és Vlagyimiron át ért haza Magyarországra, s azonnal Rómába sietett, hogy jelentést tegyen a közelgő tatár veszedelemről. A pápa utasítást adott, hogy Riccardus, a pápai kúriához berendelt domonkos rendtárs jegyezze le Julianus szavait. Térítésről a kunok, magyarok és más kelet-európai népek között abban a helyzetben már szó sem lehetett. De nézzük a jelentést: „A tatár nemzet szomszédos velük (ti. a volgai magyarokkal -E. I.). Mikor ezek a tatárok hadakoztak velük, nem tudták leverni őket az ütközetben, sőt az első csatában (a magyarok) verték meg azokat. Ezért is szövetséges társaiknak választották őket, hogy így egyesülve, tizenöt országot egészen elpusztítottak. A magyarok földjén... Julianus megtudta, hogy a tatár sereg, amely akkor ötnapi járóföldre volt tőlük, Németország ellen akar fordulni, csak egy másik seregre várnak, amelyet a fejedelem a perzsák elpusztítására küldött ki. Mikor a barát mindezt felfogta... másképp taktikázott. (Azaz letett a térítésről. - E. J.) A magyarok kitanították őt egy másik útra, amelyen hamarabb juthat haza.” A pápai udvarban látták, mennyire kimerült Julianus, ezért míg jelentése készült, útmutatásai
nyomán négy szerzetest indítottak el kelet felé.









Azután Julianus is elindult második útjára. Az első négy barát az északi úton ment volna, Szuzdalon át, de az ottani fejedelem kiutasította őket országából mint katolikus térítőket. Szuzdalban menekülő pogány magyarokkal találkoztak, akik hírt hoztak a tatárok kegyetlenkedéseiről. A négy barát ekkor Rjazany felé vette útját, így akartak ugyanis kis kerülővel a Volgáig jutni. Azonban a szomszédos mordvinok, akik inkább behódoltak a tatároknak, mintsem áldozatul essenek, a szerzetesek további útját megakadályozták. Julianus nemsokára meghalt. Jelentése és második útjáról írt levele, melyet az olaszországi Perugia püspökének mint pápai legátusnak írt, szerencsére ránk maradt. A fenti adatokat ezekből idéztük; Bendefy László fordítását használtuk. Ha a Moszkvai Területtől kelet felé haladva megvizsgáljuk a régi helyneveket, több olyan elnevezésre akadunk, amelyek a magyar népnévből eredeztethetők. Ősi magyar(i) népnevünk valamilyen türk (régi török) nyelv közvetítésével alakult át az orosz nyelvben mozserivé. Az sem kizárt azonban, hogy a magyar népnév madzsar hangalakját közvetlenül vették át tőlük az oroszok, s aztán a dzs hang zs-vé alakult. Mindennek vizsgálatával utóbb Vásáry István foglalkozott behatóan, és megerősítette a régebbi kutatások eredményeit (1976). A tatárjárás után a magyarok elűzött töredékei nyugatra vonultak és szétszóródtak, s később valószínűleg az oroszok és a mordvinok közé olvadtak be. A magyarok nyomait a helyneveken kívül az orosz nyelvű írásos forrásoknak is őrizniük kell. A század elején erre már gondoltak a magyar kutatók, de a kérdést csak a modern forráskiadványok alapján lehetett véglegesen megítélni. Lássuk hát az eredeti orosz nyelvű forrást magyar nyelven: „1551-ben, amikor Csuvasföld Oroszországhoz csatlakozott, az orosz cár szövetségében mozsarak is harcoltak a kazányi tatárok ellen az arszki csatamezőn.” Ez itt, ebben a forrásban, határozottan népnév, olyan mint a
csuvas, cseremisz (mari) vagy mordvin, így nem lehet vitás, hogy a mozsárok valahol ezek közvetlen közelében laktak. Talán magyarokat takar a mocsárin (vagy macsarin) név is egy jóval régebbi oklevélben (1483), amely Rjazanyban kelt, a nagyfejedelmi udvarban. A római jelentésben szó sincs se a hatalmas Volga folyón való átkelésről, se Baskíriáról. Mégis mi az hát, ami a kutatókat a Volgán túlra készteti? Nézzük meg ismét a jelentés szövegét. Julianus végül Nagy-Bolgárországba jutott. „Azon ország egyik nagy városában, amely - mint mondják - ötvenezer harcost tud kiállítani, a barát egy magyar asszonyra akadt, akit éppen arról a földről adtak férjhez erre a tájra, amelyet ő keresett. Ez az asszony... azt állította, hogy kétnapi járóföldre kétség nélkül megtalálja magukat a magyarokat. Megtalálta őket a nagy Ethil folyó mellett.” Nos, az említett nagyváros kétségtelenül a Volgái Bolgárország fővárosa volt, melynek romjai ott láthatók ma is, a Volga túlsó, azaz bal partján. Ettől kétnapnyira laktak a magyarok.



Miért kapcsolják Julianus Magna Hungáriáját Baskíriához? Erre vonatkozólag ismét egy magyar származású, de ferencesrendi térítő, Johanca testvér levelére hivatkoznak, ö 1320-ban, tehát majd kilencven évvel Julianus után járt keleten, és ő nevezi Baskíriát - ahol egy angol térítővel együtt hat évet töltött el - Magna Hungáriának. Nos, ez a levél készteti a kutatókat arra, hogy a régi magyarok nyomait a Volgán túl, Baskíriában is keressék. 1253-ban a Volgánál járt V. Rubruk, belga származású hittérítő, IX. Lajos francia király követe. Rubruk azonban jóval délebbre haladt el kelet felé utaztában, úgyhogy Baskíriára vonatkozó megjegyzését, miszerint annak lakói ugyanazon nyelvet beszélik, mint a magyarok, csak fenntartással fogadhatjuk el, jóllehet ő személyesen beszélt olyan domonkosrendi szerzetesekkel, akik jártak Magna Hungáriában. Tény, hogy Baskíria határai sohasem nyúltak túl a Volgán. Rubruk azonban Baskíriát és Nagy-Bolgáriát, azaz Volgái Bolgárországot egynek tekinti. A volgai bolgárok országa viszont már a Volgán innen, a folyótól nyugatra is áthúzódott, és így nincs kizárva, hogy tulajdonképpen azokról a megmaradt magyarokról beszél, akikkel keletebbre Julianus barát 18 esztendővel azelőtt találkozott. Sok kutató úgy értékelte Julianus barát jelentését, hogy az az őshazában maradt magyar néprészről szól; ugyanakkor elképzelhetőnek tartották azt a lehetőséget is, hogy az ősmagyarok egy csoportja vonult (talán a bolgárokkal együtt) északra a Kaukázus előteréből, így azután a harmincas évektől kezdve a Volga-Kama vidékén széles körű kutatások indultak, hogy fölleljék őseink kézzelfogható régészeti emlékeit. (Egyébként már Posta Béla és Zichy Jenő is járt ilyen célból arrafelé a múlt század legvégén.) Fettich Nándor, a Szovjetunió több múzeumában két alkalommal is kutató nagy hírű régészünk, a tankejevkai temetőre gyanakodott (1933) mint lehetséges magyar emlékre, a mai Tatár Autonóm Szovjet Szocialista Köztársaságban. Az elmúlt évtizedekben ennek a temetőnek már közel a felét feltárták, és végül is X-XI. századi bolgár temetőnek bizonyult. Utóbb ugyanott, Biljar városának maradványai közelében egy másik, IX-X. századi temetőre akadtak Bolsije Tigani falu mellett. Ásatója, a kazani Jelena Halikova határozottan magyar emléknek vélte az újonnan felfedezett emléket. Ezt azonban bizonyítani kellett volna. Sajnos, Halikovát korai halála ebben a munkában megakadályozta. Alapállása az volt, hogy „a IX-X. századi volgai Bolgárországban, valamint Magyarországon bizonyos létszámú azonos népi komponenssel kell számolnunk” (1976). A Bolsije Tigani mellett 1974-ben véletlenül felfedezett VIII-X. századi temető - Halikova véleménye szerint - megkönnyíthette az ősmagyar leletanyag felismerését. Halikova halála után teljesen feltárták a temetőt, de embertani feldolgozása még nem történt meg. Valóban vannak részletekbe menőegyezések a tigani és a honfoglaló magyar temetkezési szokásokban; az ottani részleges lovastemetkezés például azonos a hazaiak egyik változatával. Több sírban a szemeket és a szájat fedő kis ezüstlemezeket találtak, ami honfoglalóink esetében is előfordul. A X. században elhagyott tigani és egy baskíriai (szterlitamaki) temető leletei alapján azonban még nem látjuk bizonyítva azt, hogy akkoriban ősmagyar törzsek hagyták volna el a jelzett vidéket, a feltételezett magyar őshaza területét. Ennek ellenére a kérdést tovább kell vizsgálni a tatár-és baskírföldi leletek fényében, még akkor is, ha nem ott véljük megtalálni a magyar őshazát. Nincs kizárva ugyanis, hogy déli felvándorlás történt a Volgához a Kaukázus, a Don-torkolat vidékéről a bolgárság kötelékében. A szovjet régészek kezdettől fogva nagy kétkedéssel fogadták Halikova felfedezését. Már az 1975. évi budapesti Nemzetközi Finnugor Kongresszuson is elhangzottak elutasító nyilatkozatok, például V. F. Gening részéről. Újabban az első 56 sírra vonatkozó közleményről egy baskíriai régész írt kritikát (N. A. Mazsitov, 1985). Mazsitov egyrészt a temető viszonylag korai keltezésével nem ért egyet, azaz néhány sírról megállapítja, hogy a IX-X. század fordulójáról származnak, szemben Halikovának és munkatársainak véleményével, akik legfeljebb a IX. század derekáig vezették fel a temető időrendjét. Kritika érte a temető etnikai értékelését is, vagyis azt a feltételezést, hogy ezt az emléket (és még néhány baskíriai temetőt) őseink hátramaradt része hagyta volna az egykori „NagyMagyarország” területén, mert ezt régészeti leletekkel még most sem (vagy inkább sohasem) lehet bizonyítani. Utóbb megingott a baskíriai magyar azonosítása, törzsnévgyökerű helynevek elmélete is. Közülük legfeljebb kettő az, a Gyarmat és a Jenő, amely egyezik a honfoglalás kori törzsnevekkel (K. I.



Mándoki, 1976), de közülük a Jenő nincs és nem is volt megtalálható baskír területen.
ÁSATÁSOK BASKÍRIÁBAN
A Julianus barát útjáról készült vatikáni jegyzőkönyv hitelességének bebizonyosodása, majd a XX. század első felében a legnevesebb magyar tudósok tollából megjelent tanulmányok egész sora mindjobban Baskíria felé fordították a figyelmet. Az ötvenes évektől kezdve újra lehetőség nyílt a helyszíni terepmunkálatokra. Elsőként Tóth Tibor antropológus végzett éveken át embertani méréseket a mai lakosság körében, de azok nem hoztak kielégítő eredményeket, azaz nem szolgáltattak kellő bizonyítékokat arra, hogy Baskíria mai népessége és a magyarság között etnikai kapcsolat lenne. 1957-ben magam is, mint a Leningrádi Állami Egyetem aspiránsa, tanulmányutat tettem Baskíriában. Megismerkedtem a helyi kutatókkal és nézeteikkel. Elhatároztam, hogy a következő évben ásatást végzek valahol, egy kora középkori temetőben. Segítségemre sietett a véletlen. Az egyik faluban A. Sokurov tanító, műkedvelő régész felhívta a figyelmemet egy sírleletre, melyet néhány évvel azelőtt ő tárt fel Kusulevo község határában. Egy X. századi nő sírja volt részleges lovastemetkezéssel. Később levélben helyszínrajzot is küldött a lelőhelyről. Időközben sikerült pénzt és engedélyt is kapni a feltárásra a leningrádi egyetem révén, és 1958 nyarán, egyetlen egyetemi hallgató kíséretében a helyszínre utazhattam. A faluban nagy nehezen megtaláltuk a régi temető helyét az egyik folyóteraszon, és felvéve két legényt, megkezdtük az ásatást, ami végül is 13 sír feltárását eredményezte. A környezet emlékeztetett a Dunántúl dimbes-dombos tájaira, de szegényesebb növényvilága a ligetes sztyepp képét mutatta. A terasz alján csörgedező folyócska a Bjelaja folyó vizét gazdagította. A nagy nyári forróságban lassan haladtunk a feltárással. Bár a sírok csekély mélységben feküdtek, a folyóparti agyagos talaj kötöttsége az aprólékos bontómunkát alaposan megnehezítette. A kevés számú
lelet éppen csak arra volt elég, hogy a keltezést megerősítse, de a népi hovatartozást pontosabban eldönteni nem lehetett. Az sem kizárt, hogy a volgai bolgár állam népességéé lehetett a temető, hiszen a keleti országhatár a X-XI. században éppen azon a vidéken húzódott. A további feltárás már baskír kollégánk, N. Mazsitov dolga volt, aki végül majdnem az egész temetőt feltárta. De csak annyit állapíthatott meg, hogy a többi sírt muzulmán temetkezési rítus szerint készítették, lelet nélkül. Ez nem különös, mivel a volgai bolgárok körében a mohamedán vallás ekkorra már nagyteret hódított, sőt államvallássá is vált.
Utószó
Végére értünk tehát a magyar honfoglalás és előzményei tárgyalásának. Az olvasóban méltán felmerül némi hiányérzet: csak ilyen keveset tudnánk erről a sorsfordulóról? Pedig nem kevés, amit tudunk. Elsősorban a régészeti források, de még sok más is az információk tömegét fogja ontani őseinkről. Egyébként vázlatunk terjedelme nem tette lehetővé az aprólékos, még



részletesebb előadást. Summázzuk tehát, mit is tudunk. Minden vita ellenére úgy látszik, hogy a magyar honfoglalás egyszerre, egy alkalommal ment végbe, és az alapeseményt tekintve 895-ben. Őseink jól ismerték az elfoglalandó földet és népét, tisztában voltak a korabeli politikai helyzettel akkor, amikor a besenyő támadás megadta a lökést a már felderített föld elfoglalásához. Ellentmondóak az adatok a hét vezér nevéről, Árpád és leszármazottai viszonyáról. Valószínűtlen, hogy valaha is többet tudhatunk majd erről. A lényeges azonban nem ez, hanem az, hogy őseink társadalmában már élesen különvált egy vékony vezetőréteg, ugyanakkor kultúrájuk egységessége komoly mértékű népi konszolidációt takar. Ez biztosította az erőt, az egységes fellépést, a fennmaradást. Ha vitatkozunk is az útvonalról, Etelköz-Levédia fekvéséről, a főirány mégiscsak kétségtelen. Ahogy jobban megismerjük egykori szomszédaink, a keleti szlávok, az alánok, a bolgárok és a kazárok korabeli kultúráját és történelmét, úgy válik majd egyre világosabbá népünk honfoglalás kori és
azelőtti történelme. Mivel igen behatóan folyik a Kijevi Oroszország, Alánia, a Kazár Kaganátus kora középkorának kutatása, minden remény megvan arra, hogy őseink emlékei is napvilágra kerülnek a Kárpátoktól keletre. Ugyanakkor van némi jogos remény arra nézve is, hogy az írásos források száma is lassan növekedni fog, és a már ismert adatok értelmezése is reálisabbá válik. Hiszen nem olyan régen került elő a Bulcsú és társa spanyolországi kalandozásáról szóló tudósítás; a Don partján, a Majaekoje várban pedig bár más jellegű, de nagy rovásírásos felirat bukkant elő. Sok lelet lappanghat még a szovjet múzeumokban is. Lassan-lassan kibontakozik a homályból őseink alakja, és ebben sokat segít az a leletanyag és az az írásos forrássor, amely a Kárpát-medencén belüli, már itt elhunyt néptömegre vonatkozik. Ebből az ismert képből lehet majd kellő óvatossággal visszafelé pergetni a honfoglalás és az azt megelőző évszázad „filmjét”. Ezt a könyvet Újpesten írtam, honfoglalásunk 1090., felszabadulásunk 40.évében.
Függelék
IDŐRENDI TÁBLÁZAT
Morvaország:
830-846 Mojmir morva fejedelem uralkodása 846-870 Rasztiszláv morva fejedelem uralkodása 870-894 Szvatopluk morva fejedelem uralkodása 894-906 II. Mojmir uralkodása



Dunántúl és A/föld:
840-861 Pribina dux uralkodása 861-863 Kocel uralkodása 862- Magyar seregek harcai keleti-frank területen 882 Metód találkozása egy magyar fejedelemmel az Al-Dunánál 893-927 Simeon bolgár cár uralkodása 895 Honfoglalás 904 Kurszán halála 907 Árpád halála, magyar győzelem Pozsonynál 970-997 Géza fejedelem uralkodása Kelet-Európa:
879-912 Oleg, Rusz nagyfejedelme 886-912 Bölcs Leó bizánci császár uralkodása 912/945-959 Bíborbanszületett Konstantin bizánci császár uralkodása



FORRÁSMUNKÁK
1. írásos források



Azoknak az olvasóknak, akik tovább szeretnének tájékozódni a témakörben, mindenekelőtt rendelkezésükre áll egy jó kézikönyv: Bevezetés a magyar őstörténet kutatásainak forrásaiba. 1/2. köt. Budapest 1976. Ezért az alábbiakban csupán igen röviden érintjük, néhány szóval bemutatjuk és méltatjuk írásos forrásainkat, a pontosabb bibliográfiai adatok feltüntetése nélkül. Elsősorban a bizánci görög forrásokat kell megemlítenünk, melyeket főleg Moravcsik Gyula fordításai és kommentárjai alapján ismerünk és használunk. Georgiosz (Jeorjiosz) Monachosz Világkrónikájának X. századbeli folytatásában esik szó először magyarokról, ungr néven, akik már valahol az Al-Dunánál vannak. Ugyanitt írta le röviden az ismeretlen nevű szerző a bolgár-bizánci-magyar háború eseményeit; őseink ezúttal türk néven szerepelnek. A másik igen jelentős forrás Bíborbanszületett Konstantin egyik könyve, melyet fiának, a trónörökösnek készített 950 táján. Ennek több fejezetében (3., 38., 39., 40. stb.) van szó őseinkről türk néven. A X. században írt források közül a bizánciakon kívül az arab források a legfontosabbak. Közülük a legjelentősebbek egy IX-X. századi khoraszáni államférfi, Dzsajháni művére nyúlnak vissza, amely kelet-európai karavánutakon járt kereskedők adataira épült. Munkáját arab - így pl. Ibn Ruszta (930 körül) és Gardízi (XI. század közepe) perzsa tudósok kivonatolták, és csak ezek maradtak ránk. Egy spanyolországi XI. század végi arab szerző, Bakhí is ebbe a körbe tartozik, őseinket madzsgar néven szerepeltetik. Kuun Géza és Czeglédy Károly fordításai és kommentárjai révén van lehetőség használatukra. Kisebb terjedelmű, de igen fontos arab források még: Isztakhri munkája a X. század második feléből, aki egy másik X. század eleji arab szerző, Balkhi munkáját is beépítette saját könyvébe, valamint Ibn Hauká/é, aki Isztakhri könyvét írta tovább 978-ban. A legrégebbi magyar krónika, melyet a XI. században írtak, nem maradt ránk, de egyes elemeit későbbi magyar krónikaszerzők felhasználták munkáikban, ez jól kimutatható. Anonymus, a sokat vitatott nevű és eredetű szerző (Béla király jegyzője) latin nyelvű könyvét, a Gesta Hungarorumot (A magyarok cselekedeteiről) a XII. század elején írhatta. Több jó magyar fordítása közül Pais Dezsőét használják leginkább. Regényes stílusa, a nyugati mintákra megírt, sajátos, bizonyos lovagi elemeket is tartalmazó szövege sok kritikára ad okot. Kézai Simon, királyi udvari pap az 1280-as években írta meg a



munkáját a magyarok történetéről. A latin nyelvű mű jó fordítása már a múlt században megjelent. A nyugat-európai kolostorok legtöbbjében vezettek évkönyveket, melyek többé-kevésbé pontosan tükrözik a honfoglaló magyarok megjelenésével kapcsolatos eseményeket. Ezek a feljegyzések általában rövidek. A készülési hely kolostorát megnevezve idézik őket: Annales Fuldenses, Annales Laureshamenses stb. Adataikat már a korabeli szerzők előszeretettel használták fel, így például a lotaringiai származású Regina, aki Trierben írta meg Világkrónikáját a X. század legelején, melyben a magyarok történetének egy részét is viszonylag részletesen tárgyalja. Vagy Liudprand, a longobard nemesi származású paviai kancellár, aki később Frankfurtban írta meg kora történetét a X. század derekán; vagy pedig Ekkehard Sankt Gallen-i barát, aki a XI. század első felében készítette el kolostora történetét, megemlítve benne a kalandozó magyarok ottani „látogatását” a X. században. Nem kevésbé fontos a bajor Turmair János könyve (írói neve Aventinus), amely a XV-XVI. század fordulóján készült, de máig ránk nem maradt írásos forrásokat is tartalmaz. Az orosz évkönyvek adatait nagyrészt magyarul is kiadta Hodinka A. Közülük a legrégebbit, az Orosz Őskrónikát, régebben Nestor Krónika néven idézték. Az újabb orosz források utalásait lásd Erdélyi I. és Vásáry I. idézett cikkeinek jegyzeteiben. Vannak írásos források, melyek még a viták kereszttüzében állnak, és értékelésük nem feltétlenül egyértelmű. Ezek közé tartozik a Cambridgei töredék, egy héber Geniza (középkori kézirat), amelynek a történeti adatai általánosan elfogadott vélemény szerint tévesek, és semmilyen egyéb forrással nem hozhatók összhangba. Azok a kutatók, akik a kazár vonatkozású héber adatoknak, bár korlátozott formában, jelentőséget tulajdonítanak, e Geniza teljes elutasításával szemben inkább támaszkodnak a József király levele néven emlegetett héber levélváltásra. A X. századi arab uralom alatt álló Spanyolországban, a cordobai emír „külügyminisztere” egy híres zsidó tudós, Abu-Juszuf Haszdaj bén Jichak ben Ezra Ibn-Saprut volt. Khoraszáni és bizánci követektől szerzett tudomást arról, hogy a kazárok királya és egyes előkelői zsidó hiten vannak. A kazárok zsidósága ügyében érdeklődő levelet küldött a kazár kagánhoz (i. sz. 953 után), aki rövidesen válaszolt is neki. A válasz tartalmazza a Kazár Kaganátus és a főváros leírását is. Magyarul már több mint száz esztendeje kiadták a késői leiratban megmaradt levelezést (Kohn S. 1881), amely két változatban ismert. A



Magyar Honfoglalás Kútfőiben nem szerepel ez a forrás, mert nem tulajdonítottak neki értéket. József király levelét apokrif levélnek tartotta egy spanyol rabbi, Jehuda Al-Barseloni is már 1100 előtt. Egyes magyar kutatók hitelesnek gondolják adatait, s újabban felhasználják munkáikban (Bálint Cs. 1971). Hitelüket azonban erősen kérdésessé teszi, hogy későiek, adataik arab forrásra is visszavezethetők, csak mint XII. századi források vehetők igénybe. A magyar filológusok véleménye szerint a nem megbízható források sorába tartozik a Hudud-at- Alam is, egy viszonylag nem régen ismert perzsa forrás (Barthold V., 1930, Minorsky F., 1937). Kompilatív jellege és pontatlansága ellenére a szovjet kutatók sokszor idézik kazáriai vonatkozásait (M. I. Artamonov, 1962). A magyarok etelközi tartózkodásáról írt részei zavarosak és használhatatlanok. Keletkezési ideje 982-983. Megemlítünk még egy igen értékes és szavahihető forrást, Ahmed IbnFadlán útleírását, aki mint a bagdadi kalifa követségének titkára 921-922-ben a Volgái Bolgárországban járt (A. P. Kovalevszkij), és útjáról igen alapos beszámolót írt. A kézirat első jó kiadása már 1939-ben megjelent. Az útleírás elsősorban a kazárokra vonatkozólag szolgáltat igen értékes adatokat, de használják a kutatók például baskíriai vonatkozásban is. Földrajzi és néprajzi megfigyelései pontosak, és nagyon hasznosak lehetnek egyes kérdések megvilágításában (lóáldozat, a kazár kagán rituális meggyilkolása stb.). Van két orosz és egy német nyelvű fordítása, de magyarul még nem jelent meg, habár több neves magyar kutató, így pl. Czeglédy Károly és Harmattá János is értelmezték egyes fontos részeit. A honfoglalás előtti, majdani Magyarország, a Kárpát-medence területére vonatkozó írásos források közül megemlítünk egy tendenciózus salzburgi egyházi vitairatot, ez a Con-versio Bagoariorum ét Carantanorum (A bajorok és karantánok megtérése), amely a IX. század 2. felében íródott. Kiadta M. Kos és H. Wolfram. Kisebb részletei magyar nyelven is megjelentek 1900-ban, a Magyar Honfoglalás Kútfői című kötetben. Teljes magyar fordítása nincs, részleteit lásd a Györffy Gy. szerkesztésében 1958ban kiadott kötetben. Az írásban fennmaradt, de nem szöveges források sajátos csoportját alkotják a hely- és víznevek, amelyekkel ma már speciális tudományágak foglalkoznak. Hazai vonatkozásban az okleveles gyakorlat viszonylag késői elterjedése, illetve a korabeli írásos dokumentumok megsemmisülése miatt főleg csak a XII. századtól kezdve rendelkezünk tömegesebb korai helynévanyaggal. Ez ugyan megnehezíti a kutatást, bár bizonyos helyesírási



jegyek, fonetikai sajátosságok alapján a később lejegyzett helynevek koraisága is bizonyítható. A magyar eredetű helyneveken kívül (törzsnevek, népnevek, személynevek képezik gyökerüket) szláv, sőt néhány ókorból fennmaradt helynévvel van dolgunk. Vita tárgya az avar eredetű helynevek kielemzése, mert az avarok nyelvéről alig van információnk, összefoglalóértékelő elemzést Kniezsa István adott helyneveinkről, melyek alapján a XI. századi magyarországi népességet igyekezett bemutatni (1938). 2. A régészeti leletek
A honfoglalás kora és a vezérek kora vonatkozásában a téli szállások, illetve a korai falvak temetői állnak elsősorban rendelkezésre. Lelőhelyeink számát tekintve 360-at ismerünk, de mivel dokumentáltságuk minősége nem egyforma, használhatóságuk is különböző. A feltárt, de nem jól ismert sírok száma lassan eléri az ezret, a IX. század legvégétől a X. század, derekáig (néha végéig). A X. század második felétől a helyzet bonyolultabbá válik, mert a honfoglaló magyarság és a helyi lakosság összeolvadásából újabb kultúra alakult ki (ezt nevezik a szakirodalomban, helytelenül, bjelo-brdói kultúrának). A X. század végétől kezdve ismerjük már néhány korai településünket is. Őseink mindennapjairól, viseletéről, szellemi életéről főleg a temetőkben feltárt leletanyag alapján alkothatunk képet. A tárgyak maguk és összefüggéseik óriási információmennyiséget hordoznak korukról. A kabarok, besenyők sajátos régészeti anyagát még csak megpróbálták kielemezni, de az eredmények még korántsem megnyugtatóak. 3. Embertani források
A régészeti ásatásokból előkerült csontvázanyag modern feldolgozása folyamatban van, de igen lassan halad előre. Méretadatok, statisztikai elemzés, a korabeli vércsoportok kimutatása mind-mind a honfoglaló magyarság népi összetételét és életmódját (betegségeit is) van hivatva megvilágítani. Folyamatban van a kelet-európai (sztyeppi) embertani leletekkel való összehasonlítás és a recens lakosság vizsgálatával való egyeztetés nagy munkája. A síranyagból eddig 260 egyén maradványait tették tudományosan közzé, de ezek száma a közgyűjteményekben kb. ennek háromszorosa.
4. Archeozoológiai források
Eddig főleg a sírokból származó állatcsontanyagot (lovak, kutyák, marhák, juhok) és részben a korai települések anyagát kezdték el feldolgozni kutatóink, elsősorban Matolcsi János, Bökönyi Sándor és Vörös István. 5. Archaeobotanikaiforrások



A településekről (átiszapolt gödör- és egykori házalapbetöltések) származó gabonaszem és egyéb termésanyag az, amely a korabeli növénytermesztésre fényt vethet. Az úttörő kutatók közül meg kell említenünk Hartyányi Borbála és Frech Miklós nevét. 6. Földrajzi kutatások
Az erdők, puszták elhelyezkedésének, a vidék korabeli vízrajzi képének, a talajtípusok elterjedtségének stb. rekonstrukciós munkálataírói és eredményeiről a megfelelő helyen írtunk, kiemelve Somogyi Sándor munkásságát.
7. Nyelvészet
A magyar őstörténet kutatásának egyik alapvető forrása maga a magyar nyelv. Eme óriási és sokrétű forrás még nincs teljesen kiaknázva. Vándorútjuk során őseink számos néppel kerültek szoros kapcsolatba, mindennek hatása nyelvünkben jövevényszavak formájában lecsapódott és jórészt máig megőrződött. Sok régi szó és kifejezés tükrözi a honfoglalás kori vagy azt megelőző életformát, szokásokat és életmódot. Nyelvünk elemzése vetett világos fényt ősi rokonságunkra Kelet-Európa finnugor népeivel. Nyelvünk bázisán történtek kísérletek az őshaza helyének megállapítására is. 8. Néprajz
Eddig jóval kevéssé kiaknázott forrást jelent a magyar néprajz. Régi hitvilágunk, népszokásaink és a magyar folklór, beleértve a magyar népzene ősi rétegeit, mind-mind óriási jelentőségűek a honfoglaló magyarság és elődei bemutatásánál: Diószegi Vilmos, Balassa Iván, Vargyas Lajos, Katona Imre, de még sokan mások rengeteget tettek már ezen a téren. Különösen fontosak a gazdaságtörténeti jellegű kutatások, amelyek az ősfoglalkozások, a halászat, a földművelés rekonstrukciós elképzelését teszik lehetővé (Andrásfalvy B., Hoffmann T., Veres P.).
FELHASZNÁLT IRODALOM
Atigki Cs.: Die Taki-Tarpan Abstammung des ungarischen Pfetdes. Vertebrata Hungarica I. 1959. Anonymus: Gesta Hungarorum. Ford.: Szabó Károly. Bp. é. n. Artamonov, M. J.: Isztorija hazar Leningrád 1962. Asztalos M.: A székelyek őstörténete letelepedésükig. Erdélyi Múzeum 1933.



Bakay K,: A magyar államalapítás. Budapest 1978. Honfoglalás- és államalapítás kori temetők az Ipoly mentén. Szentendre 1978. Bevezetés a magyar őstörténet kutatásainak forrásaiba 1/2. köt. Budapest 1976. Balassa I.: Az eke és a szántás története Magyarországon. Budapest 1973. Mivel járulhat hozzá a néprajztudomány a honfoglaló magyarság életmódjának kutatásához? Ethn. LXXXV. 1974. 575-604. old. Bálint Cs.: Honfoglalás kori sírok Szeged-Othalmon. A Móra Ferenc Múzeum Évkönyve, Szeged 1968. 47-88. old. A kutya a X-XII. századi magyar hitvilágban. A Móra Ferenc Múzeum Évkönyve, Szeged 1971. i. 195-314. old. A gádorosi honfoglalás kori nyereg. Archaeológiai Értesítő, 101. 1974. 17-43- old. A szaltovo-majaki kultúra avar és magyar kapcsolatairól. Archaeológiai Értesítő 1975. 102. 52-62. old. A magyarság és az un. bjelo-brdói kultúra. Cumania IV. Kecskemét 1976. 225-150. old. Természeti földrajzi tényezők a honfoglaló magyarok megtelepedésében. Ethn. 1980. i. 35-49. old. Bartha A.: A IX-X. századi magyar társadalom. Bp. 1968. Társadalom és gazdaság a magyar őstörténetben. “Magyar őstörténeti tanulmányok." Bp. 1977. 13-44. old. Magyarország története. II. köt. Bp. 1984. (Szerk.) Bartucz L. (szerk.): A magyar nép Bp. 1943. A magyarság antropológiája, 11-68. old. Bászi/ov, V.: Izbrannyiki duhov. Moszkva 1985. Benkő L.: Magyar nyelvtörténet - magyar őstörténet. „Magyar őstörténeti tanulmányok.” Bp. 1977. 45-57. old. Boba I.: Moravia's History reconsidered. Hága 1971. Botkov, V.: A honfoglaló magyarság temetkezési szokásai. Kézirat. Bp. 1984. Kandidátusi disszertáció (oroszul) Borovszky S.: A honfoglalás története. Bp. 1894.



Botka I.: Millenárium. Századok, 1878. Cassel S.: Magyarische Alterthümer. Berlin 1848. Comsa, M.: Die bulgarische Herrschaft nördlich dér Donau. Dacia IV. 1960. 398-421. old. Csollány D.: Ungarische Zietscheiben aus dem X. Jhdt. AAH 10. 1959. 281-325. old. Weiblicher Haarschmuk und Stiefelbeschláge aus dér ungarischen Landnah-mezeit im Karpatenbecken. AAH 22. 1970. 261-299. old. Csánki D. (szerk.): Árpád és az Árpádok. Bp. 1907. Czeglédy K.-Harmatta J.: Ibn Fadlan über die Bestattung bei den WolgaBul-garen. Archaeológiai Értesítő 1946-48. 362-381. old. Czeg/édy K.: Zűr mescheder Handschrift in Ibn Fadlans Reisebericht. AOH I. 1950-51. 2-3. 217-260. old. Árpád és Kurszán. Zalai Tükör 1975. II. 43-58. old. Czeglédy K.: Gardizi „török”fejezetének magyarázatához. MNy LXVIII. 1972. 138-145. old. Dabrowska, E.: Elements hongrois dans les trouvailles archéologiques au nord des Karpates. AAH 31. 1979. 341-356. old. Dankanisi Á.-Ferenczi I.: Sápáturile arheologice de la Ciumbrud. Matériáié si cercetári arheologice. VI. Bucuresti 1959. 605-614. old. Dienes J.: A honfoglaló magyarok. „A Kisvárdai vár története”. Kisvárda 1961. 95-196. old. A honfoglaló magyarok lószerszámának néhány tanúsága. Archaeológiai Értesítő, 93. 1966. 208-232. old. A honfoglalás kora. Bp. 1970. A honfoglaló magyarok. Bp. 1972. A honfoglaló magyarok lélekhiedelmei. Régészeti barangolások Magyarországon. Bp. 1978. 170-233. old. Pojegyinok i eksztatyicseszkije dusi samanov. CIFU 6. Syktyvkar 1985. jj-62. old. Diószegi V.: A sámánhit emlékei a magyar népi műveltségben. Bp. 1958. A pogány magyarok hitvilága 2. kiad. Bp. 1978. Domanovszky S.: Magyar művelődéstörténet I. köt. Bp.



Dümmerth D.: Az Árpádok nyomában. Bp. 1977. Elekes L.: A román fejlődés alapvetése. Századok, 1940. 278-313. old. Erdélyi I.: Vengri v Lebedü. Leningrád 1959. (Kézirat.) “Bolsaja Vengrija” Acta Arch. Hung. 15. Bp. 1961. 307-319. old. Zur Frage des Legalisation der ohnorte des Ur-Ungarntums. Mitt. d. AI. d. UAW 5. 1974/75. Bp. 1976. 117-128. old. A honfoglaló magyarság régészeti emlékanyaga kelet-európai kapcsolatainak néhány kérdéséről. Archaeológiai Értesítő, 1960. 169176. old. Különös leletek a jugoszláviai Vajdaságból. Ant. Tan. XXVI. i. 1979. 87-96. old. A Kárpát-medence népei a honfoglalás előtt. Bp. 1980. „A mi világunk” N°70. A Don-vidék ásatásainak lehetséges magyar vonatkozásai. Forrás, 198). XV. 7- 29-35. old. K. Éry K.: összehasonlító biometriai vizsgálatok VI-XII. századi középdunamedencei népességek között. Anthrop. Közl., 14. 1970. A magyar őstörténet néhány embertani kérdése. MTud. 1980. 5. 337-341. old. Fettich N.: A levediai magyarság a régészet megvilágításában. Századok, 193;. 250-399. old. A honfoglaló magyarság fémművessége. Bp. 1937. AH. XXI. Die altungarische Kunst. Berlin 1942. Fjodorov-Davidov,G. A.: Kocsevnyiki Vosztocsnoj Jevropi pod vlasztyju zolo-toordinszkih hanov. Moszkva 1966. Fodor 1.: Honfoglalás kori művészetünk iráni kapcsolatainak kérdéséhez. Archaeológiai Értesítő, 100. 1973. 32-40. old. Cserépüstjeink származása. Archaeológiai Értesítő, 102. 1975. 250264. old. Bolgár-török jövevényszavaink és a régészet. „Magyar őstötténeti tanulmányok” Bp. 1977. 79-114. old. Recenzió J.Giesler: Untersuchungen... PZ 1981. cikkéről. Archaeológiai Értesítő,



1984. 124-125. old. Fuldai évkönyvek (A X. sz-i Lipcsei Kódexből) A Magyar Honfoglalás Kútfői. 316-317. old. az MGSS I. 412. utánközlése. Geréb L. (ford.): Képes Krónika. Bp. 1971. Giesler ].: Untersuchungen. Praehistorische Zeitschrift 1981. Gjuseltv V.: Bulgarisch-frankische Beziehungen in dér ersten Halfte des IX. Jhs. Byzantino-Bulgarica II. Sofia 1966. 15-39. °'d. Glaser L.: Az Alföld régi vízrajza és a települések. Földrajzi Közlemények, 297-307. old. Gyóri M.: Kalizok, kazárok, kabarok, magyarok. MNy 1938. 86-96., 159-168. old. A magyar nyelv görög feljegyzéses szórványemlékei. Bp. 1943. 79-80. old. Györffy Gy.: Besenyők és magyarok. Bp. 194... Honfoglalás, megtelepedés és kalandozások. Magyar őstörténeti tanulmányok. Budapest, 1977. 123-156. old. Krónikáink és a magyar őstörténet. Bp. 1948. Kurszán és Kurszán vára. Búd. Rég. XVI. 1955- 9-34- old. A magyarok elődeiről és a honfoglalásról. Bp. 1958. A magyar nemzetségtől a vármegyéig, a törzstől az országig. Századok, 1958. 1-4. 12-87.; 5-6. 565-615. old. Honfoglalás előtti népek és országok Anonymus Gesta Hungarorumában. Ethnographia, 1965. 3. 411-431. old. Az Árpád-kori szolgálónépek kérdéséhez. Történelmi Szemle, 1972. 3-4. 261-319. old. A honfoglalásról újabb kutatások tükrében. Valóság, 1973. 7. 1-16. old. A magyar állam félnomád előzményei. „Nomád társadalmak és államalakulatok.” Bp. 1983. 365-390. old. A honfoglalás és megtelepedés. Magyarország története i. (Szerk.: Bartha A.) Bp. 1984. 577-650. old.



Halikova,E. A.: Ösmagyar temető a Káma mentén. Archaeológiai Értesítői 103. 1976. 53-78. old. Altungarn an dér Kama und im Ural. Bp. 1981. Hársing L-.: A tudományos vita és érvelés. Bp. 1985. Hodinka A.: Az orosz évkönyvek magyar vonatkozásai. Bp. 1916. Hóman B.: őstörténetünk keleti forrásai. Bp. 1908. 275-964. MNyKK 1923. 702-905. old. A honfoglaló törzsek megtelepedése. Turul 30. 1912. 114. old. A székhelyek eredete. 1921. 016 590/2; 457 185 Magyar történet. I. köt. Hóman B.-Szekfű Gy.: Magyar történet. Bp. 1935. (3. kiadás) HoredtK.: Untersuchungen zur Frühgeschichte Siebenbürgens. Bukarest 1958. ]ankó ].: A magyar halászat eredete. Budapest 1900. W. Jankovich M.: Egy magyar hősnek - hihetőleg Bene vitéznek -, ki még a tizedik század elején Solt fejedelemmel I. Berengár császárnak diadalmas védelmében Olaszországban jelen volt, újonnan felfedezett tetemeiről és öltözetének ékességeiről. MTT Évk. II. 1832-34. 281-296. old. Karácsonyi ].: A magyar nemzet története 896-ig. Oradea Maré Nagyvárad 1924. Katona I.: Őstörténetünk kérdései a szociálantropológia megvilágításában. „Magyar őstörténeti tanulmányok.” Bp. 1977. 189-210. old. KerékgyártóA.: Magyarország művelődéstörténete. 1859. Kiss A.: Abriss dér Siedlungsgeschichte und dér ethnischen Verhálthnisse. Acta Ant. et Arch. XIV. Szeged 1971. 105-113. old. Baranya megye X-XI. századi sírleletei. Bp. 1983. Studien zűr Archáologie dér Ungarn im 10. und n. Jhdt. “Die Bayern und ihre Nachbarn” Teil 2. Wien 1985. 217-378. old. Kisze/y I.: A Kárpát-medence benépesedése az őskortól a honfoglalásig. Magyar Múlt XII. 31. I. Sidney 1983. Kokovcov, P. K.: Jevrejszko-hazarszkaja perepiszka v X. veké. Leningrád 1932. Koperski, A.-Parcewski, M.: Wczesnosrednioweczny gtób Wegra



Koczownika z Przemysla. AACarp. 18. 1978. 151-198. old. Das altungarüche Reitergrab von Przemysl (Südostpolcn). AAH 30. 1978. 213-230. old. Kovács I.: Hogyan használta a honfoglaló magyar a szablyát? Közlemények az Erdélyi Nemzed Múzeum Érem- és Régiségtárából. Kolozsvár 1941. 129-151. old. Kovács L.: A honfoglaló magyarok fegyverzete (kard, szablya, szekerce). Kandidátusi disszertáció (kézirat oroszul). Moszkva 1980. A Hajdúböszörmény-erdőstanyai honfoglaló magyar sírlelet. Hajdúsági Múz. Evk. V. Hajdúböszörmény 1984. 19-51. old. Kovalevszkij, A. P.: Knyiga Ahmeda Ibn-Fadlana o jego putyesesztvii na Volgu v 921-922 gg. Harkov 1956. Kovniovszki ].: A szarvasi honfoglalás kori ezüst karperec. FA XII. Bp. 1960. 173-180. Előzetes jelentés. Archaeológiai Értesítő, 102. 1975. 204-122. old. Kristó Gy.: Levedi törzsszövetségétől Szent István államáig. Bp. 1980. Nyelv és etnikum. A kettős honfoglalás elméleti alapjaihoz. Szegedi Bölcsészműhely '82. 177-190. old. A fekete magyarok és a pécsi püspökség alapítása. Acta Univ. Szegediensis, Acta Historica LXXXII. 1985. 11-16. old. KuunG.: Fajunk lebédiai és etelközi művelődése. Kolozsvár 1903. Lakits F.: A magyarok honfoglalásainak ideje és a csillagászat. Természettudományi Közlöny XXII 1890. 492. old. Lász/ó Gy.: A honfoglaló, magyarok művészete Erdélyben. Kolozsvár 1943. A honfoglaló magyar nép élete. Bp. 1944. A magyar őstörténet régészete. MTA II. Oszt. Közleményei. 1954. 459-479 old A „kettős honfoglalásról”. Archaeológiai Értesítő, 97. 1970. 161-190. old. László Gy.-Rácz I.: A nagyszentmiklósi kincs. Bp. 1977.



Régészeti levelek. Bp. 1980. Gondolatok a „nemzet és identitás” kérdéséről. Új írás, XXIV. 12. 1984. december 4-7. Ligeti L. (szerk): A magyarság őstörténete Bp. 1945. Ljpták P.: A magyar őstörténet kérdései az antropológiai kutatások alapján. In: Magyar őstörténeti tanulmányok Bp. 1977. 231-242. old. Avars and Ancient Hungarians. Bp. 1983. Magner.G.N.: Ruszko-ugorszkij szojuz IX. szt. Ukrainszkij Isztoricsnij Zsurnal 1969 N° 7. 76-84. old. A Magfar Honfoglalás Kútfői. Szerk. Pauler Gy. és Szilágyi S. Bp. 1900. Magyarország históriájának rövid leírása. Pozsony 1836. Makk F.: Kiknek az élén állott Levente? Acta Historica LXXXII. Szeged 1985. 3-8. old. Makkai L.: Erdély betelepülése. História, 1986. 2. 3-5. old. Markwart,].: Osteuropáische und ostasiatische Streifzüge. Leipzig 1903. Marsak, B. I.: Szogdijszoje szerebro. Moszkva 1971. Matotcsi J.: Állattartás őseink korában. Bp. 1982. Mavrodinov, N.; Le Trésor protobulgare de Nagyszentmiklós. Bp. 1943. Mazsitov.N. A,: rec. Halikova J. A. és Halikov A. H. könyvére (1981) SzA 1985. 2. 476-279. old. Melich J.: A honfoglalás kori Magyarország. Bp. 1925-9. Mesterházy K.: Az S végű hajkarika elterjedése a Kárpát-medencében. DM Ért., 1962-64. Debrecen 1965. 95-113. old. Nemzetségi szervezet és az osztályviszonyok kialakulása a honfoglaló magyarságnál. Bp. 1976. (tézisek) u. ez: Bp. 1980. Adatok a honfoglalás kori magyar köznépi család szerkezetéhez. A Debreceni Déri Múzeum Évkönyve 1966-67. Debrecen 1968. 131-175. old. Mihejev, V. K.: Konykovije podveszki iz mogilnyika Szuhaja Gomolsa. SzA 1982. 2. 156-167. old. Minorsky, V. (ford.): Hudud ál Álam, The Regions of the World. A Persian Geography 372-982 A. D. London 1937. Moravcsik Gy.: Bíbotbanszületett Konstantin: A Birodalom



Kormányzásáról. Bp. 1950. (ford.) Moszkalenko, A.: Gorogyiscse Tyitcsiha. Voronyezs. 1965. Müller R.: Adatok a honfoglaló magyarság földműveléséhez. Ethn., 1971.249-260. old. Nagy A.: Eger környéki és tiszavidéki besenyő települések a X-XI. században. Egri Múzeum Évkönyve, Eger 1969. 129-251. old. Nagy G.: Honfoglaló őseink. Ethnogr., V. 1894. 79-95. old. A honfoglalók. Ethnogr., XVIII. 1907. 257-268. és 321-339. old. Nagy S.: A magyar nép kialakulásának története. Buenos Aires 1968. Német Gy.: A honfoglaló magyarság kialakulása. Bp. 1930. A székelyek eredetének kérdése. Századok, LXIX. 1935. Németh P.: Obrazovanyije pogranyicsnoj oblasztyi Borzsavi. PADIU. Moszkva 1972. Újabb eredmények a honfoglaló magyarság települési rendjének kutatásában. Szabolcs-Szatmári Szemle, 1973. 67-69. old. Pais D.: Reg. A MNyT kiadványai, 75. Bp. 1949. Pauler Gy.: Lebedia, Etelköz, Millenarium II. Közi. Századok, 1880. 110-117. old. A millenarium az Akadémiában. Századok, 1885. II. füzet melléklete. 185-212., ezen belül 195-199. old. A Millenium tárgyában. Nyílt levél a szerkesztőhöz. Budapesti Szemle, 1883. XXXVI. 314-320. old. A Millenium. Budapesti Szemle, 1883. XXXV. 417-439. old. A magyar nemzet története Szent Istvánig. Bp. 1900. Pascu, St-Rusu, M. stb.: Cetatea Dábíca. AMN. J. Cluj 1968. 155-202. old. Pletnyova, Sz. A. (szerk.): Majackoje gorogyiscse. M. 1984. Poulik ].: Vklad caehoszlovackoj arheologii v izucsenyije isztorii Velikoj Moravii. Velikaja Moravia. Moszkva 1985. 28-49. old. Svedectvi vyzkumu o pramenu archeologiczkych o Veiké Morave. Velká Morava. Bratislava 198;. 9-80. old. Pusztay J].: Az „ugor-török háború” után. Bp. 1977. Radnóti A.: Pannóniái városok élete a korai feudalizmusban. MTA II. O.



Ért. V. 1-4. 19)6. 489-508. old. Róheim G.: A kazár nagyfejedelem és a turulmonda. Ethn., XXVIII. 1917. 15-56. old. Rapaics R.: Az ősmagyarság búzái. KCsA 1926-1932. II. 1-6. 448-452. old. Ratkos, P.: Velikaja Moravija - territorija i obscsesztvo. ín: Velikaja Moravija. Moszkva 1985. 81-95. old. RohonyiGy.: A honfoglalás története. Bp. 1896. Rot, A. M.: Vengerazko - vosztocsnoszlavjanszkije jazikovije kontakti. Bp. 1973. Rybakov.B. A.: Drevnosztyi Csernyigova. MI A ti. Moszkva 1949. Kijevszkaja Rusz i russzkije knyazsesztva. Moszkva 1982. Sági K.: Die zweite altchristliche Bazilika von Fenékpuszta. Acta Ant. IX. 3-4. Bp. 1961. 397-440. old. Sebestyén Gy.: A magyar honfoglalás mondái. 1-2. 1904-5. Cs. Sebestyén K.: Milyen házban laktak a honfoglaló magyarok? Napkelet, 1926. 691-696. old. Simonyi D.: A szlávok földvárairól. Századok, 1940. 262—277. old. Sirinszkij,Sz. Sz.: Objektyivnijezakonomernosztyi. Lenyinszkijeigyei. Moszkva 1970. 189-211. old. Szabó I.; A falurendszer kialakulása Magyarországon. 1966. Szabó J. Győző: A honfoglalás kori lemezes korongok viselete. Az Egri Múzeum Évkönyve I. 1963. 95-116. old. Das Weiterleben des Spátawarentums auf dem Alföld im X. Jhdt. MFMÉ Szeged 1964/65. 61-71. old. Szádeczky-Kardoss S.: A kettős honfoglalás kérdéséhez. Ókortud. Társaság Szegedi Csoportja előad. I. Szeged 1971. (rotaprint) Szentmihályi I.: A göcseji nép eredethagyománya Bp. 1958. Székely Gy.: A pannonjai települések kontinuitásának kérdése és a hazai városfejlődés kezdetei. TBM XII. 1957. 7-18. old. Törzsek alkonya - népek születése. Századok, 110. 2. Bp. 1976. 415428. old. Szilágyi S.: A magyar nemzet története. I. Bp. 1895. (Szerk.) A honfoglalás: Marczali Henrik. Szőke S.: A bjelo-brdói kultúráról.



Archaeológiai Értesítő, 1959. A honfoglaló és kora Árpád-kori magyarság régészeti emlékei. Bp. 1962. Szőke B. M.: A Kárpát-medence a magyar honfoglalás előestéjén. Valóság.1979. 12. sz. Zűr awarenzeitlichen Siedlungsgeschichte des Körös-Gebietes in SüdostUngarn. AAH 32. 1980. 181-195. old. Methodologische Bemerkungen zűr Definition dér aus dem 9 Jh. Stammenden Denkmáler des Karpatenbeckens. Mitt AI 10/11. 1980/81. 1981. 183-197. old. Szűcs J.: König Stephan. Südost Forschungen 31. 1972. Thuróczy J.: A magyarok krónikája. Bp. 1978. (ford.) Tocik, A.: Flachgráberfelder aus dem X. und XI. Jhd. in Südwestslowakei. I. SA 19-1. 1971. Tógán, A. Z. V.: Ibn Fadlans Reisebericht. Leipzig 1939. Tolocsko, P. P.: Sztarodavnyij Kijev. Kijev 1966. Tolsztov, Sz. P.: Genezisz feodalizma. IGAIMK 103. MoszkvaLeningrád 1934 Toru S.: Moravia bukása és a honfoglaló magyarok. Századok, 1983. l. 307-343. old. H. Tóth I.: Konstantin-Cirill és Metód élete és működése. Budapest, 1981. Tóth S.: A kabarok (kavarok) a 9. századi magyar törzsszövetségben. Századok, 1984. 92-113. old. Törők Gy.: Sopronkőhida IX. századi temetője. Bp. 1973. Sz. de Vajay: Dér Eintritt des ungarischen Stámmesbundes in die europáische G'eschichte. (862-933) Mainz 1968. Vajay Sz.: Géza nagyfejedelem és családja. Székesfehérvár Évszázadai I. Székesfehérvár, 1967. 63-100. old. Váczy P.: A középkor története. Bp. é. n. 2. kiadás. Magyarország kereszténysége a honfoglalás korában. 213-265. old. Szt. István Emlékkönyv. Bp. 1938. A korai magyar történet néhány kérdéséről. Századok, 1958. 265-345. old.



Etelköz. História, 1985. VII. évf. 4. 24-25. old. Vargyas L.: Ugor réteg a magyar népzenében. Kodály Emlékkönyv. Bp. 195 3. 611-657. old. Vásáry L: The Hungarians or Mozars and the Mescers/Misers of the Middle Volga Region. Lisse 1976. Vavrinek, V.: Hronologicseszkij obzor. ín: „Velikaja Moravija.” Prága 1964. 45-47. old. Veres P.: A magyar nép etnikai történetének vázlata. Valóság, 15. 1972. 5. A magyar őstörténet a néprajztudomány szemszögéből: „A magyar nép etnogenezise és etnikai története 896-ig.” Ethnographia, 1981. 110-125. old. Vincze L: Történeti-néprajzi összehasonlító vizsgálatok a kelet-európai szőlő-kultúra körében. „Népi kultúra - Népi társadalom. V-VI. köt. Bp. 1971. Wolfram, H.: Conversio Bagoariorum ét Carantanorum. W.-K.-Gr. 1979. Zichy E.: Le voyage de Sállam, l'interpréte. KCSA 1921. 190-204. old. Zsdanko, T. A.: Probléma poluoszedlogo naszelengyija. Szov. Etnogr. 1961. 2. 53--61. old. A könyv kéziratának vitájában hozzászólásaikkal részt vettek: Redő Ferenc, Czeglédy Károly, Bálint Csanád, Kovács László, Bakay Kornél, Vaday Andrea és Török László. Megjegyzéseiket ezúton is köszönöm. Különösen hasznosak voltak Kovács László elsősorban régészeti vonatkozású, aprólékos és lényeges részeket érintő bíráló szavai, valamint Bálint Csanád észrevételei a kézirat szerkezetét és a kazár forrásokat érintő dolgokban, melyeket igyekeztem véleményük alapján átdolgozni.



Tartalom
Bevezetés TALÁLKOZÁS A HONFOGLALÓKKAL Előzmények A NÉPVÁNDORLÁS A MAGYAROK VÁNDORLÁSÁNAK TERMÉSZETI KÖRNYEZETE A MAGYARSÁG KÖZVETLENÜL A HONFOGLALÁS ELŐTT DENTUMOGER LEVEDIA ETELKÖZ „SZÁVARTÜ ÁSZFALÜ” ELŐDEINK NYOMAI ETELKÖZBEN A KAZÁROK A SZALTOVOMAJACKOJEI MŰVELTSÉG ÉS A MAJACKOJEI ÁSATÁSOK A KABAR KÉRDÉS KIJEVI OROSZORSZÁG A BESENYŐK Az új haza a honfoglalás előtt AZ AVAROK ÉS A BOLGÁROK BIZÁNC NAGY-MORVAORSZÁG A FRANKOK ÉS UTÓDAIK PRIBINA FEJEDELEMSÉGE HORVÁTORSZÁG LENGYELORSZÁG A KÁRPÁT-MEDENCE BELSEJE A IX. SZÁZADBAN HELYNEVEK ÉS NÉPEK A honfoglalás legendaköre A HONFOGLALÁS IDŐPONTJA A VÉRSZERZŐDÉS ÉS A HONFOGLALÁS MÁS KÖZVETLEN ELŐZMÉNYEI MILYEN ÚTVONALON JÖTTEK?



BENE VITÉZ SÍRJA Társadalom, kultúra, gazdálkodás A HONFOGLALÁS KORI MAGYAR EMBER NOMÁDOK VOLTAK-E A HONFOGLALÓK? A TÁRSADALOM GAZDÁLKODÁS HITVILÁG ANYAGI KULTÚRA A kettős honfoglalás A SZÉKELYEK MAGNA HUNGÁRIA ÁSATÁSOK BASKÍRIÁBAN Utószó Függelék IDŐRENDI TÁBLÁZAT FORRÁSMUNKÁK FELHASZNÁLT IRODALOM