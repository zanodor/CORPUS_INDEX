---
master_file: "[[@DobosCsanadMinoszikretai]]"
---
# Index for Dobos Csanád – Minoszi-krétai civilizáció falfestményekkel.pdf

Dobos Csanád:
A minószi (krétai) civilizáció rejtett összefüggései
I. A minószi paloták égi rendje, avagy a knoszoszi és phaisztoszi paloták földi tájolása
A hogy a 4-5 000 éves krétai, minószi civilizációt egy mesterségesen létrehozott ködösítés lengi át, ugyanúgy a krétai útikönyvek egyik kulturális fő attrakcióját, a minószi paloták romjait is. Mesterséges félrevezetést említek tudatosan, melynek célja, hogy a kultúra kincseire éhes látogató az egyes kultúrák között még alap összefüggéseket se fedezzen fel és főleg ezeknek a civilizációknak kapcsolata a csillagos égbolttal mindenképpen rejtve maradjon.
E csillagászati kapcsolatnak egyik jó példája az a phaisztosz korong, melynek ismeretlen szimbólumait szinte havi rendszerességgel fordítanak le „megfejtésként” a világ minden nyelvére, de a kézenfekvő matematikai, csillagászati kapcsolatáról [1]mélyen hallgatnak.
Knoszosz palota
Kréta mai fővárosa közvetlen közelében található régészeti emlék Kréta elsőszámú kulturális látványossága. A „labirintus”, a hatalmas „palota rendszer” image szinte már annyira elfogadott tény a Krétára látogatók számára, hogy a palota romjaihoz látogatók többsége elfogadva az útikönyvek, idegenvezetők elég gyenge magyarázatait, már fel sem tesz önmagának alapvető kérdéseket:
- Miért volt szükség, olyan apró méretű háznak nevezett „lyukak” létrehozására, ahova még egy ágyat sem lehet behelyezni, nem hogy dolgozni? Továbbá ezeket a lyukakat, hogy lehet háznak, lakásnak nevezni?
- Miért volt szükség belső falak tömkelegével szétdarabolni az összefüggő nagyobb tereket, melyek így tökéletesen elvesztették a lakhatás, a raktározás és a munkahely funkciójukat is? Miért, ha a minószi kultúrában technikailag is képesek voltak nagyobb terek áthidalására, melyet a palotakomplexum egyéb résznél alkalmaztak is.
- Miért volt szükség több emeletes épület komplexum létrehozására ott, ahol bőven volt élettér a vízszintes terjeszkedésre is? Miért választották a bonyolult, nehézkes és



kényelmetlen több emeletes palota (VÁR) rendszert, ha vélhetően nem kellett külső ellenségtől tartaniuk, hiszen ezen paloták védelmi funkciója elenyésző.
Csak pár olyan kérdés, melyek felvetése már alapjaiban kérdőjelezi meg a minószi paloták „image”-ének hihetőségét. További problémát vet fel, hogy a palota együttes ábrázolásának csak néhány falfestmény töredék és gyűrű karcolat szolgált[2] alapul.
A régészeti feltárás és rekonstrukció szakszerűsége is megkérdőjelezhető, hiszen a „helyreállítás” során önkényes elvek alapján helyeztek át köveket a falak újra „felhúzására”, miközben figyelmen kívül hagyták az egyes köveken lévő vésetek fény-árnyék funkcióit. Az elmozdított, érdekes kövekről a régészeti leletek felügyelői készségesen adnak tájékoztatást, melyet érdemes igénybe venni. De ennél vannak látványosabb „átverések” is. A „visszaállított” épületekben dekorációként falfestmények másolatait helyezték el, mintegy jelezve, hogy ezek származási helyei az adott falfelületek. Ez azonban félrevezető, hiszen a knoszoszi palota falán díszelgő több falfestmény eredeti származási helye nem Knoszosz, hanem Kréta más palotainak romjai. (Pl. a fenti falfestmény).
De hát mindent meg kell tenni a turisták szórakoztatásáért.
Ennyi bevezető után érdemes olyan támpontokat keresni, melyek nem a restaurátorok, régészek szubjektív megítélésétől függnek, olyan látványos jeleket keresni, melyek ma is felismerhetők az eredeti helyükön és melyek egyértelmű tájékoztatást adnak a paloták funkciójára vonatkozóan. És bármi hihetetlen vannak ilyenek, de ezeket nem publikálják!
A palota központi része a méreteinél fogva is meghatározó, négyszögletes udvara mely a tibeti buddhista monostoroknál vagy éppen a pekingi Tiltott Város alaprajzánál is szintén megfigyelhető. E központi udvarok tájolása legtöbb esetben igazodik az Észak-Dél és a Kelet-Nyugat irányhoz, mely égi megfeleltetésre utal e földi szinteken. De ez a tájolás nem érvényes Knoszoszra, hiszen a főtér tájolása (sárga kereszttel kiemelve) pár fokkal eltér a pontos égtájaktól! De miért nem igazodik a palota főterének tájolása pontosan az általánosan elfogadott tájolási rendhez? Ez egy olyan nyom, melyen



érdemes elindulni. Ennek megértéséhez érdemes Krétára utazni és a saját szemünkkel körbenézni, hiszen ennek tisztázása egy csomó összefüggésnek megértésére ad lehetőséget.
A knoszoszi palota másik sajátossága, hogy hegyek közé épült. Három oldalról hegyláncok fogják körbe és csak a déli oldal felöl van némi szabadabb kilátás a horizont magasságában a csillagos égboltra. És mégis, a FŐTÉR (kissé elmozdított) DÉLI TENGELYÉNEK meghosszabbításában (a térképen sárga vonallal jelölt irányban) egy érdekes, kúpszerű hegycsúcs zárja le a főtér tengelyének útvonalát. Egy látszólag „megfaragott” kúpalakú hegyről van szó, melynek a tetején egy félköríves bevágás szinte invitálja az égitesteket a „megpihenésre”, hasonlóan, ahogy az egyiptomi kultúrában a bika szarvai között pihent meg a HOLD és a NAP. De a kérdés továbbra is fenn áll, hogy a főtér tájolása miért nem pontosan észak-déli? Ennek csak az egyik oka a főtérnek kúphegyre irányítása, de ez nem elégséges oka. A másik ok sokkal látványosabb, melyet a főtértől keletre kell keresni a domborzati viszonyokban.
A palota közelében, a főtérrel párhuzamosan észak-déli irányban futó, TÖKÉLETESEN vízszintes vonalvezetésű hegygerinc adja meg a választ. A főtér kissé elmozdított Észak- Déli irányát e hegylánchoz igazították! A keleti hegygerinc vízszintes vonulata több száz méter hosszú, mely igazodik a főtér főépületének vízszintes tetőszerkezetének vonulatához! A vízszintes tetőszerkezetet összenézve és a hegyvonulattal a döbbeneteses az párhuzamos vonalvezetése mindkét felületnek. Ezért lehet bizton feltételezni, hogy a keleti hegyvonulathoz igazították a főteret, melynek szélességét a déli irányban a már említett, kúphegy határozta meg. A főtér É-D-i középvonalának e kúphegyre kellett irányulnia.
De mi van az északi és a nyugati iránnyal? Északi irányban, 180 fokra a kúphegytől szintén egy érdekes, tökéletes vízszintes hegyvonulatra lehet felfigyelni. Bár sokkal rövidebb vízszintes szakaszról van szó, mint a keleten, de mégis a mesterséges „hegylefaragás” itt is azonnal felismerhető. Két domb a közte lévő völgyvonulattal közösen nem egy ívelt formát ad ki, hanem a palota irányából szemlélve újabb tökéletes vízszintes felületet! Talán nem meglepő, hogy ugyanez igazolható a főtér kereszttengelyének nyugati irányában is.
Eddig a főtér kissé elmozdított tengelyéről volt szó. De az eredeti, iránytűvel is kimérhető északi, keleti és nyugati irányokban is egy-egy rövidebb vízszintes szakaszra lehet felfigyelni, de ennek jelentősége elenyésző a korábbi tengelyéhez képest.
A tanulmányom elején „tudatos félrevezetést” említettem, melynek célja, a kultúra kincseire éhes látogatók félrevezetése. Ezek kemény kijelentések, de nem megalapozatlanok. Kicsit



elbeszélgetve a helyi múzeumi őrökkel, dolgozókkal érdekes információkhoz lehet hozzájutni. Minden múzeumnak megvannak a rejtett anyagai, melyeket különféle okok miatt nem tárnak a nyilvánosság elé. Ennek egyik oka, hogy alapjaiban rengetné meg a hivatalosan elfogadott történelem elméleteket. És Knoszoszban is van ilyen tárgyi emlék, melyet gondosan elzárnak a kíváncsi látogatók elől: ez pedig többek között a királyi trón és a mellette lévő hatalmas kör alakú oltárt/napóra. Az utóbbi funkcióját nehéz megmondani egy mobillal titokban készített nagyon rossz minőségű fotó alapján, melyet hálából mutatott meg az ottani dolgozó az eddigiekben felvázolt összefüggések ismertetéséért.
Eddig folyamatosan palotáról beszéltem, pedig a VÁR kifejezés pontosabb megjelölés lenne minderre. A magyar VÁR szavunkban egyszerre van jelen a védelmi funkciót ellátó épületegyüttes és a VÁRakozás kifejezés is. És az utóbbi a magatartás minta a legjellemzőbb a Heraklion Régészeti Múzeum szobrainak emberábrázolásaira. A távolba figyelő szem fölé tartott kar, melyet nemes egyszerűséggel a hivatalos művészettörténet inkább szeretnek boksz testtartásnak minősíteni.
A „figyelő, várakozó” szobroknak van egy csoportja, mely számunkra még érdekesebb lehet. Szűk helyen békésen várakozó szemlélődő, ki az égbolt egy részletét figyeli.
A második szimbolikailag is érdekes. A szemlélődő feje felett, a tetőn egy szerelmes pár csókolózik. Esetleg őket figyeli a benn ülő? De miért kell a szerelmeseknek az amúgy is meredek tetőn csókolózniuk, melyről könnyen le tudnak csúszni? Esetleg a csókolózó pár egy bolygót szimbolizál, melynek pályamozgásának pontos ismerete szolgált alapul a minószi alaphossz mértékének is?[3]



A főtérnek a környező mesterségesen lesimított, megfigyelési ponttá, felületté alakított (csiszolt) domborzathoz tájolása és a lakhatás, raktár funkcióra alkalmatlan kisméretű fülkék rendszere – ez elég beszédes, mintha csillagászati megfigyelések zajlottak volna a knoszoszi palotában. De hogyan? Eddig még nem volt szó a főtér királyi épületei tetején sorban elhelyezett bikaszarvakról, melyeket a szobrokon, falfestményeken is ábrázoltak. Ezek alkotják azt a „hálórendszert”, mellyel pontosabban lehet egy-egy kis részletét a csillagos égnek vizsgálni. És ezért is van szükség a labirintusszerű megfigyelő fülkék rendszerére, hiszen azok a rögzített, az égbolt egy adott pontjára rányitott megfigyelési helyek egyes pontjai. Értelemszerűen az eltérő fülkékből az égbolt más más részletét lehetett megfigyelni, melyből a figyelmet más-más bikaszarvra irányítva nagyobb „megapixelt” lehetett elérni. Ezek után az égbolt egyes apró részletét lehetett csak össze kellett tenni.
De vannak egyéb megfigyelési helyek is. A régészeti leletek bejáratánál, a palota falain kívül található három pár méter átmérőjű kör alakú gödör. Ezek tájolása igazodik a főtér K-Ny-i irányához. Hivatalosan a gödrök „funkciója ismeretlen” – de csak a hivatalos álláspont szerint van így. Mivel e három gödör tájolása pontosan igazodik a főtérhez és a keleti hegyvonulat ívéhez, valamint a főépület vizaszintes tetejéhez, így adja magát az a megállapítás is, hogy ezek a gödrök szintén megfigyelési célokat szolgáltak. Ezt támassza alá, hogy a gödrök fenekén megfigyelhető kőből épített lépcsőfokok, mércék és vonalrendszerek. Elgondolkoztató, hogy miért kell ezeket is elrejtik a kíváncsi turisták érdeklődő szemei elől, hisz a terelő útvonalak csak az első gödörbe engednek betekintést. A gödrök tájolása, azonban magáért beszél. A három gödör pontosan merőlegesen irányul a keleti irányban lecsiszolt hegyvonulatra. Azaz a keleten a lecsiszolt hegy fölé érkező Nap, Hold megfigyelésére pontosan alkalmazhatóak e gödrök! Ahogy az obeliszkek a felkelő/lebukó Nap fényét gyorsítják fel, teszik láthatóvá a mozgását függőlegesen is, még akkor is, amikor a felszín magasságában még/már nem látható a fény, úgy a gödrök is hasonlóan működnek. A vízszintes árnyék/fény vonulást változtatják át függőleges irányúvá. Csak érdekességként Phaisztoszban az ugyanilyen funkciójú gödröket a turista tájékoztatók „gabona tárolóknak” minősítik. Az már csak halkan jegyzem meg, hogy minden paraszt ismeri Egyiptomtól Skóciáig, hogy gabonát nem érdemes földi veremben tartani, mert pillanatok alatt berohad, ezért gabonát a föld felszíne fölött, száraz helyen kell tárolni. A „buta” paraszt ezt ismeri, csak a diplomás múzeumi dolgozó és a nagypénzű városi turista nem...
Phaisztosz palota



Szintén a hegyek koszorújában, de mégis egy domb magaslatán található a másik, véleményem szerint még érdekesebb minószi palota DélKrétán, Phaisztoszban. A nyugati égtáj kivételével, meredeken emelkednek a palota romjai a környező táj fölé. A knoszoszi palotára tett megállapítások, a lefaragott hegyekkel, a napjáráshoz igazított gödrökkel (természetesen) itt is mind érvényesek, sőt további érdekességeket rejtenek itt a romok. Phaisztoszban valami másra is érdemes felfigyelni, mely elemi erővel érződik: a Föld energetikai vonalára, mely a „szakértők” által színháztérnek is elnevezett teret szeli át rézsútosan. (A képen ez látható emelt kőösvény, amely a térképen a 4es számjegyét is átszeli). Érdemes itt kezdeni a vizsgálódást.
A lépcsősor feletti fal meglepő jó minősége, pontos illesztése szokatlan az eddig látott falazásokhoz képest. És érezhetően nemcsak a legjobb minőségű, hanem a legrégebbi része a palota együttesnek. A falba mindenfajta jelek vannak belevésve, melyből a kereszt és csillagformák dominálnak. Mintha valami irányjelzésre szolgálnának. Ezt támasztja alá a négyszögletes lyukak rendszere is, mintha oda rudakat akasztottak volna be – napóra funkció céljára. A falba vésett jelek közül az alábbi virág/bogár/rák forma a legérdekesebb, ami pont az egyik ilyen dupla lyuk alatt található rézsútosan.



De a lépcsősor még érdekesebb ábrákat rejt. Egy spirál akár a phaisztosz korongot is megidézheti, valamint az érdekes megkövült lábnyomok (?) és egy rendszeresen előforduló szimbólum akár az UFO történetek kedvelőinek is külön elgondolkoztatóak lehetnek, hiszen az utóbbi, Phaisztoszi romoknál többször is előforduló karcolat nagyon emlékeztet az Izsáky-projekt ügyre[4].
Phaisztoszi romok hivatalos főtere pontosan K-Ny, É-D tájolású. A két tér egymással szerves kapcsolatban van. Ennek egyik leglátványosabb pillanatai a felkelő és a lemenő Nap fényjátékai.
Reggeli órákban a szabályos téglalap alapú téren található három (vélhetően különböző méretű) obeliszk árnyéka végigpásztázta az eddig bemutatott háromszög alakú teret. Majd egy adott pillanatban a három obeliszk „mutató” árnyéka egy csíkban egyesült és egy irányba mutatott pont Nyugatra. Véleményem szerint az év egy adott napján, mely a szakrális hely számára a legfontosabb volt, e három közös „mutató” árnyékhegye nemcsak egy irányba, hanem pontosan egy helyre fokuszált – a teret átszelő energia vonal végére, a lépcső aljára, ahol a teret átszelő kőút eléri a lépcsősávot.
Az esti órákban viszont a képeken is látható –lépcsőzetesre faragott hegyvonulat felett ereszkedik alá a Nap. A lebukó Nap árnyéka immár az obeliszkek melletti szabad folyosón söpörhetett végig a másik térre. Természetesen itt is álltak különféle



oszlopok, obeliszkek, melyek külön is mérhetővé tették a lemenő nap utolsó sugarának helyeit a másik téren.
Knoszoszban egyik legfontosabb felismerés a vízszintesre faragott hegyvonulatok szerepére vonatkozott. Ugyanez érvényes itt is. A képen is látható közeli dombtető lépcsőzetes alakja sem csak a természet szorgos munkája, erre évezredekkel ezelőtt emberkéz segített rá. Hasonlóan a távolban körbeívelő hegyvonulatok több szakaszáról hasonló feltételezhető fel. Hogy mennyire egyértelmű ez, azt az is igazolja, hogy az egyik, közel egy évtized óta ott dolgozó múzeumi alkalmazott mutatta sorba nekem ezeket a figyelemre méltó hegyeket és a hozzájuk tartozó Napállásokat.
Ennyi legyen most elég a „paloták” ismertetéséből, irány a Chania és Heraklion régészeti múzeuma, ahol a meglepetések csak most jönnek.
II. A krétai múzeumokban őrzött minószi tárgyi emlékek szkíta megfelelői
„A kádesi csata II. Ramszesz fáraó uralkodásának ötödik évében zajlott le Egyiptom és II. Muvatallisz Hettita Birodalma között, i. e. 1274 májusában. Valószínűleg ez volt a legnagyobb ütközet a történelem során, amelyet a harci szekerekrealapozva vívtak, mintegy 5000 ilyen jármű részvételével. Ebből 2000 darab kétszemélyes egyiptomi volt, 3000 darab pedig háromszemélyes hettita.”[5]
A Chania Régészeti Múzeumban található, a kádesi csatát megelőző évszázadokban készült váza egy háromszemélyes harci kocsit ábrázol. Ez azért több, mint érdekes! Akkor mégis közük lehet a minósziknak a hettitákhoz, kikről joggal feltételezhetjük a szkíta eredetet?
A minószi gyűrűk és azok lenyomatai is sok esetben szkíta szellemiséget tükröznek vissza:



Ahogy Chania régészeti múzeumában található „tulipános” ládák és azok díszítése is ismerős lehet a szkíta-magyar népművészetből, vagy a templomaink kazettás mennyezeteiről:
(Jobbra a magyar, lent a minószi tulipános ládák láthatóak)



Csengersima református templom kazettás mennyezetén szintén megjelenik ez a szárnyas lény a lebegő szárnyaival, ahogy a minószi kádon. Hasonlóan, Csengersimán (lásd oldalt a hivatkozott kazetták rajzolatát) és más egyéb templomaink kazettás mennyezetein megjelenő „önmagát megsebző”, gyermekeit, vagy éppen a kígyót (az őt elpusztító ellenségét) az önnön vérével tápláló „pelikánmadár” is rendszeres szimbolikai
jelkép már a minószi kultúrában. Arról a szimbólumról van szó, mely a szkíta műveltség kizárólagos sajátja, mely a jézusi magatartásmodell előfutára.[6] Heraklion Régészeti Múzeumában található tárgyi emlékek festései egyértelműen ezt a gondolkodást tükrözik vissza a vázákról és a ládákról is. Az madár keblére „rácsatlakozott” kígyó elég beszédes jelkép akár a mi templomaink festett kazettáin, akár a minószi vázákon, ládákon.



Szintén a cifraszűr és a (sólyom)madaras korona mind a párthus/hun szkíta elődöket juttathatja az eszünkbe. Ez viszont megmagyarázza a balta fontosságát is. Bár a múzeumokban már csak alig egypár bronz balta lelhető fel, ezek hiányának legfőbb oka a Santorini vulkán/szökőár utáni pánik, népesség pusztulás, hatalmi vakumban keresendő, mely tragédia után a sokkal alacsonyabb kulturális és tudás szinten lévő akháj/dór és egyéb agresszív népek minden bronzot és aranyat magukkal vittek. És vélhetően a bronz balták is ennek estek áldozatul. De a balta nemcsak mint harci eszköz és (vélhetően) hatalmi jelzéssel kapcsolatos szerepe miatt volt fontos, hanem fontos szimbolikai jelentést is hordozott, ami a vázák „díszítésében” is nyomon követhető.
A minószi és a hun, valamint a párhtus koronák [8] közti hasonlóság elég egyértelmű. A szakrális madár - szakrális uralkodó elvet képviselik minden korban.



A balta fontos etnikai jelző szerepét talán Tóth Gyula ismerte fel legjobban, mely gondolatai nemcsak a párthus, hanem akár a kétezer évvel korábbi minószi kultúrát megalapító krétaiakra is igaz.
„Az egykori Pártus birodalom, amely nagyjából 500 évig uralta Elő-Ázsiát, méltatlanul elfeledett mostohagyermeke az egyetemes történelemkutatásnak. Persze ez nem véletlen. A pártusok voltak Róma legádázabb ellenfelei. Európa hun „katasztrófa” utáni történelme pedig másról sem szól, mint a „dicső” Római Birodalom restaurálására tett kísérletek sorozatáról. Napjaink erőteljes integrációs erőfeszítéseit figyelve nyilvánvaló, hogy ez a folyamat immár a végső stádiumába jutott. A hatalmi elvárásoknak mindig megfelelni akaró egyetemes történelemkutatás számára Róma egykori ellenségei nemkívánatossá váltak... Egy dologgal azonban tudomásom szerint senki sem foglalkozott még behatóan. Ez pedig nem más, mint a Pártus Birodalom népeinek utóélete! Mi történt a pártusokkal, miután elő-ázsiai birodalmuk letűnt a történelem forgószínpadáról? Hová sodródtak? Milyen nyomok őrzik emléküket? No itt kezd érdekessé válni a dákok és a dánok azonosságának kérdése! ...
Az ókori Pártus birodalmat tehát, melynek számtalan magyar vonatkozása van, a szkíta törzsek közé tartozó dákok alapították, akiknek a neve a szanszkrit nyelvben „dana” volt! Ez egy igen fontos tétel, ugyanis világosan kell látnunk, hogy a Pártus Birodalmat megalapító nép azonos azzal a dán vagy dana néppel, amely évszázadokkal később a Jütland félszigeten megtelepedve a Skandináv térség magjává vált!
A legfontosabb kérdés azonban, amit mindenképp fel kell tennünk így hangzik: Miről kapta a nevét Párthia? Mit jelent az, hogy "pártus"? Mint majd látni fogjuk az erre a kérdésre adott válasz alapjaiban írja át Európa korai történelméről vallott eddigi felfogásunkat!... A magyar „balta” szó vezethető le a pártusok közkedvelt fegyverének nevéből, de a „bárd” szavunk is!
Bihari Gábor írta - "párthusok neve valószínűleg a ’szekerce’ jelentésű partha szóból eredt", vagyis "egy fegyver neve ragadt rá arra a törzsre, amely azt a fegyvert előszeretettel használta". Ha tehát a Pártus birodalom népeinek utóéletére vagyunk kiváncsiak, érdemes felfigyelnünk erre a jelenségre és követni a "baltás" és "bárdos" népek nyomát....” [7]
Esetleg a minószi uralkodó osztályban ennek a „baltás” és „bárdos” népnek az ősét lehet fellelni?



[1] Lásd: Alan Butler: Szupercivilizáció, valamint Dobos: Phaisztoszi korong, mint a 3500 éves tökéletes naptár? www.naput.hupont.hu/54
[2] Falfestmény Agia Triadából – Heraklion Régészeti Múzeum / Pecsétgyűrű lenyomat- Chania Régészeti Múzeum
[3] Alan Butler, Christopher Knight: Szupercivilizáció
[4] Enigmák - Egy igazi X-akta 2. rész (Az Izsáky-projekt) - 2014.07.09.
https://www.youtube.com/watch?v=LJm1qgxt-Vs
[5] https://hu.wikipedia.org/wiki/K%C3%A1desi_csata
[6] Erről bővebben Pap Gábor előadásaiban
[7] Tóth Gyula: A kitalált középkoron túl / Bárdosok utódai http://maghreb.blog.hu/2011/02/20/bardosok_utodai
[8] Szanatrug pártus király szobra
Read more: http://www.naput.hupont.hu/57#ixzz587Xfabxd



Dobos Csanád:
A minószi (krétai) falfestmények motívumainak
továbbélése a párthus/hun/magyar
művészetben
"Egy szentkép nem attól szent, mert a témája szent... Attól válik szent képpé, hogyha a ráhangolódás állapotában tényleg hozzám fordul... Ha le tud hajolni hozzám, meg tudja simogatni a fejemet, tud hozzám szólni szavak nélkül úgy, hogy az valóban megnyugtasson, és irányt mutasson a jövőre.” - Pap Gábor
A művészettörténeti kiadványokból oly ismerős krétai falfestmények igen is SZENT KÉPEK, melyek ráhangolás állapotában tényleg képesek hozzánk fordulni és hozzánk szólni. És ehhez nem is kell más nyelvet beszélni, csak a mi szerves kultúránk képírását, melyet Pap Gábor évtizedek óta magyaráz számunkra. Falfestményekről van szó, melyeket apró darabkákból varázsoltak újra egységes képpé a szakértők. De valóban így néztek ki ezek eredetileg is, ahogy ma ismerjük őket? Vélhetően nagyvonalakban igen, de részleteiben annál kevésbé – és éppen ebben rejlik a lényeg. Ezért is érdemes közelebbről is megnézni az egyes falfestmények részleteit az eredeti maradványoknak, hiszen nem várt érdekességekre akadhatunk a részletek vizsgálatánál.
A restaurátoroknak szinte a semmiből kellett ezen falfestményeket újra alkotniuk. Sokszor több részt kellett kipótolniuk, mint amennyi eredeti „kirakós” darab a rendelkezésükre állt. Nehéz feladatuk volt, hiszen ezekbe a töredék maradványokba kellett új életet lehelniük és ehhez csak az egyéb minószi tárgyi emlékek tanulmányozása révén kaphattak hasznos segítséget. És itt kezdődnek a gondok. Ezek a helyrehozott falfestmények sokkal inkább fotó szemléletet tükröznek, sem mint az élet működésére vonatkozó képben megfogalmazott összetett gondolatokat. Ez azért is szembetűnő, mert a múzeumokban kiállított tárgyak díszítése éppen ennek a fotó szemléletnek mond ellent. A gyönyörű vázák, amforák, ládák festését, formázását elnézve vélhetően a falakon is meg kellett jelenniük a magyar népművészetből oly jó ismert növény-állat-növény átalakulás „mozgásdiagramjainak”[1], valamint az érdekes „életet fakasztó” formáknak – mely a vázák legtöbbjének alap „díszítő” eleme.



De nem csak ezek. Egyes falfestmény töredékről mintha a XX. Század festőgéniuszainak alkotásai köszönnének vissza, legyen az Csontváry vagy Picasso. Ez véletlen lenne, vagy pedig valamilyen ősi tudás újraéledése ezekben a géniuszokban? Vélhetően az utóbbi, hiszen a minószi és a Kükladikus kultúra nemcsak Picassóra volt oly nagy hatással, hanem Auguste Rodinre vagy éppen Modiglianira is [2]. Eredetiben rápillantva ezekre a részletekre, nagyon is meglapozottak lehetnek ezek az érzéseink, miszerint e ősi kultúra a XX században újra erőre kapott. A göndör tincsű hölgy minószi ábrázolásnál akár Picasso kétszemű asszonyainak elődje nézne vissza ránk, ahol aztán nehéz eldönteni, hogy melyik szem melyik hölgyhöz, tartozik. De míg Picassónál a hölgyek létszámán lehet eltűnődni, addig a minószi falfestmény részletnél a göndör tincs esetleges második szem funkciójáról. Biztos vagyok benne, hogy a minószi falfestők még ismerték azt a festészetet, mely képes volt túlmutatni a fotószerű ábrázolás szemléletén, és képesek voltak sokkal mélyebb gondolatokat is megfogalmazni a műveik által. De ehhez egy másik beszélt és egy másik képírás nyelvre volt szükségük, mint amit ma a tudományos elit feltételez róluk. Ezért is gondolom, hogy a homlokról lelógó göndör hajtincs sem csak a „divat” ábrázolása lehetett.
De milyen krétai vázákra és ládákra is gondolok pontosan, mely inkább hasonlít a mi szerves kultúránk tárgyi emlékére? Heraklion Régészeti Múzeum néhány minószi kerámiája jó kiindulási támpont lehet számunkra, hiszen ezek szinte azonos logikát követnek mint a szkíta/magyar kerámia díszítések.



De nemcsak díszítésekben, hanem formai megoldásokban is lehet megfeleltetéseket felismerni, ahogy a tordai pereckulacs [3] és a minószi pereckancsó formája között [4] is.
De a fő témánk a méltán híres minószi falfestmények, ezért a továbbiakban érdemes már csak rájuk koncentrálni és szó szerint közelebbről megvizsgálni, hogy milyen érdekességeket lehet magukon a falfestmény töredékeken felfedezni.
A madaras falfestmény
Heraklion Régészeti Múzeumban kiállított minószi falfestményeken jól elkülöníthetők az eredeti faldarabok a halványabb színezésükkel, így csak ezeket a darabokat szemlélve érdekes megfigyeléseket tehet mindenki - Pap Gábor előadásaiban is elhangzott útmutatások alapján.
Az alábbi madaras falfestmény érdekessége, hogy a fa, három vastag ággal és rajta a bogyó formájú termésekkel a madár hátából nő ki! Félre értés ne essék, a FA nem a madár mögött
van, hanem a hátából nőtt ki. Ilyen fajta ábrázolás a magyar / szkíta népművészetben megszokott és fontos jelentéssel bír. Pap Gábor az ilyenfajta ábrázolásoknál szokta kihangsúlyozni, hogy nem a mester volt „nehézkezű”, aki elfelejtett a Fa alsó részét is megrajzolni, hanem szimbolikailag a Fa a madár (vagy egyéb állat, emberből) emelkedik ki. Pontosan ugyanez az ábrázolás figyelhető meg a tordai kulacson és a háromszéki kerámiákon[5] is. Mivel oly nagyfokú az egyezőség közöttük, hogy az Akadémiánk biztosan e nagyfokú egyezőség alapján jelentené ki, hogy pontosan ez a nagyon erős egyezőség zárja



ki annak a lehetőségét, hogy a kettő között bármiféle kapcsolat legyen. (Ahogy volt már ilyenre példa)
A bikaugrás jelenet
Az egyik legszebb és legtöbbet hivatkozott minószi falfestményen, a bikaugrás jelenet részletei olyan vallástörténeti összefüggésekre utalhatnak, amire nem is gondolnánk. A minószi falfestmény egyes részei megfeleltethetők az európai Mitrász kultusz bikaküzdelem ábrázolásának sajátos szimbolikus ábrázolásával. De miről van is szó?
A korábbi Mithrász [6] tanulmányaim sokat említett idézete [7], itt újabb jelentés kap: „A leszúrt bika oldalából szivárgó vér búzává változik, s ahogy a szemek a földre hullanak, vegetációt sarjasztanak.”
Ahol a késő római időszak bikaküzdelem ábrázolásain Mithrász kése a bika oldalába mélyedt és ahol a szivárgó vér búzává változik, ott pár évezreddel korábban a négylevelű lóherére hasonló manicheista fénymag jele [8] jelenik meg a minószi falfestmény eredeti darabján!
Arról a Mithrász kultuszról van szó, mely a Párthus Birodalom államvallása volt, s mely kultusz a hunokkal együtt érkezett a Római birodalomba. És arról a Mithrász vallásról van szó, melyet inkább a kereszténység előzményének lehet tekinteni, sem mint az ótestamentumi iratokat [9].



De ha azt gondolnák, hogy ez/ezek a lóhere alakú foltok a bika testén csak üres, jelentés nélküli díszítések, és hogy ezeknek semmi köze a Mithrász kultusz szellemiségéhez, sőt még asztrológiai kapcsolatot sem érdemes keresni a falfestményben, akkor tévedünk. A BIKA zodiákus jegy, és ezzel együtt a BIKA világkorszak [10], melyben a minószi civilizáció is az aranykorát élte, az IKREK jegyet és az IKREK világkorszakot követi a precessziós menetben. Ikrek világkorszakot, melynek jelképes IKER alakjai két oldalról veszik körbe a bikát a festményen [11].
A bika szemét és a bika szarvát is érdemes jobban megvizsgálni. A bika szemében ott van az a HOLD, mely a Bika zodiákus jegyben meghatározó szerepkörben van, hiszen az asztrológia szerint a bika jegyben a Hold erőben van [12].
De a bika szarvának formája még érdekesebb, mely kétséget kizáróan igazolja a minószi vallási szemlélet kapcsolatát a Mithrász kultusszal. A falfestmény eredeti darabján a bika
szarva nem is igazán szarv. A szarv nem ilyen lágy vonalvezetésű, nem ilyen csíkos és nem lehet ilyen lágyan, puhán megemelni. Ez nem szarv, hanem összefogott búzakalász! [13]
A Mithrász változatban a búzának, az élet szimbólumának fontos szerepe van, de ezek szerint már a minószi kultuszra is érvényes ugyanez? A Mithrász ábrázolásokon nemcsak a szivárgó bikavér változik búzaszemekké, hanem a bikának a farka is érett búzakalásszá! Míg a minószi falfestményen a BIKA eleje, a szarva, addig a Mithrász ábrázolásokon a BIKA vége, a bika farka az ölti fel az érett búzakalász alakját. Ez talán azzal van kapcsolatban, hogy a precessziós égi menetrend szerint melyik irányban található a Bika világkorszak? Az Ikrek csillagkép felöl, a Bikába a szarvai felöl lehet eljutni, de a Kos és a Halak felől viszont Bika farka van legközelebb.
Nemcsak a bika oldalán lévő négylevelű lóhere [14] formájú fénymag az egyetlen manicheista szimbólum a falfestményen. A falfestmény díszítő keretezése, az egymás után ismétlődő golyóinak színeiben és mintázatában egyértelműen az ötelemű (víz-, levegő-, föld-,



tűz és a szer-elem) szkíta világszemléletet idézi meg, mely a XVI-XVIII századi református templomaink kazettás mennyezetéről is visszaköszön.
(Erre példa a gügyei református templom kazettás mennyezetének legalsó sora, az ötelemű rendszer ábráival, ahol négy elemet szintén hasonló golyó formával ábrázolja a mennyezet kifestője. "Négynek a kellős közepén egy-egy kikerekedett emberfejet látunk. Ha így, egymagában, a testtől különváltan látunk egy fejet, az arra utalhat, hogy it egy testet még nem öltött, pusztán szellemi szintű megnyilvánulással állunk szemben... ami nem tud még testet ölteni."- Pap Gábor: Az ég mennyezeti). Ez viszont megmagyarázza a minószi ábrázolásokon látható sok-sok test nélküli lebegő fejek szerepét is. Az ötödik, a szervező-elem, a SZER-ELEM viszont életfaként már a Nyilas jegyhez illően átlóban rendeződik az adott kazettán belül (Pap G.)
Esetleg a bika hátán szaltót ugró NŐI alaknak is jelentése van? Esetleg hasonló, mint madár ábrázolásnál a madár hátából kinövő életfáé? A magyar nyelv logikája alapján mindenképpen. Pap Gábor nem győzi hangsúlyozni az előadásaiban, hogy a NŐ-NÖVÉNY-NÖVEKEDÉSI állapot, valamint az ÁLLAT-ÁLLANDÓSULT állapot kifejezések összetartoznak mind nyelvtanilag, mind képírásilag. A madár hátából NÖ-vő fa és a bika hátán szaltót ugró NŐ mintha ugyanarra a logikára utalna- az állapot létből a növekedés létbe váltást.



A szaltót ugró leány önmagában is meglepő üzenetet közvetít. A mellkasa fölött alig gömbölyödő NŐ nemcsak a női nemet idézi meg, hanem a LEÁNY állapotot is. Elképzelhető, hogy e veszélyes bika ugrás akkoriban a tini lányok kedvenc elfoglaltsága volt? A szaltót ugró leány még nem NŐ, hanem leány. LÁNYOS alkat, mely kifejezés a JÁNOS névre is utal, mely névben a férfi/női kettősség is megtalálható. A népmeséink hőseinek is többségében ezért János a neve. Talán ez az oka annak is, hogy Leonardo az összes festményén leányos arccal jeleníti meg a Szent Jánosokat, még a borzas nagyszakállú Keresztelő Szent Jánost is [15].
„Annak (Jézusnak) növekednie kell, nékem pedig alább szállanom” - János evangélium 3.30.
A leány szaltó pördülésében a Szent János mondata, ugyanez a növekedés és alászállás jelenik meg együtt. De mi köze lehet a Lányosság /Jánosságnak a Bika jegyhez, hiszen a keresztény logika alapján Keresztelő Szent János a RÁK, a fény maximum állatövi jegyhez tartozik? Mivel a Bika jegyben két női planéta van meghatározó helyzetben (Vénusz otthon, illetve a Hold erőben) ez részben meg is magyarázhatja a „lyányos” szaltót a Bika hátán. De ennél van mélyebb magyarázat is. Míg a keresztény asztrológiai szemléletet Jézus személyéhez igazították, így a kereszténység megelőző időszakban vélhetően más viszonyítási rendszert kellett elsődlegesen alkalmazniuk. Ez véleményem szerint a NAP 26 000 éves precessziós ciklikussága volt, melyben a világos és sötét precessziós évkör határa az a Bika világkorszak, melyben a minószi kultúra is a világkorát élte! Az az időszak, amikor a fényes évköri 13.000 éves időszakból átlépünk a 13.000 éves „sötétség” által uralt precessziós időszakba, azaz a precessziós nap-éj egyenlőség. A szaltót ugró leány az Ikrek csillagkép irányából ugrik a bika hátára, a bika szarva irányából, de már átlendült az egyensúlya bika farka irányába. A bika másik oldalán, a búzakalász szarvat tartó legény ikertestvére várja a szaltózó leányt. De tényleg várja? Szerintem inkább a leány a szaltójával mintegy „átmenti” az IKREK tulajdonságot a sötét precessziós évkörre is! Ha elfogadjuk, hogy nem statikus fotószemlélet alapján készült falfestményről van szó, sőt a későbbi Mithrász kultusz kapcsolata alapján még a SZENTKÉP funkcióját is figyelembe vesszük, akkor joggal tekinthetjük ezt a festményt akár mozgásdiagramnak is, mely a minószi kultúra legfőbb szakrális feladatát is képi formába ölti. A szkíta IKREK mentalitás átmentését a Bika világkorszakon túli sötét időszakra is,



többek között a mi vészterhes napjainkra. De a szaltót vető leány nem csak a férfi János tulajdonságot hordozza, hanem a csodálatos NŐI tulajdonságot is, melyben a növényi növekedés szavunk is benne rejlik. Ez alapján a bika hátán szaltót vető Nő és a madár hátából kiNŐvő Fa között vélhetően szoros logikai kapcsolat tételezhető fel. Ezt erősíti meg a későbbi korok bika „vadászati” jelenetein bőven található bika hátából kinövő életfa is. Mindenesetre
a párthus és szaszanida művészetben még mindez nagyon hasonlóan jelent meg, ahogy az alábbi sasanida tálon is, ahol a bika „díszítésében” a fénymag módosult formája [16] még az uralkodó. A korábbi, Perzsa „Szent György” tanulmány képanyaga szintén hasonló logikai elvet mutat be [17].
A képírás sajátossága, hogy több helyes értelmezése is lehet, nincs kizárólagos helyes kép értelmezés. Ez alapján a szaltózó leány testtartása további érdekességgel is szolgálhat. A leány lapos mellkasának egyik oka a hátrafeszített testtartása, de a hátrafeszitett lábaknak más szimbolikai szerepe is van. A leány háta felett előre hajló lábai a skorpió jellegzetes, a háta fölött előre csapódó méreggel teli farkára emlékeztethet minket. Bika és rajta a Skorpió két összakapcsolódó jegy, a precessziós nap-éj egyenlőségi tengelyt alkotják együtt, nehezen választható két jegy. Míg a Bika a testiséget, addig a Skorpió a szellemiséget jelenti. A leány skorpió jegy kapcsolatot nemcsak a leány lábtartásában lehet felismerni, hanem a leány OLLÓ formájú karjaiban is. Ahogy a skorpiónak az ollója van elől, úgy a lánynak a kinyújtott, olló formájú karja, ahol a kézfeje beleolvad a karjának ívébe. A leány szaltó mozdulatát továbbfolytatva, vélhetően a leány a földet érkezése közben bika mögött várakozó legényt rugja („marja”) majd meg a lábával. Azaz nemcsak az Ikrek tulajdonságának átmentése függ a szaltót vető leánytól, hanem éppen az élet utolsó szikrájának elpusztítója is lehet. Ez hatalmas felelősség, amivel vélhetően a minósziak is tisztában lehettek. A legyőzhetetlen skorpió, mely képes önmagát is elpusztítani. Talán erre utal a leány feltünően sötét VÖRÖS BARNA bőrszine is? (Csak emlékeztetőül: Skorpió jegyben a VÖRÖS/véres Mars otthon, a míg sötétzöldes, barnás Szaturnusz rejtett erőben van.)



A leány göndör hajfonatja a szaltó ugrás következtében az ég felé „hajt ki”. Ez magában még nem lenne érdekes, azonban a leány mellbimbója, a szíve felett is „kihajt” egy növényforma. A lány korona- és a szívcsakrájából mintha a szellemiség és a lelkiség indulna a növekedés útjára e szaltó következtében. De mi van a leány testiség szintjével? Onnan nem indul ki semmi, viszont az derékvonal alá érkeznek a szellemiség szintjéből a lelkiség útján (a leány hátvonalán) felkúszva a hosszú hajtincsek. Ilyen hajmozgást nem lehet lefotózni, ez egyértelműen képírás! Mintha a szellemiség megtermékenyülése, testet öltése zajlana le a lány szaltója közben. És a szellemiség szintjéről kiinduló göndör hajfonatok pont a leány nemi szervének magasságában érnek össze újra...
Ha a göndör hajtincs esetleg szellemiség kisugárzásra utal, akkor a homlok alá hulló feltűnően göndör (önálló szemmé kunkorodott) hajtincs pedig a harmadik, a meditatív szem menyillására? Vélhetően valami kapcsolat lehet a harmadik szemmel is, hiszen a hölgy göndör tincse alatt, a harmadik szem felett egy látható kék gyöngyforma fedezhető fel.
Nemcsak a szaltót ugró leánynál figyelhető meg a hosszú, derékvonal alá érő göndör haj, hanem a bika két oldalán lévő IKREK fiatalembereknél is. Hasonlóan a bika mögött várakozó legény furcsa, „ollószerű” kéztartása szintén elgondolkoztató, túl életidegen testtartás, ami alapján joggal vélelmezhető itt is valami jelkép. Hasonlóan a feltűnően vékony derekak, sőt az ágyékkötő formája is mintha önálló jelentéssel is bírna, de erről bővebben majd a következő falfestmény részleténél.



Az ábrázolt személyek hajának S alakú csigái nagyon emlékeztetnek a szkíta szarvas ábrázolásának alap ívére ugyanúgy, ahogy egyes minószi ábrázolások alap formájára, a tengerhullámok alakjára valamint egyes minószi „tulipános ládán” a „fénymagok” születésére is. De hasonlóan a nagyszentmiklósi kincseken is található ilyen hajcsigás férfiarc, ami már további elmélkedéshez nyitja meg az utat.
A tengerhullám motívum
Tengerhullám motívum, melynek alapja a már említett spirálforma, mely az S alakot ölti fel és mely mintha önálló életre kelne a vázákon. Láthatóan önálló életre kelnek, leszakadnak az egyenletes hullámzásról és alaktalan formációként, időnként madár/kígyó fejként próbálnának önálló testet ölteni. Végül a próbálkozásuk eredménnyel jár, nem is akárhogy: a vízöntő világkorszakra jellemző „tömegembereként”.
Azon a falfestményen, amellyel érezhetően a fotó szemléletben gondolkodó restaurátor sem tudott sok mindent kezdeni, mintha ez a vízöntői hullámhatás lenne tetten érhető. A vörös alapon fehéren világító szemű és nyakívű emberarcok vélhetően önálló jelentéssel bírnak. Talán a testi rabságból kiszabadult lelkek és szellemek szimbólumai, hiszen nyakív a lélek és szellem határvonala.



De a test (az alsótest) is megjelenik két sorban ugyanezen a falfestményen, ráadásul vakító teljes egészében fehér alakjában. De nem csak itt, Heraklion múzeumban önálló, vélhetően használati tárgy funkció nélküli kerámiaként is láthatóak ezek az emberi alsó testek. Azonban jobban szemügyre véve a fehér alsótest formákat, ezek nagyon emlékeztetnek a bikaugrás ábrázolásnál a szereplők feltűnően vékony derekán lévő ágyékkötők formájára is.
Merész dolog érzésekről beszélni, de az alsó testek ilyenfajta sorozata egyből Csontváry Zarándoklás a cédrusokhoz Libanonban festményét idézte meg számomra, ahol a szüzek tánca kelti életre az agyagból az embert (a
tanítót)[18]. Talán ezen a minószi falfestményen is valami hasonlóról lehet szó, ahol az ágyékkötő által körbefogott területen valami más, fontos megfogan? A föntről leereszkedő szellemiség és lelkiség testet öltése (a megfoganása), vagy pedig a test fogságából kiszabadulásról szól-e inkább a falfestmény?
Kőmíves Kelemenné, avagy a minószi csillagvizsgálódás?
A népmeséink élve befalazott hősei nem halnak meg, hosszú éveken keresztül „vegetálnak”, meditálnak egy sötét lyukba befalazva, melyen csak egy kis rés látható. Ezen a résen nem csak a szükséges élelem és innivaló jut be, hanem a fény is. A Nap, a Hold és a csillagok fénye. Hosszú évek telnek el, amíg elérkezik az a megfelelő pillanat, amikor a nemzet érdekében ezek a hősök életre kelhetnek és a hosszú évek alatt összegyűjtött belső tudásukkal a nemzet érdekeit szolgálhatják.
Mintha a népmeséink ezen motívuma öltene testet az észak spanyolországi katalán katedrális kőfaragványában is [19], mely nagyon emlékeztet engem a minószi paloták fülkéinek funkciójára [20]. Talán a Kőmíves Kelemen falba (esetleg hídba) beépített asszonyának a



sorsa is erre vezethető vissza, mely szinte minden európai nép kultúrkincse között fellelhető? Mindenesetre a balladánk álomlátása, égi eseményei emlékeztetnek a knoszoszi palota lyukainak szerepére, valamint a minószi távolba figyelő szobrocskák és a királyszobrocskák női jellege is nagyon szembetűnő. Mintha a szakrális funkció, az önfeláldozás a női nemhez tartozott volna ekkor?
Bár nem tartozik szorosan a minószi falfestményekhez, mégis úgy érzem helyénvaló záró gondolatként ezt a kis történetet is megemlíteni, mely igazolja, hogy érdemes az érzéseinkre, hirtelen jött gondolatainkra hagyatkozni, még ha ez ellent is mond a belénk nevelt „tudásnak”.
Korsó és koporsó, avagy mennyire érdemes hallgatni a gyermekeink és saját magunk megérzésére
A hat éves kislányom hallgatva Benedek Elek meséjét az öreg királyról, ki már fél lábbal a KOpoRSÓ-ban tartózkodott, feltette a kérdést: „A koporsó és a korsó szavak kapcsolatban vannak egymással?” És valóban, a KO-POR-RSÓ szavunkban megtalálható a KORSÓ és a POR szavunk, amivé a halálunk után válunk a Halotti könyörgésünk és imánk szerint is.
„Látjátok, feleim, szemetekkel, mik vagyunk: íme, por és hamu vagyunk. ”
A lányom nem láthatta azt a fényképet, melyet Krétán, a minószi régészeti leletek között fotóztam a Korsós, koporsós temetkezésről és mely igazolja a kérdésének helyességét.
[1] Mely a Magyar Népmesék rajzfilmsorozatának jellegzetes bevezetőjében is tetten érhető.
[2] The Metropolitan Museum of Art Bulletin, 2012 tavasza
[3] Tordai pereckulacs Kallós Zoltán Gyűjtemény - Válaszút, Kolozs vármegye.
[4] Sallai János “A kulacs napszimbólum. A régi sumér agyagkulacsok tele vannak naprózsákkal és a népművészetből is ismertek olyan kulacsok, melyeken forgó virágok, illetve



négyosztatú körkereszt található. Ezt a típust pereckulacsnak hívják, ünnepi alkalmakkor használták”
[5] Szőcsné Gazda Enikő: Székelyföldi sgrafitto kerámia c. könyvéből (Forrás: Sallai János)
[6] Dobos:Mithrász – Bika – Köpönyeg,a Mithrász ábrázolás képírásának értelmezése
www.naput.hupont.hu/74
[7] Dobos: A Fantom idő és a spanyol bikaviadal www.naput.hupont.hu/78
[8] A fénymag manicheista jele
[9] December 25-i Jézus születés és annak körülményei a Mithrász tisztelet misztikájához kapcsolódott, ahogy a háromkirályok üdvözlése is a párhtus királyok beavatási szertartásához. Ha tudjuk, hogy a Talmud mit is állit Szűz Mária származásáról, esetleg a magyar Pray kódex Jézus ábrázolásáról, ahogy a Torinói halotti lepel szövési technikájáról, mely megegyezik a párthus királyi családtagjai számára kizárólagosan készített leplekével... akkor ez a megfeleltetés még inkább figyelemre méltó.
[10] www.naput.hupont.hu/5
[11] Kis-/nagyévi menetben az Ikrek (világ)hónapja a Bika előtt/után következik.
[12] www.naput.hupont.hu/6
[13] A képek többsége nagy méretű, letöltésük esetén a részletek is jobban megfigyelhetők.
[14] Cseke Bence:
“Ami a különböző heréket illeti. Igen gazdag alcsalád, számtalan fajjal. De egyvalamiben egységesek. Amíg intenzíven növekszik felfelé, kizárt, hogy négy levél legyen egy hajtáson. Pillangófélék családjába tartozik, ahol van páros és páratlan számú levélke egy levélen, fajoktól függően, de ahol páratlan a történet, nagyon ritka a páros.
Namost ha valamit, hát a jó szénáért ezeket vastagon kaszálják évezredek óta (vö: beviszik a fényt, az életet a sötétben a jószágnak), tehát rákényszerül, hogy nőjön fölfele a fényhez, a fényért (versengve a többiekkel). Azaz az a képhalmaz, ami a Szent Korona díszítő motivumain látszik, az pontosan a felfele törő szárakat mutatja, s alighanem így van ez máshol is. Következésképp akkor találhatok négylevelű hajtást, ha már nincs tovább hova nőnie, betetőzte magát. S akkor még el se merengtem azon, hogy miért hívják ezt az alcsaládot herének a magyar nevezékben. Bőséges, ontja magát, stb...”
[15] Pap Gábor észrevételei
[16] Sasanida ezüst tál Synya-ból
[17] Dobos: A perzsa “Szent György” www.naput.hupont.hu/81
[18] Pap Gábor észrevételei Csontváry festményéhez



[19] Catedral de Santa Eulàlia d'Elna. Kép forrás: Sallai János
[20] A minószi (krétai) civilizáció rejtett összefüggései www.naput.hupont.hu/57
Dobos Csanád:
A minószi (krétai) falfestmények
II. rész
A bokszoló lányok és a Farkastanya
Mi késztet restaurátorokat arra, hogy a macska füléből ördög fület, a macska arcból pedig ördög fejet formázzanak? Ráadásul mindezt a legismertebb minószi falfestménnyel tegyék, melynek későbbi szimbolikai megfelelője a magyar népművészetünkben is fellelhető és melynek jelentését Pap Gábor jóvoltából szinte mindenki ismerheti már.
A sokat hivatkozott minószi (Szantorinin feltárt) „bokszolók” freskók testtartása joggal idézheti meg számunkra a Pap Gábor előadásaiból ismert dunántúli „verekedős” betyár fafaragást, melyben a betyárok éppen annyira „verekednek” egymással, mint ahogy ezen a falfestményen az állítólagos „fiúk” is „bokszolnak”.
Állítólagos „fiúkat” említek, kik valójában lányok, sőt éppenséggel várandós[1], áldott állapotban lévő fiatal asszonyok!



A kinagyított, eredeti részleteken jól láthatóan a női arcvonások ugyanúgy, ahogy a nyakvonaltól lefelé induló csík (csók) is, mely végül elég egyértelműen egy formás női keblet rajzol ki. Az egymással szemben álló lányok arcán sem vér, se fájdalom, sem szenvedés nem látható, hiszen nem is ütik egymást. Ez nem boksz a mai értelemben vett sportszemlélet alapján - hanem inkább tánc, mely leginkább az IKREK világkorszakot idézi meg.
Tudatosan használom az IKREK kifejezést, hiszen e fajta küzdelem ábrázolást és konkrétan e falfestményt is ebbe a csoportba sorolja Pap Gáborral együtt több szakértő is. Ikrek küzdelem ez a javából, ahogy majd több ezer évvel későbbi Szent László[2] és a képen látható betyár ábrázolásokon is, ahol a mozdulatok egyes csillagövi jegyeket idéznek meg, És ami érvényes a későbbi korok műveire, az vélhetően igaz a bokszoló lányokra is. Nagyon is, mely pillanatok alatt be is látható. Kicsit átrendezve az IKREK csillagkép szokásos ábrázolását, és az Ikrek csillagkép csillagait egy kicsit más sorrendben kötjük össze, akkor meglepődve fedezhetjük fel benne a két bokszoló lány testtartását is! Sőt ezzel a felosztással több olyan csillagot is be lehet vonni a csillagábrázolásba, melyek az általunk ismert újkori ábrázolásoknál kimaradtak.
„Verekedős” betyárok és „bokszoló” lányok. Két hasonló beállitás, ahol a mozdulatoknak, a tárgyak elhelyezésének fontos szerepe van. Ami a betyároknál a fokos, az a lányoknál az „ütést mérő” kinyújtott karjuk, mely mindkét ábrázolásnál, egy „tetőszerkezetet” alkot.
„Ez a két ember, mindkét szerszámot, amivel ölni is lehetne, úgy állítja be, hogy kettejük közén egy építménynek a homlokzata jelenik meg. Ennek az építménynek nincs kövekből felépített fala, de mégis van, mert ketten egymáshoz képest így tudnak viselkedni. Az a minőség mely mindkettőnknél fontosabb, melyet sem én, sem ő nem tudná megjeleníteni,



hanem csak kettőnk közén tud megjelenni, mert ez egy mögöttes, de mindkettőnknél fontosabb minőség...” - Pap Gábor [3]
Bár nem célom a bokszoló lányok ábrázolás minden egyes csillagmitoszi szimbolumának ismertetése, mégis érdemes pár részre felfigyelni.
Amíg a két lány a SZŰZ és az IKREK csillagképet idézi meg, addig a fejekre irányult keresztezett karok a Mérleget, sőt a szokatlanul hátra feszített kar, mely a másik kinyújtott egyenes kar folytatásának is tekinthető viszont az Oroszlán jegyet. De ez a Szűz jegy, sokkal nyomatékosabban is megjelenik, mégpedig a leányok/fiatalasszonyok kidüllesztett hasával. Ez a testtartás egyáltalán nem jellemző erre a küzdelemre, ezért ezt a mozdulatot inkább lehet a Szűz csillagképre utalásnak tekinteni, ahol már megfoganni készül az új élet. Talán épp az IKREK küzdelem révén érvényesül a szűz fogantatás? Minden esetre a misztikus asztrológia a SZŰZ és az IKREK jegyek közti különleges kapcsolatot számon tartja.
Az egymást érintő lábujjak, vagy akár az egymás lábfejére, lábujjára taposás a Szent László küzdelem ábrázolásoknál ugyanúgy megjelenik, ahogy a Mithrász bikaküzdelemnél is, melynek csillagászati és tradicionális jelentése elég jól ismert: mintha az idő továbbhaladását gátolnák meg, hogy a Halak világkorszakból ne tudjon az idő továbbhaladni az „idők végét” (időszakadékot) is jelentő Vízöntői világkorszak felé[4].
„Buddhista legenda szerint a véda bikája a négy világkorszak végén visszahúzza a földről egy-egy patáját; ennek következménye a világ vége.”
Ez azonban már a Vízöntő –paradoxon témakörébe visz át minket, melyről már többször volt szó a korábbi tanulmányaimban, akár a Mithrász bika küzdelem ábrázolások[5], a Szent László küzdelem[6], a Péter és Pál népmese[7], vagy éppen a kedvencem, az Odüsszeia napút elemzése[8] révén). Ahogy a vízöntői időszakadék elkerülése érdekében tapos Mithrász is a szakrálisan feláldozandó bika patájára, és Szent László is a vele harcoló kun lábfejére, úgy vélhetően hasonló okok miatt blokkolják itt is egymás lábfejét a „bokszoló” lányok.
Az Oroszlán jegy jellegzetes asztrológiai jele nemcsak az egyik lány kinyújtott és hátrafeszített karjainak kettőségben jelenik meg, hanem a lányok ebihal formájú hajfonataiban is. A már utalt vízöntő-paradoxon időhiánya az állatövi jegy másik oldalán az Oroszlán jegyben pótlódik, ahol az időcsúszás is rendeződik. És ez figyelhető meg a bokszoló lányok ábrázolás térbeli beosztásán is. Fent a karok, fejtető magasságában az Oroszlán jegyre utaló formák, alul az egymás mozgását gátló lábfejeknél pedig a hiányzó vízöntői világkorszakra utalás.
A keresztező karok (mellső lábak) ismerősek lehet számunkra a székely kerámiáink szarvas ábrázolásiról. Az IKREK lányok és NYILAS szarvas ábrázolások a tejút tengely egy-egy pontjához viszonyitva fejezik ki ugyanazt. Ehhez csak az élettengely egyes végét szimbolizáló alakokat változtatják, az IKREK páros vagy éppen a NYILAS szarvas alakjában. Ezért érdemes Pap Gábor pár gondolatát itt is felidézni a szarvas ábrázolásokra vonatkozóan:



„Ha az ember sorra nézegeti a hasonló bokályokat[9], előbb-utóbb föltűnik, hogy a szarvas feje tetejéből nem agancsok nőnek ki, hanem leveles ágak...
Ennek a szarvasnak nem csak agancsai vannak, hanem lábai is. Ha a lábakat vizsgálom, akkor olyan furcsa érzésem támad, hogy az állat vagy "cselez" éppen, s az ellenfél védelmét akarja át játszani, vagy pedig nagyon csámpás szarvas, aki keresztbe lép önmagának. Ugyanis a két mellső lába jól láthatóan keresztezi egymást. Ez a "jól láthatóan" azt jelenti, hogy szinte más sem lát ható, mint ez a keresztezés. Míg ellenben a két hátsó lába - ugyancsak jól láthatóan egyező tartású. Ez a hangsúlyos kettősség persze így, önmagában, nem túl érdekes dolog. Lehet egyszerű formai fogásnak is tekinteni. Mindenesetre elég sokszor előfordul, és ha már észrevette az ember, s keresi hozzá az analógiákat, előbb-utóbb feltétlenül rájön, hogy hát igen, bizony, a székely bokályok szarvas-ábrázolásainál jellemzőmegoldásnak tekinthető, hogy az egyik láb-párost keresztező, a másikat pedig egyezőtartásban ábrázolják." [10]
De a csillagmitoszi megfeleltetés még tovább folytatható a bokszoló lányok esetében. A lányok fülbevalójának HOLD sarló és NAP formája szintén figyelemre méltó.
„Peter Craigie megjegyzi: „A héber szöveg sok olyan szót használ, amelynek a jelentése homályos, sőt néha teljesen ismeretlen. A 20. század előtt élt fordítók különféle módszerekkel próbálták kitalálni a lehetséges jelentésüket. Most sokat segít a megértésben, hogy ugyanezekkel a szavakkal találkoznak az ugariti szövegekben.”
Például sok fordítás az Ézsaiás 3:18-ban (3:19, Károli-fordítás) található héber szót homlokpántnak fordítja. Van azonban egy ehhez nagyon hasonló ugariti szógyök, amelyet a napra, illetve a napistennőre használnak. Ez segített megérteni, hogy az Ézsaiás
próféciájában említett jeruzsálemi nők valószínűleg kis, nap formájú függőkkel és „holdacskákkal” díszítették magukat, a kánaáni istenek tiszteletére.” [11]
Ezek szerint nemcsak a jeruzsálemi (Hiero solyma - Szent Sólyma nevű szakrális település) kánaáni lakói díszítették magukat Nap és Hold függőkkel, hanem azok a minószi asszonyok is, kiknek uralkodói koronája a hun és a párthus sólyommal díszített királyi koronákra[12] hasonlított?
“Anyagból kellett az ékszernek kifejlődnie. Mágikusan és rituálisan feltöltött, életre keltett égszer segíti a tulajdonosát, viselőjét a transzformációban. Egy rituális szertartás részeként teszi mindezt, mely azt biztosítja, hogy a viselője tovább folytatja az életét egy másik síkon... Az ékszerek létrehozásának vallási és spirituális oka volt elsődlegesen” [13]



A Nap és Hold ékszer (égi-szer / égszer[14]), mintha a Nap és a Hold egymáshoz való viszonyára is utalna. A jobb (számunkra a bal) oldali fiatalasszony arcára érdekes „árnyékot” vet a Nap karakterű leány keze. Árnyékot vet, pedig ez a kéz nem is előtte van, hanem a feje mögé nyúlik. Mintha a napfogyatkozás jelenne meg ebben a mozdulatban. Mintha a fényes Napkorongot takarná ki a sötét Holdkorong, de mégis az eltakart Nap fényes koronája átvilágítana a Hold kontúrján túlra...
Ez a párhuzam némileg erőltetettnek tűnhet, azonban a sárkányfarok és sárkányfej, a fel- és alászálló holdcsomópontok fogalmát jobban megvizsgálva érdekes gondolatokat lehet ezek alapján is megfogalmazni.
„A leszálló mutatja a karmikus gyökereinket, a már megélt
sorsunkat. A felszálló a karmikus sorsfeladatainkra utal, amit ebben az életünkben kellene megvalósítani.” [15]
„A felszálló és leszálló holdcsomópontok a Nap-pálya (Ekliptika) és a Hold-pálya metszéspontjai. A horoszkópban retrográd (az ekliptikai sorrenddel ellentétes) mozgással és igen lassan mozognak – bő 18,5 év alatt tesznek meg egy teljes kört a Zodiákuson... ő volt az égi sárkány, aki lenyeli a Napot vagy a Holdat. Ettől függetlenül, vagy inkább azért, mert a felszálló holdcsomópont azt a pontot jelöli az Ekliptikán, ami után a Hold az Ekliptika pályasíkja fölé emelkedik, a felszállót jótevőnek tartották, Jupiter és Vénusz természetűnek, aki a vele együttálló bolygó erejét megnöveli és jótékony hatást gyakorol rá. Ezzel szemben a leszálló holdcsomópont a Szaturnusz és a Mars természetében osztozik, és kártevő, a vele együttálló bolygót legyöngíti, olyan, mintha láthatatlanul elszívná az erejét.”[16]
A Nap és Hold karakterű küzdő lányok három pontban fedik egymást. A fejük mögött, a karjuk keresztezésénél és lent a lábfejeknél. Bár lent csak összeérnek, de ez is Holdcsomópontokra, vagy legalább is Nap- és Holdfogyatkozásokra utalhat.
Mit is mond az asztrológia: „A leszálló mutatja a karmikus gyökereinket, a már megélt sorsunkat. A felszálló a karmikus sorsfeladatainkra utal, amit ebben az életünkben kellene megvalósítani.”
Azaz, ami lenn van, az a leszálló csomópont, mely a karmikus gyökereinket mutatja, melyek ezek szerint legalább egy precessziós ciklussal (26 000 évvel) korábbra nyúlnak vissza? Ez így kimondva szokatlan, pedig nagyon is úgy tűnik. A rejtélyes kőépítmények a piramisokkal együtt, valamint az őseink több ezer évvel korábbi csillagászati, asztrológiai tudása ezt igazolja vissza.
Ami pedig fenn található az ábrázoláson, az a felszálló csomópont, mely a karmikus sorsfeladatainkra utal. Ez pedig a fej-KOS, kar-IKREK mikrozodiákus pontokat fedi le. Vélhetően a freskó készítőinek a legfontosabb üzenete akkoriban az IKREK (szkíta) tulajdonságok továbbmentése volt immár a KOS világkorszakra, sőt esetleg a (KOS) állatövi jegyhez kapcsolódó feltámadás tudatosítása? Ha elfogadjuk ezt, akkor ez az átmentés természetesen érvényes a Szűz-Halak haláltengely időszakára is, ahol majd a szűznek kell



életet teremtenie. Erre viszont már egyértelműen utal a kép mértani középvonalában a kinyomott, áldott állapotban lévő női has is.
A szakirodalom „bokszoló fiúkról” beszél, ennek megfelelően a restaurátorok is bokszkesztyűknek egészítették ki a küzdők egy-egy kézfejének végét. Vélhetően azonban tévesen, hiszen az ezer évvel későbbi „ókori görög vázák” sport ábrázolásain a küzdő felek nem viseltek bokszkesztyűt, így vélhetően még Krétán sem. Továbbá, mivel mindkét fél csak egy-egy „bokszkesztyűt” visel ez megint egy olyan furcsaság, ami mellett nem lehet csak úgy elmenni. A „kesztyűknek” inkább lehetett szakrális, mint harcászati jelentősége. Szakrális, de nem is akármilyen, hiszen valamiféle ábrák vannak rajta, ami nemcsak az egyes falrészletek kopásának, töredezésének eredménye[17]. Ezek formájáról nagyon megoszlanak a vélemények, bár vélhetően a csillagos égbolttal és talán az agyféltekék működésével vannak kapcsolatban.
Pap Gábor a betyár faragás kapcsán több érdekes megállapítás tett, melyet talán a minószi falfestménynél is figyelembe lehet venni.
Ahogy a betyároknál, úgy a bokszolóknál is két egyenes alkotja az ikrek szellemiség építményének a tetejét: a betyároknál a fokos nyele, a lányoknál a kinyújtott karjuk. És még egy meglepő azonosság. Ahol a két betyár között a csillag ragyog, ott a bokszoló lányoknál egy kézfej. Bár a rekonstrukció alapján, e központi helyen csak egy bokszkesztyű sötétlik, de mi van, ha ott középen inkább egy csillag töltötte ki a teret? És ugyanez érvényes a másik két kézre is, mely egymás feje felé irányul. Mi van, ha bokszkesztyűk helyett inkább szakrális tárgyakkal motiválják egymás szellemiségét és lelkiségét, sőt az ágyék magasságba leengedett kézzel esetleg az testiségüket is? Mindenesetre a betyár ábrázoláson is a betyárok fej magasságában, a szellemiségük szintjén ott ragyog a fénymag, sőt a kezük is leereszkedik az ágyékuk magasságába, hiszen ott tartják azt a puskát (is), amivel lőni lehet. Vajon volt e valami a lányok kezében? A négy kézfejből háromnak a puzzle darabkái hiányoznak, a negyediket kitakarja a leányfej, de mégis pont ennél, a takarásban lévő kézfejnél érdekes dolgot tapasztalhatunk meg: az alkaron látható kesztyű mintázatát és az általa megérintett leány arcán a fénycsíkot.
A tanulmány elején már felvetettem, hogy a lányok boksza inkább tánc. És ez még inkább vonatkozik a betyárok küzdelmére is, mely egyértelműen a botos táncok jellegzetes mozdulatait adja vissza[18] képi formában. A botok pörgetése a mellkas vagy éppen a fej előtt tényleg csillagformát ír le, ahogy a betyárok fafaragáson is látható! (Lásd a kisfilmet 3.50 perctől kezdve)



A bikaugrás krétai freskó és a Mithrász bikaküzdelem ábrázolások összeillő szimbolikája[19] -többek között a minószi bika érett búzakalász formájú szarva, valamint a Mithrász által áldozatilag leszúrt bika hasonlóan érett búzakalász formájú farka kapcsolat- alapján már korábban is feltételezhettük, hogy a minószi vallás és a Mithrász kultusz között nagyfokú kapcsolat lehetséges. Vélhetően a leányok boksz küzdelme is egyértelmű csillagászati analógiákon túl vallási szimbólumokat rejtenek, melyek a figyelmesebb szemlélődőnek meg is nyilvánulnak.
A Nap fülönfüggős leány arca el vélhetően el van tolva, „Sokkal messzebb rajzolták a kontúrt a restaurálás során”[20]. És valóban mintha a lány arca felé irányuló kézfej maradvány legvégén valami más is lenne. Esetleg egy orrvég és ajakforma? Sőt, egymáshoz közelebb csúsztatva a puzzle darabokat, azok széle is mintha jobban igazodna egymáshoz. Összetolva az eltolt részeket azonnal egy ismerős arc tűnik elénk.
Hosszú napokat gondolkodtam, hogy merjem e folytatni ezt a gondolatmenetet nyilvánosan, a honlapomon is vagy sem. Mivel a honlapom egyik célja rejtett szimbolikai kapcsolatok kimutatása, igazolása az ismert művészeti alkotásoknál- ezért egy „MI VAN HA” felkiáltással mégis megteszem ennél a falfestménynél is.
A két lány szeme feltűnően eltérő. Az „eltolt arcú lány” szemének formája a macskafélékre jellemző, ahogy a vélhetően „előretolt” arcéle is. A leány macska-oroszlán jellegét megerősíti csak a sötét pupillájában megbújó oroszlán jegy ábrázolására jellemző spirálforma[21], valamint a korábban már említett Oroszlán jegyre jellemző kéztartása is, hiszen ez a hátrafeszített kartartás nagyon nem jellemző bokszban! És még egy sajátosság, mely kétséget kizáróan utal a macska/oroszlán tulajdonságra: a falfestményen egyértelműen látható



macskafülek! De míg a macskának a füle hátrébb helyezkedik el a szeméhez képest, addig az arányaiban elmozdított, hátratolt arc rekonstrukción már a szem fölé került a fül, így macska fül helyett immár ördög szarvnak tűnve! Az eltolt arc, a levágott orr/ajak végek és a figyelembe nem vett fülek olyan restaurálási hibák, melyek nem biztos, hogy csak figyelmetlenségből erednek!
A másik, a Hold fülbevalós leány párhuzamos kartartása is beszédes, mely az IKREK csillagkép kapu alakját idézi meg, ahogy Leonardo utolsó vacsoráján Máté apostol kéztartása[22] is. Az OROSZLÁN karakterű leány IKREK küzdelem kompozícióban -ez nagyon egyedi azonosító, mely az egyiptomi mitológiából ismerős lehet számunkra. Az egyiptomi Baszt (oroszlán) istennőre pontosan ez illik. Mivel a minószi Kréta ezer és ezer szállal kapcsolódott az ókori Egyiptomhoz, ezért érdemes e gondolatot tovább folytatni. Arról a Baszt istennőről van szó, aki tiszteletére, minden év május 21-én táncos ünnepségeket tartottak Egyiptom szerte. De miért éppen május 21-én, az IKREK jegy induló (és egyben az IKREK tulajdonságoknak legerősebben érvényesülő) napján? Miért nem augusztus 21-én, amikor az Oroszlán testű Baszt igazán erőben lenne? Mert Baszt személyiségéhez is ugyanez az IKREK-oroszlán kettősség kapcsolódik. Továbbá elgondolkodtató, az ugyanazon RÉ, „eRőben” lévő Napistentől származó Baszt és Szekhmet oroszlánfejű istennők azonos (iker) ábrázolása is, ahol csak az attribútumaik különbözősége alapján lehet megkülönböztetni őket egymástól.
„Az összes papság szükségesnek tartotta Basztet jóindulatának elnyerését. Ők még tudták, hogy Basztet jóvoltából árad számos csillagkapun keresztül az Egyiptomi templomokba a kozmikus energia.” [23]
KAPU, csillagkapu, az az égi kapu a kozmikus energiák beáradásának. Kapu, ahol átjárás van a mi Napunk által szabályozott tér-idő dimenzióból a tejúti univerzális dimenziókba. Ez maga, a kapu formájú IKREK csillagkép!
A minószi falfestményen két lány külön-külön egy-egy állatövi jegyet testesít meg, az IKREK és az OROSZLÁN jegyet, de köztük is van egy olyan minőség (melyre Pap Gábor is utalt a verekedős betyár ábrázolás elemzésénél), mely mindkettőnél fontosabb, melyet önmagában egyik sem tudna megjeleníteni, mely csak kettejük közén tud megjelenni – ez pedig a Jézusi szeretet, önfeláldozás RÁK csillagképe[24]. Talán az sem véletlen, hogy az oroszlán fejű Baszt kezében lévő szisztrumot a kopt és az etióp egyház ma is használja a szertartásain.



Kiegészítések:
2015. október 10. Alig két nap alatt több kritikát is kaptam a tanulmányra. Csak két ízelítő ezek közül:
"Az Ikrek csillagképet - mint ahogy a többit is csak egyféle képen lehet össze kötni. Különben már nem lesz Ikrek" - A gond, hogy erről a szabályról még a csillagtérkép rajzolók sem tudtak.
"A balra a két egymást orrba nyomó hölgyemény - avagy férfiú, üsse kő - között hol a kápolna? ott csak egy amorf bacilus látszik." EZ már egy lényegre törő kérdés volt, melyben sok igazság rejlik. Épp ezért érdemes erre egy kicsit bővebben kitérni.
Nem azt állítom, hogy ugyanaz a „verekedős” és a „bokszolós” ábra, hanem, hogy ugyanolyan logika hatja át őket. És talán ezt a lényeges különbséget nem akarják a kritikus hangok tudomásul venni. A két alkotás keletkezése között legalább háromezer év telt el és gyökereiben azonos, de mégis eltérő kulturális, vallási háttér hatja át őket. A meglepő hasonlóságok ellenére a kettő között hatalmas különbség van. Pont ezért nem várom el, hogy függőleges legyen a lányok testtartása. Ettől függetlenül a tévedésem lehetősége fenn áll, amivel számolok is. Aki templomot, szilárd falazatú épületformát keres a lányok között, annak tényleg igaza van – a kettő nem ugyanaz. De aki veszi a fáradságot, hogy kicsit mélyebben körbejárja a témát, esetleg figyelmesen elolvassa az írásom, azoknak már nem az a kardinális kérdés, hogy mennyire egyenes a lányok testtartása.
De nézzük sorban mit lehet erről a minószi falfestményről állítani: Az IKREK csillagképpel megfeleltethető és IKREK küzdelmet ábrázol. Továbbá vallási témája van és, hogy a restaurálási munkálatoknál súlyos tévedéseket ejtettek. Szintén kimondható, hogy a „verekedős betyár” alkotással nagyfokú a hasonlósága, és nemcsak az Iker küzdelem kategóriája révén. Ahol a betyároknál csillag van, ott pörög a bot is a táncban, és ugyanott található a lányok kézfeje is. Azok a kézfejek, melyek vélhetően sokkal fontosabb infót hordoznak, mint amit láthatunk a rekonstruált freskón. És még egyszer kihangsúlyozom, hogy ezek a kézfejek elhelyezkedése igazodik a csillagok pozíciójához a faragáson. A falfestményen a bokszkesztyű kiegészítések tudatlanság és vélhetően tudatos torzítás eredményei. Ott valami másnak kellett lenniük, melyek akár a fa faragás csillag formáival hasonló szimbolikai funkciót tölhettek be. Bár nem kizárt, hogy tévedek - de a művészetben nemcsak a művésznek, hanem a művek értelmezőinek is szabad keze van. Mindegyikünknek mást mondanak, másképp szólnak hozzánk. A lelkem mélyén azt érzem, hogy a két alkotást, a köztük eltelt 3000 év ellenére is ugyanaz a szellemiség hatotta át.
Csontváry Zarndoklás a cédrushoz festményén a szüzek közötti tér formálódik a korábbi szabványos merev azonosból, és válik amorf formává, hogy végül a tanító alakját adja ki egy mozdulat pillanatára. Mely aztán már fel is oldódik a következő szűz pár mozdulatában. Ott egy térbeli táncot ábrázol Csontváry , ahol azonban az idő is megjelenik a zodiákus jegyek jelzésével. Az ottani amorf formáknak felvezető szerepe van, a tanítóhoz. Mi van ha a minószi falfestmény is felvezető valami máshoz? Ezt annak tükrében merem felvetni,hogy olyan specifikus témák lelhetők fel a minószi tárgyi emlékeken, melyek a mi szerves kultúránk sajátosságai. A kígyót vérével tápláló „pelikán” madár, vagy a madár hátából kinövő ág, sőt az érett búzakalász forma szarv, a manicheista fénymag, mely egyértelműen kapcsolódik az



európai központi mithrász ábrázolások logikájához. És a sor még folytatható... Ha ezeknél az egyezőség fennáll és könnyen felismerhető, akkor mi ez a heves tiltakozás, hogy még véletlenül sem lehet kapcsolat az IKREK "bokszolók" és az IKREK "betyárok" ábrázolás között. Ettől függetlenül az első kérdés továbbra is ott van: „Mi késztet restaurátorokat arra, hogy a macska füléből ördög fület, a macska arcból pedig ördög fejet formázzanak?” – inkább tűnődjünk el közösen ezekről a részről már a további bokszoló-betyár hitvita helyett.
2015. október 11-13.
Macska fejű, fedetlen keblű amazonok IKER küzdelme. Ott a keresztezett láb és a hátrafeszített kar is. A meglepő egyezőségek alapján merjünk kapcsolatot keresni a minószi bokszolók vagy éppen a Szent László küzdelmek ábrázolásával! [27]
A hivatalos „indogermán” álláspont e képről, hogy egymást lemészároló amazonok. De alaposabban megnézve a szobrot, kimondhatjuk, hogy a teljesen mást ábrázol. Nem kard, ami beleszúródik a másik lány testébe. Ez inkább kendő, mely a másik derekára simul! A rásimuló kendő anyaga egyértelműen megfigyelhető. Bár nem látni a „kardot tartó” macskafejű lány másik kezét, de vélhetően az sem érinti meg közvetlenül a másik testét, hiszen ehhez képest túlzottan hátul van a könyöke. Ahhoz, hogy meg tudja érinteni a másik testét, a macskafejű leány könyökének kéne jelentősen eltávolodni a saját testétől, vagy az alkarjának kéne abnormálisan hosszúnak lenni. Vélhetően egyik sem igaz. Ahogy a minószi „bokszoló fiúk” sem verekednek, úgy ezek az amazonok sem mészárolják le egymást karddal, hanem mindkét ábrázoláson táncolnak. További egyezősége ennek a szobornak a minószi falfestménnyel: Mindkettőn lányok láthatók, kik közül legalább az egyiknek látványosan macska arca van. További jellegzetesség a két karok pozíciója. Míg az egyik kar a másik feje irányában nyúlik, addig a másik érdekes módon van hátrafeszítve. Míg a minószi „bokszolós” falfestményen a karok (macska esetében mellső lábak) kereszteződnek, úgy ezen a szobron a lábak teszik ugyanezt. Ez viszont pontosan megegyezik a Szent László kun küzdelmének ábrázolás módjával. És itt érdemes azért elgondolkozni. Ha a Szent László küzdelmet IKREK küzdelemnek minősítjük, ahogy a betyár küzdelmet is a minószi ábrázolással együtt (elfogadva Pap Gábor kitűnő megállapításait), úgy vélhetően ezt a szobrot is annak lehet tekinteni. Azaz adott négy ábrázolás, időrendileg: a minószi



„bokszolás”, ez az amazon „kardszúrás”, a Szent László küzdelme a kunnal ábrázolások és a „verekedős betyár” faragvány. Ha mindegyik nemcsak magában hordozza az IKREK típusú ábrázolások sajátosságait, hanem még egyes, nagyon is sajátságos részleteiben is igazodnak egymáshoz, akkor van e jogunk kijelenteni, hogy a legkorábbi és a legújabb IKREK típusú ábrázolásnak nincs köze egymáshoz?
A farkastanya
Arany László meséje bár közvetlenül nem kapcsolódik az előző témához, de mégis ide helyeztem – hiszen ugyanazt az asztrológiai gondolkodást követi, mely a bokszoló lányok és a betyár faragás esetében is felismerhető.
Egyszer volt, hol nem volt, még az Óperencián is túl, volt egy tojás. Ez a tojás megindult világra. Görgött, görgött, egyszer előtalált egy rucát. Azt kérdi tőle a ruca: - Hova mégy, tojás koma? - Megyek világgá. - Én is megyek, menjünk együtt. Mennek, mendegélnek, előtalálnak egy kakast. - Hova mentek, ruca koma? - Megyünk világgá. - Én is megyek, menjünk együtt. Megint mennek, mendegélnek, előtalálnak egy varrótűt. - Hova mentek, kakas koma? - Megyünk világgá. - Én is megyek, menjünk együtt. Megint mennek, mendegélnek, előtalálnak egy rákot. - Hova mentek, tű koma? - Megyünk világgá. - Én is megyek, menjünk együtt. Megint mennek, mendegélnek, előtalálnak egy lovat, végre pedig egy ökröt. Mentek aztán, mendegéltek, egyszer rájuk esteledett. Ott volt egy kis ház, abba bementek. Ki-ki lefeküdt a maga helyére. A tojás belefeküdt a tüzes hamuba. A ruca meg a kakas felültek a kandalló tetejére. A rák belemászott egy dézsa vízbe. A tű a törülközőbe szúródott belé. A ló lefeküdt a ház közepébe, az ökör meg a pitvarba. Egyszer jön ám haza a tizenkét farkas, akiké a kis ház volt. A legöregebb már messziről elkezdett kiabálni: - Phü-phü, de idegen szagot érzek, ki mer bemenni?! Volt köztük egy hányaveti, az azt mondta, hogy ő bemegy, ha ezer ördög van is odabent, nem fél ő semmitől. Be is ment. Hogy az övék volt a ház, egészen tudta a dörgést, mi hol áll. Legelőször is a kandalló tetején kereste a gyújtófát, hogy majd mécset gyújt, de a kakas meg a ruca elkezdtek lármázni; akkor belenyúlt a hamuba, hogy majd parazsat keres, de a tojás elpukkant; szaladt a dézsához mosakodni, ott meg a rák csípte meg ollójával; azután szaladt a törülközőhöz, ott meg a tű szúrta meg; nagy ijedten a ház közepére ugrik, ott a ló rúgja oldalba; amint szaladt kifelé, az ökör is nekiesett, felkapta a szarvára, az udvar közepére lökte. Erre elkezdett ordítani, mint a fába esett féreg; szaladt a többi farkashoz. - Jaj, fussunk, fussunk! Égszakadás, földindulás! Valamennyi ördög mind odabent van! Nyúlok a hamuba, meglőnek puskával. Szaladok dézsához, megvágnak ollóval. Kapkodok kendőhöz, banya szúr tűjével. Futok ajtó mellé, kilöknek lapáttal. Szaladok pitvarba, vesznek vasvillára! Egy kiált: Hep-hep-hep! Más ordít: Add feljebb! Akkor nagyot estem, bezzeg jaj volt nekem! Akkor nekiindultak, még most is szaladnak, ha meg nem álltak.
Első ránézésre a szkíta ötelemű rendszer juthat az eszünkbe, ahol "Ki-ki lefeküdt a maga helyére. A tojás belefeküdt a tüzes hamuba. A ruca meg a kakas felültek a kandalló tetejére. A rák belemászott egy dézsa vízbe. A tű a törülközőbe szúródott belé. A ló lefeküdt a ház közepébe, az ökör meg a pitvarba."



Sorban jelenik meg a négy alapelem: a Tűz-elem (a hamu), a Levegő-elem (a kandalló teteje), a Víz-elem (a dézsa víz), és a Föld-elem (beleszúródás a szilárd anyagba, a törülközőbe). De megjelenik két másik elem is, mely a manicheista, szkíta zodiákus logika legfőbb sajátosságai: a SZERvező-ELEM, a SZERELEM, és a különleges tulajdonsággal bíró „nulladik, elemi minőség”. Az a Szer-elem, mely a NYILAS (ló) jegytől indul és az égi rendszerben középen köti össze az előző elemi rendszereket egészen az Ikrek csillagképig. Lényegében a tejúttal megegyező élet-tengelyről van szó. De a szkíta rendszer alkalmaz még egy különleges fokozatot, a „nulladik, elemi szintet is”, mely a Rák-Bika tengelyt alkotja az IKREK jegy közvetlen szomszédságában, „pitvarában”. A mese nem bikát, hanem annak kiherélt változatát, az ökröt idézi meg, mely a Bika jeggyel együtt két oldalról fogja közre az Ikrek csillagképet. Az ökör bár a Rák jegyhez kapcsolódik, mégis a „genetikai” kapcsolata révén a BIKA jeggyel, egy közös elemi szintet is megjelenít, melyet a mese logikája ki is használ hasonlóan, ahogy a tanulmány első felében tárgyalt minószi „bokszoló fiúk” falfestmény ábrázolás is.
A Hét (égi)vándor a klasszikus asztrológia „bolyongó csillag”-aira, a bolygókra utal. Mielőtt egyesével beazonosítanánk őket, érdemes pár gondolatot előzetesen megfogalmazni velük kapcsolatban. A TOJÁS - világtojás adja magát, de a formája alapján akár a Föld is lehet, a színe alapján viszont még a Nap is. A Ruca-azaz kacsa egyből eszünkbe juttathatja a „Kacsalábon forgó palotákat” épp úgy, akár a fonók hangulatát. Kacsa a népmeséinkben valami olyanhoz társul, ami forog. Nem véletlenül a tündérlányok is fejükön átbucskázva válnak kacsává és a ruhájukat elcsenő királyfit labdává változtatással és éktelen nagy pörgetéssel büntetik meg. Vélhetően a kacsa nem állandó, hanem változó jegy, méghozzá tengelyforgások alsó foka, éppen ezért a guzsalynak is több esetben kacsalába volt. A forgáshoz, pörgetéshez általában kell egy függőleges tengely (ahogy a guzsalynak is, melyre a fonalat fel lehet tekerni), amely általában TŰ alakban is végződik.
A mese a tojással indít, melynek cél nélküli sodródása, gurulása a rucával és a tűvel történt találkozása után nyer csak értelmet. Akár úgy is fogalmazhatnánk, hogy a rendezetlen mozgása, az első útitársakkal találkozása után hirtelen rendezetté válik. Kacsa-ruca a tengelymozgás talpa, míg a TŰ a teteje. Azonban a kacsa talptól a tűhegyig át kell haladni egyéb zodiákus jegyeken is. A mese a kakast emeli ki, mely a HALAK zodiákus jegy keleti megfelelője és egyben a mi világkorszakunk keleti szimbóluma is. (Ennek a fajta szemléletnek vannak analóg példái is, melyeket ismerünk, csak éppenséggel nem tudjuk e rendszerben értelmezni. Ilyen például Leonardo utolsó vacsorája is, ahol a Halak precessziós korszakot megszemélyesítő apostol lába, az egyetlen látható lábfej [25].) Ezt követően találkoznak az útitársak immár a Rákkal, a nyári napfordulóval, a fény maximum időpontjával. E találkozás alapján vélelmezhető, hogy a Ruca a Bak jegyhez, a sötétség maximumhoz kapcsolódik. Azaz a kisévi fény/sötétség kapcsolat határozza meg a, forgástengely (guzsaly) irányultságát. De egy másik zodiákus kereszt is megjelenik a



mesében, maga a tejút, mely a Nyilastól az Ikrekig tart - és ehhez kapcsolódik az újabb két útitárs is. A ló és az ökör, ahogy erről már korábban szó volt. A Nyilas jelzése egyértelmű a Ló megnevezésével, míg az Ikrek jegy az Ökör személyében van elbújtatva. Mivel az Ökör a Bika herélt változata ezért a Rák jeggyel (melynek az Ökör a keleti holdháza) együtt a Bika jegy is jelen van. És e két csillagkép között található az Ikrek kaput (vagy éppen házikót) formáló csillagképe. Bármi szokatlan e elrejtett logika, mégis elmondható, hogy akár a távol keleti festészet, de még Csontváry is alkalmazta ezt a szemléletet – lásd az életfát érintett szüzek táncát az előző tanulmányban. A kis ház égi pozícionálása után oda érkeztünk, hogy „Ki-ki lefeküdt a maga helyére”. Azaz oda, ahonnan elindult a mese elemzés, az 5 plusz 1-es szkíta rendszer sajátosságához, mely a Szer-elem erejével fejti ki hatását.
A 7 égi utazó az alábbi bolygó tulajdonságoknak felel meg, melyek pontosításához csak az egyes zodiákus jegyek kapcsolatát kell megnézni az adott bolygókkal[26]:
- A TOJÁS, maga a NAP, melynek sárgája csak a héj robbanása után tűnik elő.
- A Tű, a boszorkány, a varrás szavak, a "banya szúr tűjével", immár a SZŰZ jegyhez köthető, ahol a MERKÚRnak van fontos szerepe, hisz ő van ebben a jegyben erőben és otthon is.
- Az ÖKÖR-Rák jegyben bár a VÉNUSZ sem erőben sem otthon sincs, mégis a jézusi és anyai szeretet révén ide kapcsolható.
- A KAKAS-nak hasonlóan itt sem a keleti zodiákus rendben elfoglalt helye számit, hanem a harciassága – ezért ez a MARS.
- A LÓ-Nyilas jegyben van a JUPITER otthona, ezért a LÓ-Jupiter kapcsolat adja magát.
- A RUCA-kacsa-láb, a forgástengely alapja. Akár a fény-sötétség kapcsolat, akár a precessziós tengely szemlélet alapján, de mindenképpen a Szaturnusz köthető ide.
- És maradt a RÁK-Rák-HOLD, mely viszont ténylegesen otthon van a Rák jegyben és mely az apály-dagályok fő okozója is.
Általában a szokatlan mesei elemeknek külön szerepük lehet, ezért érdemes rájuk koncentrálni. Ebben a mesében az egyik ilyen, hogy két bolygó együtt kerül megemlítésre a házban elfoglalt helyük alapján: „Legelőször is a kandalló tetején kereste a gyújtófát, hogy majd mécset gyújt, de a kakas meg a ruca elkezdtek lármázni;” A ruca/SZATURNUSZ és a kakas/MARS csak a Skorpió és a Bak jegyben vannak együtt. Abban a Skorpióban, mely csillagkép mögött zajlott le ez ősrobbanás. Újra olvasva a farkasok traumáját, ez akár az ősrobbanás leírása is lehetne. Nézzük sorra mi is történik a Farkassal



miután a gyújtófát kereste. Először is az ősrobbanás a hanghatása döbbenti le, majd a Nap jelenik meg számára a tojás durranással, aztán a rák csípése már a HOLD létrejöttét, jelenlétét jelzi. Ezt követi a FÖLDi elemű TŰ aktív szerepe. Ekkor már stabilizálódott a Föld mozgása az univerzum keletkezésének logikájában, de még nincs rajta élet. Az életet maga az élettengely, a tejút szimbolizálja, Nyilas karakterű Ló rúgásával. „a ló rúgja oldalba... az ökör is nekiesett, felkapta a szarvára és az udvar közepére lökte”. Ez elég beszédes leírás, hisz a Tejút élettengely a Nyilas hátsó lábától tart az ÖKÖR (Rák csillagkép) és a Bika csillagkép szarvai között egészen az Ikrek csillagképig. Végül a szarvak az udvar, a kerek égi udvar, azaz a csillagos ég közepére lökik a farkast.
Ideje itt most újra megállni két tényről beszélni. Az univerzum, a földi élet születéséről és a Hold szerepéről. Bár ez nem szerves része a mese elemzésnek, mégis elkerülhetetlen a mese logikájának megértéséhez. Arról a Holdról van szó, mely kiegyensúlyozza a guruló Földet, és normális, az élet számára is elfogadható tengelymozgást biztosit neki. A Hold nélkül a Föld csak folytatná az őrült gördülését, az élet esélye nélkül. Arról a Holdról van szó, melynek kőzete idősebb, mint a Földünk kőzete! Arról a Holdról van szó, mely a Nappal "azonos" méretű és olyan pályán tartózkodik, mely ellent mond a fizika törvényének, ráadásul mindig csak ugyanazon felét mutatja nekünk. Arról a Holdról van szó, mely nem tömör kő, hanem inkább vízzel rendelkező üreges planéta. És a Hold egyéb szokatlan dolgait most ne is részletezzük. És e mesében a Hold rögtön az ősrobbanás után, a Föld kialakulása előtt kerül „megemlítésre”!
A 12 farkas fontos szereplője a mesének, de eddig még nem volt szó róluk. Kik is ők? 12-en vannak, de mégis egy válik szenvedőjévé és egyben főszereplőjévé a mesének. A szimbolikájának megértéséhez a ”felkapta a szarvára és az udvar közepére lökte” mondat jó kiindulási támpont lehet számunkra. Ami egyből látszik, hogy ez az idézet nem illik sem a világkorszak, sem a keleti zodikus jegynek megfeleltetés gondolatmenetéhez. Itt valami másról lehet szó. A kiöklelő szarvak elég beszédesek, főleg azok számára. akik téli estéken fel is néznek a csillagokra, ahogy az őseink tették minden este. És ugyanez mondható el a Rák csillagkép Y alakjáról is, melynek szintén látható „szarvai vannak”. Adott két csillagkép szinte ugyanazon névvel: Lupus és a Lepus. A Farkas (LUPUS) csillagkép a Skorpió és a Mérleg csillagképek alatt helyezkedik el, azaz csak a nyári hónapokban látható, ráadásul csak Európa déli részeitől délebbre. És adott a másik, a LEPUS (Nyúl csillagkép), amely az őseink számára legfontosabb csillagkép közvetlen közelében helyezkedik el, az Orion/Nimród égi vadász lába alatt, a Nagy kutya csillagképet is magába foglaló Szíriusz mellett közvetlenül. És az Y formájú RÁK (ÖKÖR) csillagkép „szarvai” tényleg a Nagy Kutya és a Nyúl (LEPUS) felé irányulnak, mintha tényleg ezek a „szarvak” lökték volna az udvar közepére a FARKASt. A kutya és a farkas közös őse a Canis Lupus,



mely Kis- és Nagykutya alakban tényleg ott kíséri Orion/Nimródot, a vadászt az égi útján és nem is akárhogy. A Nagy Kutya vezércsillaga az égbolt legfényesebb csillaga, a SZIRIUSZ, mely tényleg közel egy vonalban helyezkedik el a Rák csillagkép Y formájának egyik szárával. Akkor esetleg az égi farkastanya a Szíriusz csillaghoz is kapcsolódhat? Szerintem igen, de ezt már döntse el minden mese olvasó...
Kapcsolódó tanulmány:
- TIMARU-KAST SÁNDOR: KELTA MAGYAROK, MAGYAR KELTÁK http://www.angelfire.com/realm3/hmult1/konyv2/keltmaaa.htm
További népmese elemzések:
- Benedek Elek: PÉTER ÉS PÁL - Napút elemzése www.naput.hupont.hu/17
- Grimm: A békakirály és Benedek Elek: BÉKA-KIRÁLYKISASSZONY www.naput.hupont.hu/92
- Az égig érő paszuly www.naput.hupont.hu/34
Észrevételek:
Jolika Weigel 2015. október
Ha nem lenne a restaurált rész, akkor azt gondolnám, hogy olyan csukló, vagy inkább alkarvédő van rajtuk, mint amilyen az indiánokon, vagy épp hennával volt kifestve a kezük. Az 1.40. percnél a kék ruhás hölgynek piros gyöngyökből van valamilyen dísz a kezén... olyan, mintha bokszkesztyű lenne.
Csak szeretném figyelmedbe ajánlani ezt az indus - völgyi kultúrához tartozó régészeti emléket. Nézd a középső alakot, annak a kéz és testtartását és magát a tigrist. mintha boxolna. Szóval nem figyelmetlenség restaurálási hiba. Nekem csak a mozdulatok, a kéz és testtartás szúrt szemet. A középső alak, vagy épp isten hasonló testtartása, a test íve is olyan, mint a jobb oldali eltolt arcú lányé, aki ugye macska, vagy oroszlán. Ezen a pecsétlenyomaton a jobb oldali tigris pont olyan kéz és testtartással bír, mint a baloldali lány. De ha ez van, akkor hol
a harmadik szereplő a képről, és valóban miért kellett meghamisítani.



D.Cs. 2015. október
Érdekes párhuzam, mely a Sumér, mezopotámiai leleteken is szintén megvan! Abban nem vagyok biztos, hogy Szantorinin volt-e harmadik személy, de ha lehagyjuk az egyik oroszlánt erről az ábrázolásról, akkor a mozdulatok nagyon emlékeztethetnek minket a "bokszoló fiúkra".
MaldororArt Channel facebook 2015. október 9. Még az sem biztos, hogy bokszolnak. A második alak biztos, hogy szemből van rajzolva. Hát, elég bátor restauráció...(megpróbáltam kitörölni a hozzátoldást)
D.Cs. 2015. október 9.
Érdekes letisztítva szemlélni. Jolika Weigelnek igaza lehet, hogy pár rész mintha nem oda tartozna, ahova illesztették Pl. az elcsúsztatott macska arcú lány szemöldöke... Az számomra egyértelmű, hogy nem bokszolnak, de a szakirodalom így említi őket, ráadásul fiúként.... Ennyit a "szakértők" szakmai hozzáértéséről...
[1] Tóth-Kurucz Gabriella facebook észrevétele
[2] Szent László küzdelme a kunnal – www.naput.hupont.hu/23
[3] Pap Gábor előadás https://www.youtube.com/watch?v=FmWv7FHG_T0 2.55-től
[4] Emberi mikrozodiákus rendszer www.naput.hupont.hu/7
[5] www.naput.hupont.hu/74



[6] www.naput.hupont.hu/23
[7] www.naput.hupont.hu/17
[8] www.naput.hupont.hu/27
[9] Székely bokály, szarvas díszítéssel, magángyűjtemény.
[10] PAP GÁBOR: A VÍZÖNTŐ-PARADOXON SZAKRÁLIS VONATKOZÁSAIRÓL /HAZATALÁLÁS 1999/
[11] Ugarit — Ókori város Baál árnyékában http://m.wol.jw.org/hu/wol/d/r17/lp-h/2003526 Jolika Weigel facebook észrevétele
[12] http://www.naput.hupont.hu/57
[13] A sumér úri Subád mágikus ég-szerei https://www.youtube.com/watch?v=TPcg-3lOF4k 5.30-től
[14] Jolika Weigel nyelvészeti felvetése
[15] http://www.arkanumstudio.hu/asztrologia-karma.html
[16] http://astrokarma.org/a-karmatengely/
[17] Fotó: https://upload.wikimedia.org/wikipedia/commons/8/84/The_Boxers_Fresco%2C_from_Akrotiri%2C_Thera_%28Santorini%29%2C_Minoan_Civiliza tion%2C_16th_Century_BC%2C_National_Archaeological_Museum_of_Athens_%2814112030702%29.jpg
[18] Jolika Weigel észrevétele
[19] www.naput.hupont.hu/42
[20] Jolika Weigel: „Próbáltam hosszabb időt eltölteni a képpel, mert valahogy olyan érzés kerített hatalmába, hogy valami nem stimmelne. Egy kicsit állítottam a háttérfényen és az élességen és valóban felfedezhető 1-1 arc. Most, hogy jobban fel tudtam nagyítani, igen jól látod, mintha egy naparc lenne a baloldali lány orra előtt lévő kesztyűben. A lány hasán mintha egy szem lenne. Nem értem miként kerülhetett oda. A középre nyúló kézben mintha nyilak lennének, vagy valamilyen írás, és csak remélem, hogy az nem a restaurátor fantáziájának szüleménye. Az is furcsa, hogy a jobb oldali lány arca nem úgy nézhetett ki. Sokkal messzebb rajzolták a kontúrt a restaurálás során. Az eredeti résznél látszik az orrcimpa vége, és a kicsit nyitott száj csücske. Nem tudom, de az a zöld bokszkesztyű valahogy annyira nem illik oda. Összehasonlítva a másik lány ökölbe szorított kezével, és amúgy is, a csukló résztől túl nagy, túlságosan hosszú. És olyan, mintha ki lenne fordítva a keze, hogy a tenyere lenne felénk és a hüvelykúj rész alul. Így talán most jobban látni, de ez olyan, mintha a fülbevalója környékén sugározna. Az az egyszerű fülbevaló Puabi égszereire hasonlít. Talán segítenek neked ennek megítélésében ennek a rövid videónak a gondolatai, hogy miként is készültek ezen nem ékszerek, hanem égszerek.
Nincsenek véletlenek. Gondolkodtam a szemen. Áldott állapotban lévő hölgy hasán egy szem, ami nyelvünk szerint lehet mag is. Így akarták volna egyértelművé tenni a hölgy állapotát?”
[21] Jolika Weigel észrevétele
[22] www.naput.hupont.hu/17
[23] http://ebredezok.hu/2015/06/basztet-a-macsakistenno/



[24] Lásd a korábbi minószi tanulmányokat. A vérével kígyót etető madár ábrázolásokat, vagy a bikaugrás és a Mithrász kultusz kapcsolatát.
[25] Pap Gábor gondolatai: www.naput.hupont.hu/17
[26] www.naput.hupont.hu/6
[27]Köszönet a linkért Jolika Weigel-nek. http://www.wondersandmarvels.com/wpcontent/uploads/2015/05/Amazonsfighting.jpg